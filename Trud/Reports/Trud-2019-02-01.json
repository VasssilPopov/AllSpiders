{"url": "https://trud.bg/%d1%82%d1%80%d1%8a%d0%bc%d0%bf-%d0%b7%d0%b0%d1%8f%d0%b2%d0%b8-%d1%87%d0%b5-%d0%bc%d0%be%d0%b6%d0%b5-%d0%b4%d0%b0-%d0%be%d0%b1%d1%8f%d0%b2%d0%b8-%d0%b8%d0%b7%d0%b2%d1%8a%d0%bd%d1%80%d0%b5%d0%b4%d0%bd/", "text": "Президентът Тръмп заяви, че има „голяма вероятност“, да обяви общонационално извънредно положение, за да заобиколи Конгреса и да построи стена по границата между САЩ и Мексико, пише The Hill. Тръмп заяви, че допълнителна информация ще бъде предоставена следващата седмица по време на обръщението за Състоянието на Съюза. Коментарите на Тръмп са един от най-ясните признаци, че той може да действа сам, за да изгради стената, заради решимостта на демократите да блокират едно от основните му обещания по време на кампанията. Той предрича, че демократите няма да му дадат никакво финансиране на стената, за да се предотврати ново затваряне на правителството и заяви, че неговите опоненти ще платят политическата цена. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.01", "title": " Тръмп заяви, че може да обяви извънредно положение за построяване на границата с Мексико"}
{"url": "https://trud.bg/%d1%88%d0%b5%d1%84%d0%ba%d0%b0%d1%82%d0%b0-%d0%bd%d0%b0-%d1%82%d0%b5%d0%bb%d0%ba-%d0%bb%d0%be%d0%b2%d0%b5%d1%87-%d0%be%d1%81%d1%82%d0%b0%d0%b2%d0%b0-%d0%b2-%d0%b0%d1%80%d0%b5%d1%81%d1%82%d0%b0/", "text": "Съдът постанови мярка за неотклонение „задържане под стража“ на председателя на ТЕЛК – Ловеч, д-р Донка Минкова, която бе задържана на 31 януари и привлечена като обвиняема за вземане на подкуп, съобщава БТА. Мотивите на съда са, че според събраните доказателства и свидетелските показания може да се направи основателно предположение, че обвиняемата е извършила престъпление, за което се предвижда до 6 години лишаване от свобода. Според съдия Васил Анастасов налице е реална опасност д-р Минкова да извърши други престъпления. Решението на съда може да се обжалва в тридневен срок в Апелативен съд – Велико Търново. В началото на съдебното заседание защитата на Донка Минкова – адвокат Стефан Гецов, поиска отвод на съдебния докладчик. Мотивът бе, че от арестуването й до днес в съдебната зала, без да е призната за виновна, е обект на изключителен медиен интерес. Журналистическото нашествие, както се изрази адвокат Гецов, било обстоятелството, което влияело на докладчика по делото. Съдия Васил Анастасов отхвърли искането му, като изтъкна, че присъствието на медиите не може да повлияе на обективността му. Съдът не прие и постъпилото искане от защитата за съдебно-медицинска експертиза, която да даде заключение за характера и вида на заболяванията, от които д-р Минкова страда, както и дали могат да й бъдат създадени необходимите условия, от които тя се нуждае, в следствения арест и евентуално в болницата към Затвора в Ловеч. Съдът обаче прие като доказателства медицинските документи, според които обвиняемата страда от заболявания на гръбначния стълб и черния дроб. По време на съдебното заседание бе посочено, че на 28 януари т.г. свидетелят Иван Колев от Ловеч, в лична среща с Минкова, й е дал 200 лева и медицински документи за определяне процент за нетрудоспособност и такова решение е било издадено. В съдебната зала стана ясно още, че при претърсване на жилището на Минкова е била намерена голяма сума пари, както и три папки с медицински документи, необходими за издаване на ТЕЛК решения. Във всяка папка е имало по 500 лева. При разследването е установено, че д-р Минкова е провела множество разговори с другия обвиняем – Валентин Йотов. От неговите обяснения е станало ясно, че е дал 1500 лева за издаване на ТЕЛК решение за негова внучка и е съдействал за такова на детето на брат си за същата сума. Адвокат Гецов зави, че ще обжалват решението. Според него съдът е взел едно изключително погрешно решение и добави, че д-р Минкова е с 95 процента инвалидност, затова е трябвало да постанови „домашен арест“. Предстои Окръжният съд да се произнесе по мярката за неотклонение и на другия обвиняем по делото – Валентин Йотов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.01", "title": " Шефката на ТЕЛК-Ловеч остава в ареста"}
{"url": "https://trud.bg/%d0%b0%d1%82%d0%b0%d0%bd%d0%b0%d1%81-%d0%b0%d1%82%d0%b0%d0%bd%d0%b0%d1%81%d0%be%d0%b2-%d0%b5%d0%b2%d1%80%d0%be%d0%b8%d0%b7%d0%b1%d0%be%d1%80%d0%b8%d1%82%d0%b5-%d1%81%d0%b0-%d0%b2%d0%b0%d0%b6%d0%bd/", "text": "„Европейските избори са изключително важни, тъй като хората искат промяна на модела, по който се упражнява властта“, това заяви пред   председателят на Демократи за силна България Атанас Атанасов. Политическото обединение на демократичната общност в България е факт от 9 месеца. „Демократична България“ е точно това обединение, коментира Атанасов. По думите му последните социологически проучвания показват, че коалицията е разпознаваема и тя би влязла в следващия парламент. Той каза, че вървят преговори за допълнително разширяване на коалицията, но тези разговори ще бъдат обявени, когато дадат резултат. Атанасов коментира още, че е за партньорство с тези, които са против сегашния модел на управление на държавата. Той каза още, че евродепутатът Светослав Малинов е подкрепен от коалицията за това да бъде включен в листите за европейските избори, но предстои решението на кое място в листата да бъде. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.02.01", "title": " Атанас Атанасов: Евроизборите са важни, тъй като хората искат промяна на модела, по който се упражнява властта"}
{"url": "https://trud.bg/%d0%b3%d0%b5%d0%be%d1%80%d0%b3%d0%b8-%d0%bf%d0%b8%d1%80%d0%b8%d0%bd%d1%81%d0%ba%d0%b8-%d1%81%d1%82%d0%b0%d0%bd%d0%b8%d1%88%d0%b5%d0%b2-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d0%b2%d0%be/", "text": "Който е по-истински ангажиран ще спечели европейските избори, избирателите са изключително разочаровани от политици и политическия процес. Това заяви евродепутатът Георги Пирински пред  Той беше категоричен, че Сергей Станишев трябва да е водач на листата на БСП за евроизборите. Не изключи опцията и той самият да се включи в надпреварата за следващия Европейски парламент, ако бъде подкрепен. Няма как да се пренебрегне институцията ОЛАФ, която е отговорна за разследването на подобни твърдения за сериозни нарушения с европейски средства, коментира Пирински по повод скандала „Ало, Банов съм“. По думите му през последните години в ЕС изключително остро се разглежда всеки въпрос, който засяга парите на данъкоплатците. „Ако не бъде сезиран ОЛАФ, могат да възникнат неудобни въпроси, тъй като те са пазител на европейските средства. Тази стъпка е напълно оправдана“, заяви Пирински. Пирински изрази увереност, че от левицата, които поставиха този въпрос на вниманието на обществото, не са подходили лековато, със степен на хазартност. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2019.02.01", "title": " Георги Пирински: Станишев трябва да води листата на БСП за евроизборите"}
{"url": "https://trud.bg/%d0%b3%d1%80%d1%8a%d1%86%d0%ba%d0%b8-%d1%84%d0%b5%d1%80%d0%bc%d0%b5%d1%80%d0%b8-%d0%be%d0%b1%d1%8f%d0%b2%d0%b8%d1%85%d0%b0-%d0%b1%d0%b5%d0%b7%d1%81%d1%80%d0%be%d1%87%d0%bd%d0%b0-%d0%b1%d0%bb%d0%be/", "text": "Гръцки фермери блокираха с трактори пътя Серес-Солун и обявиха, че блокадата ще е безсрочна. Шофьорите са принудени да използват обходни маршрути. Нараства и броят на недоволните земеделци на магистралата Солун-Атина до Лариса, информира  Тракторите са поставени на магистралата при пътен възел „Сидерокастро“ до Серес. Блокирано е движението към Солун и влизащите през граничен пункт „Промахон“ трябва да използват дълъг обходен маршрут. Решението на земеделците е безсрочна блокада на това място. Причината за тази реакция на фермерите е присъствието на заместник-председателя на Европейския парламент и лидер на евродепутатите от СИРИЗА Димитрис Пападимулис. Фермерите се опитаха да се срещнат и преговарят с него, но не успяха. Продължава и блокадата на магистралата до Лариса. Вместо очакваното оттегляне на машините след намесата на прокуратурата, непрекъснато се увеличават земеделците, които са в стачна готовност. „Няма да преговаряме с правителството, което само симулира активност“, заявиха от Националния фермерски съюз. На местата със затворени пътища се използват обходни маршрути, които засега не са блокирани от протестиращи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.01", "title": " Гръцки фермери обявиха безсрочна блокада на пътя Серес-Солун"}
{"url": "https://trud.bg/%d0%b0%d0%bd%d0%b4%d1%80%d0%b5%d0%b9-%d0%ba%d0%be%d0%b2%d0%b0%d1%87%d0%b5%d0%b2-%d0%b4%d0%b5%d1%81%d0%b5%d1%82%d0%b8%d0%bb%d0%b5%d1%82%d0%b8%d1%8f-%d1%83-%d0%bd%d0%b0%d1%81-%d1%81%d0%b5-%d0%bf%d1%80/", "text": "В българските училища не се преподава това, което се е случило в близката история, като „инерция” има и в паметниците, наименованията в малките населени места и носталгията по комунизма в реториката на бившата компартия БСП. В резултат на всичко това младите хора са застрашени от това да повторят грешките на своите предци, страдали заради идеологии като националсоциализма и болшевизма. За това предупреди евродепутатът от ГЕРБ/ЕНП Андрей Ковачев пред  . На днешния ден на възпоменание на паметта на жертвите на комунизма той припомни думите на Роналд Рейгън: „Свободата е само на едно поколение от изчезване”. Той беше категоричен: „В БСП, когато стане въпрос за това, казват „Вие искате да променяте историята!”. Не, г-да комунисти, вие променихте историята, вие преподавахте с десетилетия фалшива история – каквото правеха и в Македония! Сега искаме обективния прочит на историята – за това, което се е случило преди 9 септември и това, което се е случило след 9 септември”. Обществото реагира много страшно, когато се говори за жертвите на нацизма, но приема сякаш някак си безразлично жертвите на комунизма. Според Ковачев причината е в наслагването на десетилетия страх да се говори за това нещо, насочването на историята само в една посока: „Това е десетилетното наслагване на темата в тази посока. Защо е толкова сложно в Македония да кажеш истината, защо е толкова опасно да кажеш какъв е Гоце Делчев или Даме Груев – десетилетия е бил насаждан страх”. Ковачев беше категоричен, че комунистите са виновни за избухването на гражданската война у нас, започнала с атентата в „Света Неделя” през 1925 г. Според него ликвидираните от царския режим са по-малко от жертвите на „червения” терор: „Какво трябва да направи една държава, когато има въоръжена банда в гората, сега има такива хора и ги наричат „терористи”. Той все пак изрази надежда, че БСП ще намери сили да участва в общоевропейския Ден в памет на жертвите на тоталитарните режими (23 август), за да почете загиналите в условията както на националсоциализъм, така и на болшевизъм и на всичките им форми. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.02.01", "title": " Андрей Ковачев: Десетилетия у нас се преподаваше фалшива история"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b0%d0%b9-%d0%bd%d0%b8%d0%ba%d0%be%d0%bb%d0%be%d0%b2-%d0%b1%d1%8e%d0%b4%d0%b6%d0%b5%d1%82%d1%8a%d1%82-%d0%b7%d0%b0-%d1%81%d0%bf%d0%be%d1%80%d1%82-%d0%b2-%d1%81%d0%be-3/", "text": "Как управляващите от ГЕРБ в София ще обяснят на гражданите, че с 0,2% от общия рекорден бюджет на Столична община, спортът им е приоритет?! Това попита общинският съветник от БСП Николай Николов, съобщават от партията. „Лицемерни са обясненията на съветниците от ГЕРБ. А опитите им в дебатите да защитят тезите си преди гласуването на бюджета бяха неубедителни и нелепи. Нормално е да е така, защото числата в бюджета за спорт показват ясно каква е истината“, коментира Николай Николов, който е член на Комисията за децата, младежта и спорта към СОС. Общинският съветник от БСП даде пример с разпределението на средствата между Дирекция „Превенция, интеграция, спорт и туризъм“ (ПИСТ) и Фондация „Европейска столица на спорта“. „Бюджетът за Дирекция ПИСТ е 155 000 за миналата година. Предполагам, че и за 2019-а ще е същият, тъй като никъде в предложения от ГЕРБ бюджет за 2019-а числото не е посочено. Фондация „Европейска столица на спорта“ за миналата година има бюджет от един милион лева. За 2019-а бюджетът й се запазва. София вече не е европейска столица на спорта, но за рекламни събития на управлението на ГЕРБ са заделени един милион лева. Аз нямам нищо против всеки уикенд от годината да има фестивали, спортни празници и всякакви шоупрограми за забавление на гражданите на София, но не и когато не сме решили належащите проблеми в града ни. Не може Дирекция ПИСТ, през която Столична община осигурява средства за спорт на децата и младежитев детските градини и училищата, да има бюджет едва от 155 000 лева за година. И когато с колегите от БСП в Столична община говорим за несправедливо разпределение на средствата от бюджета, имаме предвид точно това. Примерът в спорта е много ясен и е показателен за бюджета на СО, който ГЕРБ прави за поредна година. За 2019-а те се хвалят, че е рекорден. Но как са разпределени тези средства и каква е ползата за гражданите? 0,2% за спорт. 155 000 за активна спортна дейност на децата в детските градини и училищата срещу един милион лева за рекламни спортни фестивали и празници в града?! Къде е логиката в цялата тази работа? Кое е по-важно – здравето на децата и развитието на българския спорт или рекламата на управлението? От числата в бюджета излиза, че рекламата на управлението в изборната година е по-важна“. Николай Николов посочи, че е крайно некоректно управляващите в Столична община да спекулират с планираните разходи в Бюджет 2019 за ремонт на физкултурните салони в училищата в града, защото това не означава разкриване на нови места в София за масов спорт. „Ремонтът на училищните физкултурни салони попада в сектор „Образование“, обясни той. – Но ремонтът на физкултурните салони в училищата няма нищо общо със спортните площадки за масов спорт. София има огромна нужда от изграждане на общински игрища, площадки, терени, където гражданите свободно да може да спортуват. Трябва във всеки квартал да има такива места. Градът се нуждае и от многофункционални спортни зали. С колегите от БСП в общинския съвет не веднъж сме предлагали в бюджета да бъдат заделени средства за изграждане на поне две – една в „Младост“ и друга – в „Люлин“. До момента тези наши предложения са като глас в пустиня“. Общинският съветник от БСП добави, че вече два пъти представителите на ГЕРБ в Комисията за децата, младежта и спорта отхвърлят негово предложение за поставяне на осветление и видеонаблюдение на съществуващите в момента общински спортни площадки, игрища и терени. „Не разбирам защо отхвърлят тази идея. Тук става въпрос и за превенция. Поставянето на осветление и видеонаблюдение ще възпрепятства хулиганите да чупят, а и ще позволи на гражданите да спокойно да спортуват до по-късно вечерта“, коментира Николай Николов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.01", "title": " Николай Николов: Бюджетът за спорт в София е срам за управляващите в града"}
{"url": "https://trud.bg/%d0%b0%d1%81%d1%8f-%d0%ba%d0%b0%d0%bf%d1%87%d0%b8%d0%ba%d0%be%d0%b2%d0%b0-%d0%be%d1%81%d1%82%d0%b0%d0%bd%d0%b0-%d0%b1%d0%b5%d0%b7-%d0%b3%d0%b0%d0%b4%d0%b6%d0%b5/", "text": "Двамата с Живко са разделени от няколко месеца „Беше прекрасно, но свърши”, призна блондинката Плеймейтката Ася Капчикова остана без мъж до себе си. Преди повече от два месеца се е разделила с половинката си Живко, призна самата тя. Макар че двамата изглеждаха повече от щастливи и блондинката беше сигурна, че този път е намерила точния човек, тяхната любов не продължи дълго. “Да, така е. След две години връзка се разделих с приятеля ми. Чувствам се целеустремена, искам да се отдам на бизнес плановете, които имам и на кариерата си. Всичко беше прекрасно, но дойде време да свърши. Готова съм за ново начало, към което вървя смело без да поглеждам назад”, коментира Капчикова. Изглежда, че миньончето, което доби голяма популярност покрай връзката си с рапъра Криско, е решила да не се отдава на любовна мъка. Тези дни тя се завърна от екзотичната си почивка в Тайланд, където компания й правеше известният травестит Елза Парини. Плеймейтката не пропускаше да сподели горещи снимки от остров Пукет и последователите й комeнтираха, че няма дълго да остане сама. Изглежда тя наистина се е посветила на професионалните си ангажименти и отскоро е рекламно лице на нов сайт за дрехи. Според някои слухове до краха в отношенията на Ася и Живко пръст има Тодор Батков-син, с когото плеймейтката скоро имаше публичен скандал.", "date": "2019.02.01", "title": " Ася Капчикова остана без гадже\t\t\t"}
{"url": "https://trud.bg/78-600-%d0%b1%d1%8a%d0%bb%d0%b3%d0%b0%d1%80%d0%b8-%d0%b8%d0%b7%d0%b1%d1%8f%d0%b3%d0%b0%d0%bb%d0%b8-%d0%b2-%d1%87%d1%83%d0%b6%d0%b1%d0%b8%d0%bd%d0%b0/", "text": "Точно 78 615 български граждани е загубила страната за 6 години заради миграционни процеси. Това показват официални данни за нетното салдо на миграцията у нас за периода 2012 – 2017 г. Статистиката, която според експерти се разминава в пъти от реалната картина, бе оповестена от вицепремиера и председател по икономическата и демографската политика Марияна Николова, която отговаря писмено на депутатски въпрос. Според данните само през 2017 г. зад граница са отишли да живеят 26 992 българи, а у нас са се върнали 13 060 души, което означава, че страната ни е изгубила население, колкото един малък град – близо 14 000 души. В отговора на Николова са посочени и редица научни изследвания и анкети по темата. Според последното социологическо изследване от 30 ноември 2018 г., представено от икономисти на БАН, „близо 60% от българите, завърнали се у нас от чужбина, имат намерение да останат за постоянно в страната”. На конференция на БАН на тема „Образователна и квалификационна структура на българската емиграция”, с ръководител проф. Веселин Минчев, през 2018 г. пък се обобщава: „Няма основания да се твърди, че висококвалифицираните българи – с висше и средно специално образование, са с по-високи нагласи за миграция. Напротив, при хората със средно общо, основно и по-ниско образование, нагласите са по-високи”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com        ", "date": "2019.02.01", "title": " 78 600 българи избягали в чужбина\t\t\t"}
{"url": "https://trud.bg/%d1%82%d1%80%d1%83%d0%b4-%d1%83%d0%b8%d0%ba%d0%b5%d0%bd%d0%b4-%d0%b5%d0%b4%d0%b8%d0%bd-%d0%b2%d0%b5%d1%81%d1%82%d0%bd%d0%b8%d0%ba-%d0%b7%d0%b0-%d0%b4%d0%b2%d0%b0-%d0%b4%d0%bd%d0%b8-7/", "text": "Тази събота и неделя: Eстела Уорън: Секси е да можеш да готвиш Плуването ме направи човек. Влязох много лесно в киното.           Владимир Свинтила – Клеветата – една българска особеност В моменти на национална депресия клеветата е в устата на всички.", "date": "2019.02.01", "title": " Труд Уикенд – един вестник за два дни"}
{"url": "https://trud.bg/%d1%82%d1%80%d1%8a%d0%bc%d0%bf-%d1%81%d0%b0%d1%89-%d1%89%d0%b5-%d1%80%d0%b0%d0%b7%d1%80%d0%b0%d0%b1%d0%be%d1%82%d1%8f%d1%82-%d1%81-%d0%bd%d0%b0%d1%82%d0%be-%d0%b8-%d0%b4%d1%80%d1%83%d0%b3%d0%b8/", "text": "САЩ ще работят със страните от НАТО и други съюзници, за да попречат на Русия да извлече каквито и да било военни предимства от нарушаване на договори, заяви президентът Доналд Тръмп в изявление, цитирано от ДПА. „Ще предприемем разработване на наши собствени опции за военен отговор и ще работим с НАТО и другите ни съюзници и партньори, за да не позволим на Русия да извлече каквото и да било военно предимство от своето противозаконно поведение“, се казва в комюникето, разпространено от Белия дом. Американското президентство подчертава, че съюзниците от НАТО напълно подкрепят САЩ, защото разбират заплахата, която представляват нарушенията от Русия и рисковете за оръжейния контрол от пренебрегването на нарушаването на договори. Комюникето бе разпространено във връзка с направеното днес съобщение, че  Държавният секретар Майк Помпейо каза още, че Вашингтон ще се изтегли до 6 месеца от това ключово споразумение с Москва, ако тя не престане да го нарушава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com              ", "date": "2019.02.01", "title": " Тръмп: САЩ ще разработят с НАТО и други съюзници военен отговор на Русия"}
{"url": "https://trud.bg/23-%d1%81%d0%b3%d1%80%d0%b0%d0%b4%d0%b8-%d0%b2%d0%bc%d0%b5%d1%81%d1%82%d0%be-%d0%b5%d0%b4%d0%bd%d0%b0-%d0%bd%d0%b0-%d0%ba%d1%8a%d0%bc%d0%bf%d0%b8%d0%bd%d0%b3-%d0%b0%d1%80%d0%b0%d0%bf%d1%8f/", "text": "Липсвало съгласие от МОСВ колко дървета да бъдат премахнати Временен път към обект частично навлизал в чужда собственост Строежите на къмпинг “Арапя” и местността “Алепу”, разположени в южната част на българското Черноморе, се спират за неопределено време. Строителството е законно, но има пропуски по Закона за устройство на територията (ЗУТ), които трябва да бъдат отстранени. Заради допуснатите нарушения за неопределен период от време строителството се стопира, съобщиха началникът на Дирекцията за национален строителен контрол (ДНСК) Иван Несторов и директорът на екоинспекцията в Бургас Тонка Атанасова. Само преди броени дни Иван Несторов, изпратен лично от премиера Бойко Борисов, беше на място и огледа всички строежи. Още тогава те бяха спрени, а вчера се разбра, че стопирането ще се удължи неясно докога. Става дума за къмпинг “Арапя”, където намерението на строителя е да вдигне ваканционно селище с 23 сгради, строежът на ваканционен комплекс в местността “Алепу” и на ресторант с бар на къмпинг “Градина”. На къмпинг “Градина”, собственикът в лицето на г-н Людмил Стойков (собственик на Дюни АД) започнал да залива изкопа. Ако след време започне строеж, от РДНСК ще извършат съответната проверка. На къмпинг “Арапя” са били установени сериозни пропуски: липсвал задължителният план за безопасност и здраве, както и очертание на границите на строителния обект и инфраструктура до него. Документацията за пътя “отлежавала” в Община Царево, не била одобрена и нямало разрешение за строеж. “На него преди да се извършат тези процедури е изградена и канализация, която също е без разрешение за строеж”, посочи Иван Несторов. Освен това, съгласно проект от 2007 г., в РИОСВ Бургас, е посочено, че в това селище е предвидено да се реализира една сграда, а в момента са 23. Липсвало съгласие от МОСВ точно какъв брой дървета трябва да бъдат премахнати, за да се реализира строителството. Цялата инженерна инфраструктура, която трябва да обслужва четири сгради, е с “неизяснен характер” – как ще бъдат обслужвани тези сгради с ток, вода и канал, коментира Несторов. Ще бъдат издадени предписания на кмета Георги Лапчев, в чиито правомощия е да задължи строителя да си организира строителната площадка. Основният проблем в местността “Алепу” пък е неспазване на етапността. Там също ще се строи комплекс. Инвеститорите имат издадено разрешение, според което на първия етап трябва да изградят геозащитно съоръжение, което да укрепва ската, а на втория – да построят три жилищни сгради. Разрешението за геозащитното съоръжение обаче трябвало да се издаде от ДНСК, тъй като било първа категория, а не от Общината, подчерта Иван Несторов. От ДНСК ще изпратят разпоредително писмо със срокове и указания до кмета на Созопол Панайот Рейзи, от когото ще се иска да издаде заповед за спиране на строителството на сградите, докато не се въведе в експлоатация геозащитното съоръжение. Освен това временният път, който обслужва обекта, частично навлизал в чужда собственост. “И при двата обекта са констатирани отклонения от текстовете на Закона за устройство на територията или има частично налична техническа документация, но имат издадени разрешителни за строеж”, поясни Иван Несторов. Актове за спиране на строителните дейности в местностите “Алепу” и “Арапя” трябва да бъдат издадени от кметовете на общините Созопол и Царево – Панайот Рейзи и Георги Лапчев. Разпоредителните писма за това ще им бъдат изпратени веднага от РДНСК. За това дали ще се строи на култовия къмпинг “Корал”- тема, която нашумя в последните дни, директорът на екоинспекцията в Бургас Тонка Атанасова обясни, че до момента при нея не е постъпило никакво искане за екологична процедура, която да “отпуши” строителство.   Проверяват фирмата за надзор над обектите На “Арапя” има сключен договор с фирма, упражняваща строителния надзор – “Стройконсулт Бургас”.  Тъй като са допуснали нарушения и не са извършили качествен контрол, обектите на тази фирма ще бъде одитирани, и ако има нарушения, ще се наложат административни санкции, предупреди шефът на ДНСК Иван Несторов. “Ако в рамките на една година на една и съща фирма са наложени три наказателни постановления, й се отменя лицензът”, допълни той.   1295 кв. м дюни бяха разрушени на „Смокиня“ 1295 кв. метра дюни бяха изравнени с багер на къмпинг “Смокиня”. За деянието бяха задържани трима души. Бургаският собственик на авторемонтна работилница Иван Нончев и двама “изпълнители” от село Равадиново. Багеристът Манол П., на 24 години, роднина на кмета на Равадиново, и 18-годишен негов авер. Нончев им броил 1000 лв., за да разрушат дюните, които му пречели на гледката към морето. Бургазлията бе пуснат срещу 10 хил. лв. гаранция, а Манол – срещу 2 хил. лв. 18-годишното момче ще е само свидетел по делото. От извършените геодезически замервания на терен при съвместната проверка на РИОСВ Бургас и Министерството на туризма на увредени дюни в района на къмпинг “Смокиня”, попадащи в Природна забележителност пясъчни дюни м. “Каваци”, се установи, че общата площ на засегнатия участък е 1295 кв.м. От тях 1205 кв.м дюнни образувания от различен вид (бели, сиви и зараждащи се дюни). От площта на дюните 133 кв.м са на морския плаж “Смокини север”, предмет на концесията, а останалата площ попада в частни имоти.   Отчуждават имоти в близост до вълните “Правителството ще търси всички възможни законови начини да спре строителството в зоните около морските плажове”, съобщи министърът на регионалното развитие Петя Аврамова. Тя бе категорична, че дори ще се търсят законосъобразни възможности за отчуждаване на части от имоти, които са в “чувствителната” зона до морските плажове. По думите й това се отнася за имоти, за които няма забрана за строителство. “Това ще струва много средства и трябва да се намери правилният баланс, тъй като това са скъпи терени, които ще бъдат оценени за много пари”, подчерта Аврамова. Регионалният министър обясни още че, относно изграждащия се нов обект на къмпинг “Корал” има забрана за строителството със заповед на МОСВ от 2014 г., която е потвърдена с решение на ВАС от февруари 2018 г. ДНСК проверява всички обекти по Черноморието, за които има сигнали или информация от медиите за строителство, стана ясно от думите на Петя Аврамова. До момента при проверката на к.к. “Св. Св. Константин и Елена” е установено, че няма нарушения и строителството се изпълнява законосъобразно.", "date": "2019.02.01", "title": " 23 сгради вместо една на къмпинг „Арапя“\t\t\t"}
{"url": "https://trud.bg/%d0%be%d1%82%d0%b8%d0%b4%d0%b5-%d1%81%d0%b8-%d0%bb%d0%b5%d0%b3%d0%b5%d0%bd%d0%b4%d0%b0%d1%82%d0%b0-%d0%bd%d0%b0-%d0%bb%d0%b5%d0%b2%d1%81%d0%ba%d0%b8-%d0%b0%d0%bb%d0%b5%d0%ba%d1%81%d0%b0%d0%bd/", "text": "Днес на 75 години ни напусна легендарният футболист на „Левски“ Александър Манолов. Тъжната вест съобщи „синият“ клуб на официалния си сайт. „Той бе верен на любимия си клуб до самия край, като само до преди три години бе неизменим водач на „сините“ ветерани. Когато си тръгна от „Герена“, той го направи с думите „Левски е всичко за мен“ и ние няма да го забравим. Бившият полузащитник е роден на 24 септември 1943 г. Юноша на Левски и републикански шампион със старша възраст през 1961 г. Освен за „сините“ е играл и за Пирин, Добруджа и Дунав (Русе). За Левски играе от 1965 г. до 1969 г. – общо пет сезона, като записва 82 мача във всички турнири и отбелязва 4 гола. Два пъти шампион с Левски (1965 г. и 1968 г.) и веднъж носител на купата на страната (1967 г.). Почти 20 години Сашо Манолов бе водачът на „сините“ ветерани и като организатор винаги бе в основата на всички сбирки, чествания, годишнини, както и на редовните футболни мачове между ветераните – както у нас, така и в чужбина. През последното десетилетие воденият от него отбор на ветераните на Левски беше шест пъти шампион на България. ПФК Левски изказва своите съболезнования на близките и роднините на Александър Манолов! Благодарим ти за всичко, бате Сашо! Почивай в мир, шампионе…“, написаха от „Левски“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.01", "title": " Отиде си легендата на „Левски“ Александър Манолов"}
{"url": "https://trud.bg/%d0%be%d1%81%d1%82%d0%b0%d0%b2%d0%b8%d1%85%d0%b0-%d0%b2-%d0%b0%d1%80%d0%b5%d1%81%d1%82%d0%b0-%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b8%d1%82%d0%b5-%d0%bd%d0%b0%d1%80%d0%ba%d0%be%d0%b4/", "text": "Тримата мъже, задържани с половин килограм хероин в пловдивския квартал „Столипиново”, остават в ареста. Това реши съдът в Пловдив днес, съобщава  Акцията срещу наркоразпространението доведе до напрежение в най-голямата ромска махала на Балканите, като полицията беше обвинена в злоупотреба със сила. Мъжът, който е превозвал забранените вещества, обясни в залата, че мислел, че вози билки за хора от „Столипиново”. Адвокатът му искаше домашен арест. Освен тримата постоянно задържани има и още един мъж, който е с по-лека мярка за неотклонение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.01", "title": " Оставиха в ареста задържаните наркодилъри в Столипиново"}
{"url": "https://trud.bg/%d0%b2%d0%b5%d1%80%d0%b4%d0%b0%d1%81%d0%ba%d0%be-%d0%b2-%d1%81%d0%be%d1%84%d0%b8%d1%8f-%d0%b2%d1%81%d0%b5%d0%ba%d0%b8-%d0%bc%d0%be%d0%b6%d0%b5-%d0%b4%d0%b0-%d0%bf%d0%be%d0%b1%d0%b5%d0%b4%d0%b8/", "text": "Нивото е много близко и всеки може да победи в „София оупън“, дори и непоставен – обяви испанската звезда Фернандо Вердаско. – Трудно е да се предскаже. Затова дойдох 4-5 дни по рано, за да се подготвя. И да имам шанс да спечеля.  Бившият ? 16 в световния тенис е носител на 15 титли, а през миналата година отпразнува своята победа ? 500 в тура.  Вердаско е у нас за първи път, макар че повече от 10 години го свързва приятелство с Григор Димитров. „Няколко пъти сме играли един срещу друг – разкрива испанецът пред Нова ТВ. – А в Лас Вегас преди 10 години се подготвяхме заедно с фитнес инструктора на Андре Агаси в Лас Вегас. Григор е добър приятел.“  И макар че първата ни ракета ще пропусне турнира в „Арена Армеец“, у нас пристига съзвездие от тенисисти. Българската публика ще види 7 състезатели от топ 30 на света. Сред тях са носителят на 3 титли от Големия шлем Стан Вавринка (Швейцария), Гаел Монфис (Франция), Роберто Баутиста Агут (Испания), както и младите звезди от последните турнири Стефанос Циципас (Гърция), както и руснаците Карен Хачанов и Данийл Медведев.  Жребият ще бъде теглен в събота от 15 часа в „Арена Армеец“, а първите мачове от квалификациите са в неделя.   Пътуване до Дубай е голямата награда за феновете на турнира „София оупън“. Всеки притежател на билет може да посети щанда в „Арена Армеец“ на Dubai Duty Free, основен спонсор на надпреварата, и да се включи в играта. Победителят ще получи два самолетни билета до Дубай, 4 нощувки в петзвезден хотел, ваучери за пазаруване на стойност 300 евро, както и два ВИП билета за четвъртфиналите, полуфиналите и финалите на едноименния мъжки турнир от серии АТП (28 февруари- 2 март).  В Дубай участие е потвърдил легендата Роджър Федерер, както и част от звездите на „София оупън“.  Победителят в играта през 2018-а бе Ради Кокудев, а името му бе изтеглено от шампиона на двойки Робин Хаасе (Холандия).   Григор Димитров ще се върне на корта за турнира в Акапулко от 25 февруари. Българинът трябваше да играе в Ротердам след седмица, но отказа надпреварата заради травма. След втория медицински преглед хасковлията е бил посъветван да си даде по-дълга почивка заради възпаление на сухожилие на рамото. В Акапулко се очаква голяма конкуренция. За надпреварата са заявени Рафаел Надал, Стан Вавринка, Ник Кирьос, Джон Иснър, Кевин Андерсън, а шампионът от 2018-а Хуан Мартин дел Потро ще получи „уайлд кард“ и ще играе, ако физическото му състояние позволи. Димитров също е триумфирал в турнира – през 2014-а.", "date": "2019.02.01", "title": " Вердаско: В София всеки може да  победи дори и непоставен"}
{"url": "https://trud.bg/%d1%81%d0%b2%d0%b5%d1%82%d0%be%d0%b2%d0%b5%d0%bd-%d0%b4%d0%bd%d0%b5%d0%b2%d0%b5%d0%bd-%d1%80%d0%b5%d0%b4-%d1%84%d0%b5%d0%b2%d1%80%d1%83%d0%b0%d1%80%d0%b8-2019-%d0%b8%d0%bd%d1%82%d0%b5%d1%80%d0%b0/", "text": "Датата и мястото на втората среща между Доналд Тръмп и Ким Чен Ун са определени, съобщи вчера американският президент, но не уточни кога и къде ще разговаря със севернокорейския лидер, предаде Ройтерс. Ден по-рано US държавният секретар Майк Помпейо заяви, че срещата на върха ще се проведе в Азия в края на февруари, но също не разкри коя страна ще е домакин на вторите разговори между Тръмп и Ким. „Ще го направим някъде в Азия. Изпращам екип. Те се отправят натам, за да положат основите на това, което се надявам да бъде съществена стъпка към пътя, водещ не само до премахването на ядреното оръжие от Корейския полуостров, но и към по-светло бъдеще за севернокорейския народ”, посочи Помпейо. По неофициална информация най-вероятен домакин ще е Виетнам. Първата среща Тръмп-Ким се състоя в Сингапур през юни м.г. На нея лидерът на КНДР пое ангажимент да работи за ядрено разоръжаване на Корейския полуостров, но според Вашингтон още не е предприел конкретни стъпки в тази насока.  Вчера Американският специален пратеник за Северна Корея Стивън Бигън представи списък с искания към Пхенян, сред които да декларира всичките си ядрени и ракетни програми.", "date": "2019.02.01", "title": " Световен дневен ред – февруари 2019 (ИНТЕРАКТИВНА ИНФОГРАФИКА)"}
{"url": "https://trud.bg/%d1%85%d0%b0%d0%be%d1%81-%d0%b2-%d0%bf%d0%be%d0%bb%d0%b8%d1%82%d0%b8%d0%ba%d0%b0%d1%82%d0%b0-%d0%ba%d1%8a%d0%bc-%d1%81%d1%8a%d0%bd%d0%b0%d1%80%d0%be%d0%b4%d0%bd%d0%b8%d1%86%d0%b8%d1%82%d0%b5-%d0%bd/", "text": "Истината за българската геополи­тика Очакваше се на 30 януари Министерство на правосъдието да качи на своята страница за обществено обсъждане разработения проект за изменение и допълнение на Закона за българското гражданство. Промените бяха готвени почти година, но станаха особено наложителни след разкриването на корупционните схеми в Държавната агенция за българите в чужбина (ДАБЧ), свързани с удостоверяването на българския произход. Оказа се обаче, че обсъждането на проекта се отлага. Защото наред с безспорно полезните и необходими изменения, например – отпадането като основание за получаване на българско гражданство на т.н. „бързи инвестиции“, изразяващи се главно в закупуването на държавни ценни книжа – има и спорна част, която засяга лицата от български произход. В конкретните мотиви за това отлагане проличава целият хаос, в който се намира държавната ни политика към сънародниците ни зад граница в годините на преход, който пък е наследен от периода на национален нихилизъм, започнал още през 1944 г. Според Министерството на правосъдието изясняването на бъдещата съдба на институцията, която ще провежда бъдещата държавна политика към българите в чужбина, трябва да предхожда измененията в закона за българското гражданство. До някъде аргументът е правилен, но в подобна ситуация каруцата също се впряга преди коня. Защото най-напред трябва да се формулират стратегическите цели на държавната политика към българите в чужбина, а едва след това да се пристъпи към тяхното институционално осигуряване. Само при решаването на тези две условия може да се намери и приложи инструментариума, който да доведе до успешната реализация. Или казано по-ясно – първо трябва да се създаде рамката, а след това тя да се изпълни със съдържание. Иначе бихме възпроизвели стария модел с ДАБЧ, която бе призвана да провежда държавната политика към българите в чужбина, но поради ниския си ранг не можеше да формира такава политика. Това създаде затруднения при осъществяването на нейната координиращата роля между отделните държавни органи, разпокъсаност и размиване на отговорностите на институциите при провеждането на цялостната политика в това направление, припокриване на функции, неприпознаване на тематиката и понякога неглижиране на дейности. При внимателния анализ на ситуацията с българското гражданство няма как да не се констатира, че до този момент липсва стратегически документ, който да определя какви цели преследва държавата чрез предоставянето му на лица от български произход. Липсват и критерии за проверка на ефективността на тази политика – така кашата стана пълна. Резултатът бе прилагането на количествен подход на базата на покриването на формални критерии, без да се изяснява дали между кандидата и България е налична устойчива връзка. За съжаление мнозинството от работната група, подготвила проекта за изменение, преминаха от една крайност в друга и сведоха идеята за гражданството, като устойчивата връзка на човек с държавата, до задължение на кандидатите за гражданство да имат работа и доход в страната, и да владеят български език. Това на практика означава драстично ограничаване на предоставянето на българско гражданство. Разбира се, че владеенето на български език от българските граждани трябва да бъде дългосрочна цел. Но за нейното постигане българската държава трябва да създаде необходимите условия. Българските задгранични общности са различни и се намират на различни етапи на развитие. Например, голяма част от бесарабските българи, но за съжаление далеч не всички, имат възможност да изучават съвременния български книжовен език. Банатските българи пък имат своя собствена книжовна норма – палкенска, която е различна от българския книжовен език у нас. Българите в Сърбия формално изучават български, но са подложени на асимилация, като от 1953 до 2011 г. са намалели с 69,17%. В Албания пък българската общност е призната едва от година, но все още не е официално преброена. В същото време там няма български училища. Още по-сложен е проблемът с Република Македония, където не само че няма училища на книжовен български език, но и българската общност не е призната. А това е най-голямата историческа българска общност зад граница. Предлаганият подход не отчита факта, че има лица със заслуги към българската кауза, в това число и репресирани, заради своето българско самосъзнание. Тези хора живеят в своите исторически обитания, някои от които са част от българското землище. Там те имат свои имоти и поминък, поради което имигрирането им в България не е еднозначно. В такива случаи българският национален интерес диктува представителите на тези задгранични общности да останат по родните си места, а не да ги обезбългаряват, т.е. да не се допуска по-нататъшно стесняване на българското социо-културно пространство зад граница. Само тогава те могат да бъдат реален инструмент в българската геополитика. За да се осъществи подобна цел обаче, България трябва да изгради устойчиви и трайни връзки с тези свои сънародници, като получаването на българско гражданство да бъде един от финалните елементи на този процес. Той в никакъв случай не трябва да бъде самоцел, нито пък да се измерва единствено с установяването в страната. За да се преодолее изоставането, трябва да се разработят подходи, съобразени със спецификата на всяка отделна българска общност. Крачка в тази насока може да бъде заменянето на количествения подход по формални критерии с качествен. Това може да стане чрез определянето на годишни квоти за предоставяне на българско гражданство, съобразени с реалния административен капацитет на институциите и въвеждането на точкова система за оценка и класиране на кандидатите. При този подход владеенето на книжовен български език или на негова диалектна форма, пребиваването вътре или извън страната и т.н., може да носи различен брой точки по съответния показател, но в крайна сметка лицата от български произход няма да бъдат лишавани от правото си да кандидатстват за българско гражданство. Когато се обсъжда бъдещия държавен орган, неговото ниво и неговите правомощия, трябва да се гледа през призмата на общата политика по миграция – с ясна взаимна обвързаност между емиграцията и българските общности в чужбина, и демографската политика, и политиката по имиграцията и интеграцията на граждани на трети държави и бежанци, и политиката по предоставяне на българско гражданство. *Институт за изследване на населението и човека (ИИНЧ) при БАН          ", "date": "2019.02.01", "title": " Хаос в политиката към сънародниците ни в чужбина\t\t\t"}
{"url": "https://trud.bg/%d0%b0%d0%b4%d0%b2%d0%be%d0%ba%d0%b0%d1%82-%d0%bf%d0%b5%d1%82%d1%8a%d1%80-%d1%81%d0%bb%d0%b0%d0%b2%d0%be%d0%b2-%d0%bf%d1%80%d0%b5%d0%b4-%d1%82%d1%80%d1%83%d0%b4-%d0%b1%d1%8e%d1%80/", "text": "Преди седмица за обществено обсъждане бяха публикувани проекти на Закон за движение по пътищата (ЗДвП) и Закон за водачите на МПС. Предстои да бъде пуснат и трети проект на Закон за пътните превозни средства. На тези три закона ще бъде разделен сега действащият ЗДвП. Обърнахме са за коментар на двата проекта към адвокат Петър Славов, който като депутат в 43-то НС бе автор на редица промени в закона, повечето от които откриваме и в сегашните проекти. – Адвокат Славов, как приемате сега публикуваните проекти? – Искам да започна с положителното, а то е, че два от проектозаконите са представени за обществено обсъждане достатъчно рано, дадена е възможност на всички заинтересовани групи, организации и граждани да изразят своите становища. Разбира се, смисълът на това е да бъдат открити слабите места и те бъдат отстранени сега, а не когато законите бъдат приети и влязат в сила. Като лош пример в това отношение мога да посоча това, което се случи със Закона за горивата. Беше приет на тъмно и сега виждаме всички как има проблеми и скандали около него, но за съжаление това вече е действащ закон, без неговите слабости да са отстранени на фаза проектозакон. Още от първите дни на обсъждането се вижда, че забележките към проекта на ЗДвП са много и се надявам да бъдат взети предвид от законотворците, защото някои пропуски определено са сериозни. Очевидно е, че ако наистина мотивите на вносителите са да направят един, или по-скоро три добри закона, които да не се променят постоянно по 5-6 пъти на година, те трябва да вземат забележките предвид. В противен случай ще се налага да се променят три закона, а не един. – Някой вече го определиха като закон за Народната милиция, доколкото в текстовете му отново катаджията е основната властимаща фигура, а шофьорът при всички случаи остава виновен. И в тези роли на двете основни действащи лица, със сигурност ще продължават тежките катастрофи. А къде е темата за нашата безопасност на пътя? – Съгласен съм с това, което казвате. Вероятно основната причина е, че новият ЗДвП до голяма степен възпроизвежда съществуващия. Механичното разделяне на един закон на три части, не създава три нови по-добри закона, а може да умножи проблемите по три. За съжаление в проектите се вижда тенденцията по презумпция да се считат водачите за виновни за куп нарушения, които още не са извършили. Не виждам сериозни стимули за добросъвестните водачи. Не се отделя сериозно внимание на превенцията въобще като такава, по-скоро се търси санкция, която да създава страх у нарушителите, а всички добре знаем, че един такъв подход не е продуктивен. Очевидно е, че МВР не може да хване всички нарушители. Мнозинството от тях с такъв подход ще останат ненаказани. Същевременно пък е много възможно нормални водачи, които не са създавали опасност за останалите с някакви дребни грешки да пострадат по-сериозно, отколкото е необходимо. – В законопроекта има задължения и глоби за длъжностни лица, стопани на пътя – до ниво кмет и упълномощени от тях чиновници. Отговорности, които са много неясни в сегашния закон. В същото време за контролните органи – актосъставителите, продължава да няма глоби. Нарушителите – длъжностни лица от патрулите КАТ, от ДАИ, или от ТОЛ полицията, няма да бъдат санкционирани по този закон… – Задълженията и глобите за стопаните на пътя са нещо положително, което трябва да отчетем. В същото време, за съжаление – да, така се получава – за незаконосъобразни актове и наказателни постановления, написани от един или друг полицай, които бъдат отменени, разноските плаща данъкоплатецът. За съответното длъжностно лице обикновено няма нищо, или само някакво мъмрене по Зкано за МВР, ако са от полицейския състав. В тази връзка обаче искам да отбележа и още един положителен момент в новия закон – за връчването на наказателни постановления на шофьори с по няколко нарушения, т.нар рецидивисти. Бях предложил в 43-то НС да се помисли за начин как на пътя полицаят да провери в системата дали такъв човек има влезли в сила наказателни постановления и второ – те да му се връчват на място. Това вече го виждам ясно в текстовете … – Пътните полицаи носят таблети, с които проверяват, в колите имат и принтер, на който пускат разпечатка на наказателното постановление и го връчват. Неотдавна се похвалиха, че през миналата година имат 17 000 такива връчвания на пътя. – Намирам, че е добре, защото това е един от начините да бъдат санкционирани онези, от които всички се оплакваме, че продължават да са на пътя с по 10-15 невръчени наказателни постановления. Също смятам за положително, че се предлага наказанията за участниците и организатори на гонки – принудителните административни мерки за тях, да се налагат незабавно, а не след два три месеца. Важно е в подобни ситуации такъв недобросъвестен водач веднага да бъде изваден от движението. Предлагах точно тази поправка в закона, но беше отхвърлена, дори вече не си спомням с какви мотиви. – Посочихте вече няколко положителни текста, но има и много, меко казано, безсмислици… – О, да, дори може и да са повече от положителните. Да вземем т. нар. нови водачи – едно чисто механично разделяне на шофьорите на неопитни и по-опитни. Спрямо тях са заложени мерки, които най-точно илюстрира това, за което говорихме, че законът прави шофьора виновен до доказване на противното. Виждаме, че още с добиването на правоспособност новият водач получава куп забрани. Не може например в тъмната част на денонощието от 22 до 6 ч да превозва пътници. Ако му се наложи да помогне на човек в нужда на пътя да го закара в най-близката болница, той се превръща в нарушител. Абсолютно недомислена забрана, каквато няма никъде… – В Босна има такава… – Е хубаво, значи след Босна ставаме втори в света… Друго ограничение, което се въвежда за автомобила на новия водач – да не кара кола с мощност над 50 кW или 67 конски сили без придружител. Отново очевидна недомислица, защото такива автомобили в съвременния свят масово са на повече от 10 години. Между другото това е отколешна идея на някаква група в МВР, която се опитваше преди 6-7 или повече години отново да вкара подобна забрана, но тогава се отнасяше до кубатурата на двигателя. Явно такива текстове се подготвят от хора, които въобще не познават тенденциите в автомобилостроенето и че един автомобил може да е с 1200 кубика обем на двигателя, а до е с мощност 150 конски сили примерно. И накрая, разбира се, възниква големият въпрос какво се случва, след като изтекат тези 6 месеца от получаване на книжката, след които новият водач вече не е нов и за него не важат тези забрани. Ако през тези 6 месеца той изобщо не е управлявал автомобил, това променя ли с нещо неговата компетентност и грамотност? Даже напротив – през това време той губи и малкото си умения и се стига до деквалификация. – В коментарите си под обсъждания проект хората пишат точно това: законодателят направо да каже, няма да се придобива правоспособност на 18 г., а на 18 г. и 6 месеца или ако човекът е на 50 г. – на 50 г. и 6 месеца, тоест – добавят още 6 месеца към възрастта на всеки, който взима книжка и после да си кара каквато кола си поиска. – Вижда се, че тези текстове са неработещи. Бих предложил на депутатите от сегашния парламент да помислят, ако наистина искат да насърчат новите водачи, които да придобият опит и квалификация, това може да стане под формата на някакви допълнителни курсове за обучение в сътрудничество с школи или неправителствени организации, примерно СБА, които да им организират кормуване. Или опитни шофьори да им показват и те да се упражняват, да речем, как се паркира и т.н. После да има стимули за тези, които доброволно са изкарали подобен курс – да си възвърнат по-рано 1/3 от контролните точки, не за две, а за една година. По този начин трябва да се подхожда към новите шофьори, а не да ги приемаш изначално за нарушители, което най-малкото е обидно. – Как намирате предложението да се отнема правоспособност за три наистина тежки нарушения в рамките на 2 години? – Струва ми се, че по-скоро тази мярка няма да сработи, доколкото има хора, които обжалват наказателни си постановления и в някои случаи това трае с години. Тоест – такъв водач може да има подобни нарушения, но не и влезли в сила наказателни постановления за тях и така наказанието да се отлага във времето, а той да продължи да шофира. – Според проекта МВР трябва да организира курсове за възстановяване на правоспособност за останалите без книжки, както и за тези, чиито контролни точки са изчерпани. – Малко странно ми изглежда административно наказващият орган да организира подобни обучения. Не съм убеден, че имат капацитета за подобно нещо, както и че имат желанието и човешкия ресурс. Пак бих препоръчал да се обърнат към професионални школи, СБА или други организации, които трайно работят в тази област. Би дало по-добри резултати, отколкото МВР да поема несвойствени функции. – А, те в КАТ капацитет ще намерят и няма да имат против да изкарат по някой лев или легално, или като рушвет от приминаващите на такива курсове… – Да, хората така ще продължават да си мислят и няма как да бъдат разубедени, ако курсовете на МВР останат единствения начин човек да си възстанови правоспособността. – В проекта продължава да има принудителна административна мярка (ПАМ), „прекратяване на регистрацията“ за срок от 6 месеца до 1 година, а продължава да няма никакво задължение на полицията да възстанови регистрацията след изтичане на този срок. Задължението остава на собственика да ходи, да се реди на каналите, да минава от гише на гише, все едно че регистрацията на автомобил в България е вид наказание… – Тук определено е желателно възстановяването да се случва автоматично в момента, в който изтече периодът, за който е прекратена регистрацията. ПАМ не е наказание. Мярката трябва да послужи за постигане на определена цел в периода на действието й, примерно тя да продължава, докато се развива наказателното производство. Нормалното е след това регистрацията да се възстанови. – Как гледате на новосъздадената Държавна агенция „Безопасност на движението по пътищата“? – Гледам на нея като на поредно раздуване на бюрокрацията. В проекта на ЗДвП за функциите на толкова важен държавен орган има едва ли не един-два текста. В същото време те изобщо не кореспондират с приетия тази сряда от Министерския съвет подзаконов нормативен акт за устройството на агенцията. Паралелно с нея под формата на Съвет за пътна безопасност продължава да съществува и сегашната държавно-обществена комисия, която очевидно ще дублира функциите на агенцията. И възникват въпросите тези допълнителни щатове защо се създават, какви хора ще се назначават на тях и дали не се прави всичко възможно, за да се назначават още чиновници. А ни се обещаваше, че по закон ще има нов орган, който да координира всички останали институции, такова нещо не виждам разписано в този проект. – И стигаме до задължителното въвеждане на зимни гуми. Как сме живели до януари 2017 г., когато за първи път влезе в сила текстът, че от 15 ноември до 1 март трябва да караме „с гуми, подходящи за зимни условия, или с гуми с протектор не по-малък от 4 мм“. – Много добре си спомням историята на приемането на тази, бих казал, доста глупава, разпоредба, която цитирате. От нея излиза, че зимните гуми може и да нямат никакъв протектор, но за останалите той трябва да е над 4 мм. Този текст бе резултат от лобизъм. За да не го възпроизведат по този начин, в проекта сега са написали задължително да се кара с гуми за зимни условия в същия период. А много добре знаем, че има райони в България, където е доста топло и през ноември и през февруари, което уврежда качествата на зимната гума и тя може да стане неизползваема. По разумно е да се остави възможност или, или. Или зимни, или други. – Даже в проекта са записали зимни гуми с грайфер не по-малък от 1,6 мм и сигурно авторът на текста не е виждал зимна гума през живота си. При такава дълбочина тя изобщо ще е без т.нар. ламели, които са много важни при движени върху сняг. – За дълбочината на протектора не мога да кажа, не съм специалист, но очевидно отново става дума за лобистка промяна. Не бива да бъдат оставяни без алтернатива хората, за които зимни гуми не са нужни, които не пътуват през планинските проходи и карат само в рамките на населеното място, където по дефиниция улиците трябва да са изчистени. Нашият гост  Адвокат Петър Славов е юрист и икономист по образование. Народен представител в 43-то Народно събрание. Като депутат, а и от адвокатската практика познава отлично Закона за движение по пътищата. Като шофьор има т.нар. златен талон за водач на МПС без нарушения.    ", "date": "2019.02.01", "title": " Адвокат Петър Славов пред „Труд“: Бюрокрация и лобизъм по три в новия Закон за движение по пътищата\t\t\t"}
{"url": "https://trud.bg/%d1%81%d0%ba%d0%b0%d0%bd%d0%b4%d0%b0%d0%bb%d1%8a%d1%82-%d0%b0%d0%bb%d0%be-%d0%b1%d0%b0%d0%bd%d0%be%d0%b2-%d1%81%d1%8a%d0%bc-%d0%bf%d0%be%d0%ba%d0%b0%d0%b7%d0%b2%d0%b0-%d0%ba%d0%b0/", "text": "Прокуратурата ще се произнесе по скандала „Ало, Банов”, но тук има нещо по-голямо. Той е симптоматика за това как се управлява държавата и какво се случва с нашите данъци. Това обяви пред   Калоян Паргов от БСП. Скандалът идва да покаже, че повече така не може, уточни той.  „Нужни са мерки и действия такива неща да не се случват. Дали е злоупотреба с национален ресурс, дали е с европейски ресурс – няма значение, той все е публичен ресурс на европейските данъкоплатци, след които сме и ние”, уточни Паргов. Относно бюджетът на София като общински съветник от левицата той коментира, че не е важно колко са парите, а как се харчат и какъв е крайният резултат. Той даде пример с факта, че от миналогодишния бюджет на столицата има излишък от 250 млн. лв. Това са неразрешени проблеми, коментира социалистът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.01", "title": " Скандалът „Ало, Банов съм” показва как се управлява държавата, заяви Калоян Паргов"}
{"url": "https://trud.bg/%d0%ba%d0%be%d0%b3%d0%be-%d0%b4%d0%b0-%d0%bd%d0%b0%d1%85%d1%80%d0%b0%d0%bd%d0%b8%d0%bc-%d0%b7%d0%b0-%d0%b4%d0%b0-%d0%b5-%d0%b2%d0%be%d0%b9%d0%bd%d0%b8%d0%ba-%d0%bd%d0%b0-%d0%b1%d1%8a%d0%bb%d0%b3/", "text": "„Нация, която не може да храни собствена армия, ще трябва да храни чужда.“ Изненадах ли някого с тази сентенция. Едва ли, защото тя е издигната в ранг на народна поговорка. Аз съм я чувал от баща ми, той пък от неговия. Тази мъдрост се предава от деди на внуци. Тя се е вкоренила в психологията на българина с убеждението, че е наш, роден патент. Което не е така. Думите са изречени преди повече от два века от великия Наполеон Бонапарт. В случая е важно, че те са убийствено верни с днешна дата. Стара аксиома е, че държавата, за да има армия, са необходими три фундаментални условия – принцип, който не е изобретение на ХХI век. Неговата давност е хилядолетна. Условията са следните: финансови средства, бойна техника, човешки ресурси. Това са базови изисквания, от които няма мърдане. Те са взаимно свързани, недопустимо е дори едно от тях да бъде неглижирано. В противен случай изграждането на въоръжени сили като основен стълб на държавността е мисия невъзможна. Тези три условия са абсолютно необходими, ако иска дадена държава да има армия. Поне някаква. А за да е силна и мощна, всяко от условията се умножава със съответен коефициент според конкретната ситуация. Уравнението е безкомпромисно, тъй като балансът на съставните му части поддържа равновесието в системата на отбраната. То фактически е скелетът, който не позволява конструкцията на въоръжените сили да се разпадне. Това са теоретически постулати, без които практиката на армейското строителство като висш държавен приоритет е безсилна. Ако приземим обаче на българска почва тези разсъждения, ще осъзнаем горчилката, тъй като фактите са тъжни. В общи линии парите за отбрана се осигуряват, малко или много е без значение. Държавата все пак отделя нещичко, за да имаме и ние армия. Същата е ситуацията и с бойната техника – малко или много върши работа. За да имаме все пак някакви съпротивителни сили срещу външна агресия. Ако се взрем обаче внимателно в третия фактор – демографския, няма как да не осъзнаем, че националната трагедия чука на вратата ни. А именно той е най-големият риск за сигурността ни. Защото всички условия за функционирането и наличието на Въоръжени сили може да са налице, на ако няма хора, които да управляват техниката, дори и да е най-съвременна, ще се сринем в пропастта. А само наивник няма да забележи очевадното – в България се раждат все по-малко бебета. Тоест – бъдещи войници, които да я бранят. В демографско отношение ние сме на дъното на всякакви класации. Или сме отличници на мрачните статистики с отрицателен знак. Вчера чрез „Труд“ проф. Петър Иванов алармира: за 2017 г. са се родили около 58 000 българчета. За 2018 г. са с над 10 000 по-малко. Данните на НСИ за общия коефициент на детската смъртност е 6,4‰, като за момчетата е 6,9‰, а за момичетата – 5,8‰. Това е според нашите мерки. Но според ЦРУ картината в България е по-мрачна. То дава средно с два процентни пункта по-високи стойности за всеки от трите показателя. Именно американското разузнаване предупреди преди време, че българите се топят прогресивно и след 30-40 г. ще бъдат малцинство в собствената си държава. А аз бих попитал някой от нашите политици не се ли сеща, че тогава с основание може да се постави въпросът за името на държавата ни. А ето и тъжната картина на военните разчети. Да речем, че у нас има около 15 000 войници. Мераклията за наемник, ако влезе в казармата на 20 или 28 г., каквато е максималната възраст за кандидатстване, ще служи съответно докато навърши предела по закон 46 г.- 26 г. или 18 г. Но да приемем, че средно наемникът набива крак в казармата 20 г. Всяка година си заминават поради навършване на възраст или други причини 5% от войниците, ако всички щатове са попълнени. За да не се получи луфт, трябва да постъпят толкова – около 800 души. Всяка година обаче са нужни по 800 души и за МВР – полиция и пожарна, за охраната на арестите и затворите. За цялата система на сигурност са около 2000 души. Става дума не за какво да е попълнение, а за здрави и образовани кадри. Но реалността е друга – над 30% от момчетата у нас, които биха били потенциални войници, отпадат по медицински показатели. Преди 2 г., когато армията обяви конкурси за редници, за едно място кандидатстваха по 0,5 души. И то знаете ли какви – най-вече роми и жени. Представяте ли си каква армия бихме имали, ако бяха приети, за да попълним бройките. Добре, че щабът на отбраната спусна указания да не се правят компромиси със здравословното състояние и образователния ценз на кандидатите. Защото щяхме да станем за смях пред света. Иначе тъжната истина си я знаем – всяко пето място в отбраната пустее. Няма и не достигат не само човешки ресурси, за да ги запълним. Няма и кандидати. Всичко това го знаем, но какво от това? Осигуряването на човешки потенциал за нуждите на отбраната не е само ведомствена задача на армейското министерство. Това е национален приоритет. Той е част от общата демографска политика на държавата, която е длъжна да я провежда. А дали го осъзнава – едва ли! Ако съдим по статистиката с днешна дата. Преди години, когато завършвах магистратура във военната академия, слушах лекция за демографския фактор, като един от решаващите за националната ни сигурност. Тогава прогнозата беше, че ще се заговори за него след 20 г. За съжаление реалността изпревари тази прогноза.   Не можем да си внасяме бойци като Германия Наскоро Германия обяви, че ще внася войници поради криза на кандидати. От което изтръпнаха бедните страни в ЕС, каквато сме и ние. Защото немците предлагат сериозно заплащане. А ние искаме с трици маймуни да ловим. С 450 евро войнишка заплата кого да привлечем. Чистачките на столичното летище взимат повече.                            ", "date": "2019.02.01", "title": " Кого да нахраним, за да е войник на България?\t\t\t"}
{"url": "https://trud.bg/%d0%b2%d0%b0%d1%80%d0%bd%d0%b5%d0%bd%d1%81%d0%ba%d0%b0-%d0%b1%d0%b0%d0%bb%d0%b5%d1%80%d0%b8%d0%bd%d0%ba%d0%b0-%d1%81%d1%82%d0%b0%d0%bd%d0%b0-%d0%bb%d0%b0%d1%83%d1%80%d0%b5%d0%b0%d1%82-%d0%bd%d0%b0/", "text": "Възпитаничката на школа „Балет” при ЦПЛР- Общински детски комплекс, Варна Весела Манолова стана лауреат I-ва степен на XVI международен фестивал на хореографските състави „Петербургская метелица“. Фестивалът се проведе в Санкт Петербург, Русия и бе под егидата на “Администрация на Петроградски район”, по инициатива на творческо обединение “Петроградская сторона”, съобщиха от пресцентъра на ОДК. Още няколко варненчета от школа „Балет“ получиха заслужени високи отличия на форума, а на ръководителката Татяна Костова бе връчено благодарствено писмо за постигнати високи резултати при обучението на деца. В журито на „Петербургская метелица“ личаха имената на редица изтъкнати специалисти в областта на танцовото изкуство. Сред тях бяха заслужилите артистки на Руската федерация доц. Зара Лянгольф, завеждащ катедрата по хореография на Санктпетербургския държавен институт за култура и изкуство и Олга Горбунова, носител на сребърен знак на Юнеско за заслуги в областа на хореографията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.01", "title": " Варненска балеринка стана лауреат на международен конкурс в Санкт Петербург"}
{"url": "https://trud.bg/%d0%b1%d1%80%d0%b8%d1%82%d0%b0%d0%bd%d1%86%d0%b8%d1%82%d0%b5-%d1%89%d0%b5-%d0%bf%d1%8a%d1%82%d1%83%d0%b2%d0%b0%d1%82-%d0%b1%d0%b5%d0%b7-%d0%b2%d0%b8%d0%b7%d0%b8-%d0%b4%d0%be-%d0%b5%d1%81-%d1%81%d0%bb/", "text": "Посланиците на 27-те страни членки на Европейския съюз съгласуваха позиция за въвеждане на безвизов режим на пътуване за британските граждани след Брекзит. Това се казва в   на Съвета на ЕС. „Посланиците на ЕС решиха, че след Брекзит, британските граждани, пристигащи в шенгенската зона за кратковременен престой (90 дни на всеки 180 дни), трябва да бъде имат право на безвизово пътуване“, се казва в документа. Посланиците са възложили на румънското председателство на Съвета на ЕС да започне преговори с Европейския парламент, за да изпълни това решение на законодателно ниво. Същевременно съветът подчертава, че тази мярка следва да бъде взаимна, според правилата на ЕС за безвизовите пътувания. „Правителството на Обединеното кралство декларира, че не възнамерява да изисква визи от граждани на ЕС, пътуващи до Великобритания за кратък престой“, припомнят от съвета с уточнението, че ако в бъдеще Лондон въведе визов режим, решението ще бъде преразгледано. При регулиран Брекзит със споразумение, тези правила ще влязат в сила след преходния период, който се очаква да продължи до края на 2020 г. В случай на Брекзит без споразумение – от 29 март 2019 г.  ", "date": "2019.02.01", "title": " Лондон не възнамерява да изисква визи от европейците\t\t\t"}
{"url": "https://trud.bg/%d0%b3%d0%be%d1%80%d0%b0%d0%bd%d0%be%d0%b2-%d0%b0%d0%ba%d0%be-%d0%b1%d0%be%d0%bb%d0%bd%d0%b8%d1%86%d0%b0-%d0%bb%d0%be%d0%b7%d0%b5%d0%bd%d0%b5%d1%86-%d0%bd%d1%8f%d0%bc%d0%b0-%d1%83%d1%81%d1%82/", "text": "Ако няма устойчив модел на финансиране на болница „Лозенец”, тя трудно ще продължи да съществува в сегашния си вид. Това каза финансовият министър Владислав Горанов в парламента, предаде БГНЕС. Горанов заяви, че не е запознат днес с финансовото състояние на лечебното заведение. “Дотолкова доколкото знаете, че в края на миналата година 23 млн. бяха отпуснати допълнително от бюджета на МС по бюджета на болница „Лозенец”, за да разплати част от просрочените задължения. На мен не ми е известно да има утвърдена от правителството или от който и да е било инвестиционна програма в мащабите, в които тя се анонсира”, каза Горанов. Финансовият министър заяви, че знае за доклада на медицинския одит, знае и за отчетите, които болница „Лозенец” подава към МС като първостепенен разпоредител. „Ако въпросът е дали правителството ще доразплати натрупани от някой просрочени задължения, първо трябва да направим анализ защо и как функционира това лечебно заведение и на какви основания се предоставя допълнително субсидия, и след това ще преценяваме. Във всеки случай, ако няма устойчив модел на финансиране на тази болница, тя трудно ще продължи да съществува в сегашния си вид. Защото ако се предоставят извън правилата, по които функционира здравната система допълнителни средства на едно лечебно заведение, то това трябва да е разписано ясно и конкретно по каква причина се прави”, отговори той на журналистически въпрос. Горанов даде пример, че за ВМА се предоставят средства от бюджета на МО, заради контингента, който обслужва и функциите, които изпълнява с оглед на членството на България в НАТО.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.01", "title": " Горанов: Ако болница „Лозенец“ няма устойчив модел на финансиране, трудно ще продължи да съществува в сегашния си вид"}
{"url": "https://trud.bg/%d0%b0%d0%bd%d1%82%d0%b0%d1%80%d0%ba%d1%82%d0%b8%d1%86%d0%b8%d1%82%d0%b5-%d0%bd%d0%b8-%d0%be%d1%82%d0%ba%d1%80%d0%b8%d1%85%d0%b0-%d0%bd%d0%be%d0%b2%d0%b8-%d0%be%d1%81%d1%82%d0%b0%d0%bd%d0%ba%d0%b8/", "text": "Учените от 27-та ни антарктическа експедиция откриха пет нови фосилни растителни вида на ледения континент. Това съобщиха от Българския антарктически институт. След приключване на двумесечните биоложки изследвания от Националната програма за полярни изследвания (НППИ), в оставащите два месеца от антарктическото лято, проучванията продължават в областта на Науките за Земята, обяснява проф. Христо Пимпирев, ръководител на експедицията. След проведения едноседмичен полеви палатъчен лагер на нос Хана, о-в Ливингстън, геолозите д-р Стефан Велев и д-р Камен Бонев и техните колежки бразилката д-р Кристин Тревисан от Чилйския антарктически институт и проф. Шафак Алтънкайнак от Техническия университет в Истанбул, откриха пет нови за Антарктида фосилизирани флористични останки. Те са с възраст около 90 млн. год., което е началото на къснокредната епоха, когато на сега заледения континент са расли субтропични гори и са господствали динозаврите. Те са мигрирали от Патагония до Антарктическия полуостров по временен островен мост, който тогава е съществувал на мястото на пролива на Дрейк. По този мост от Антарктида, някои от растителните видове, появили се за пръв път там са достигнали до Южна Америка. В края на мезозойската ера Антарктида е бил един зелен континент, пълен с живот. Изследванията на българските геолози и чуждестранните им колеги спомагат за решаване на глобални научни проблеми като връзката на най-южният континент с Патагония и миграцията на растителните и животински видове в края на мезозойската ера, когато е най-топлия период в цялата фанерозойска история на Земята.  ", "date": "2019.02.01", "title": " Антарктиците ни откриха нови останки на растения от времето на динозаврите\t\t\t"}
{"url": "https://trud.bg/%d1%87%d1%83%d0%b9%d1%82%d0%b5-%d0%b7%d0%b0%d0%bf%d0%b8%d1%81-%d0%be%d1%82-%d0%b4%d0%b5%d0%b9%d1%81%d1%82%d0%b2%d0%b8%d1%82%d0%b5%d0%bb%d0%b5%d0%bd-%d0%be%d0%bf%d0%b8%d1%82-%d0%b7%d0%b0-%d1%82%d0%b5/", "text": "Столичната дирекция на вътрешните работи публикува запис на действителен разговор от опит за телефонна измама. От СДВР информират, че опитите на телефонните измамници по всякакъв начин да въвеждат в заблуждение, представяйки се за служители на МВР. „Ако Ви заплашват с физическо насилие, запазете спокойствие! Веднага се обадете на тел. 112, потърсете помощ от близки или съседи и отидете в най-близкото районно управление на МВР!“, приканват от полицията. СДВР напомня отново, че единния спешен европейски номер е САМО 112! Той се избира без НИКАКВИ цифри или кодове пред него!    ", "date": "2019.02.01", "title": " Чуйте как „полицай Емил Георгиев“ подхваща телефонна измама"}
{"url": "https://trud.bg/34-%d0%b3%d0%be%d0%b4%d0%b8%d1%88%d0%b5%d0%bd-%d0%be%d1%82%d0%ba%d1%80%d0%b0%d0%b4%d0%bd%d0%b0%d0%bb-%d0%bc%d0%b0%d1%88%d0%b8%d0%bd%d0%b8-%d0%be%d1%82-%d1%82%d1%8a%d1%80%d0%b3%d0%be%d0%b2%d1%81%d0%ba/", "text": "34-годишен измъкнал тестомесачка и пекарна от търговския обект на баща си и ги заложил, за да изкара пари за комар. Сигналът, че липсват машини от склад на обект в Исперих, е подаден към 9 часа в четвъртък от 66-годишния собственик, съобщиха от полицията в Разград. Идвайки в обекта, той установил, че е разбита входната алуминиева врата на склада. Една от липсващите машини била намерена в заложна къща. От записите станало ясно, че е оставена там от сина на окрадения собственик на обекта. Данните били, че наследникът е пристрастен към хазартните игри и, поради липсата на пари, прибегнал към взлом на семейния търговски обект. От полицията не уточняват дали там се развива  производствена дейност и изнесеното оборудване е професионално. Подробностите по случая ще се установяват в хода на досъдебното производство, както и истиността на първоначалната версия за пристрастеност към хазарт.", "date": "2019.02.01", "title": " 34-годишен откраднал машини от търговски обект на баща си"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%bf%d0%be%d0%ba%d0%bb%d0%be%d0%bd%d0%b5%d0%bd%d0%b8%d0%b5%d1%82%d0%be-%d0%bf%d1%80%d0%b5%d0%b4-%d0%b6%d0%b5%d1%80%d1%82%d0%b2%d0%b8%d1%82%d0%b5-%d0%bd%d0%b0-%d0%ba/", "text": "Ден за почит към жертвите на комунизма. Поклонението пред паметта загиналите се състоя пред паметника в парка на НДК. Преди 74 години, на 1 февруари 1945 г., т.нар. Народен съд изпраща на смърт регенти, министри, депутати, офицери и общественици. Мащабите на разправата със стария режим трудно намират аналог в следвоенна Европа, като обаче са очаквано следствие на терора, извършван както от военните, така и от комунистите още от края на Първата световна война. Невинните жертви на действията на всички страни в братоубийствения конфликт според много историци са десетки хиляди – убити, затворени, изселени. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.01", "title": " Вижте поклонението пред жертвите на комунизма пред обектива на „Труд“ (СНИМКИ)"}
{"url": "https://trud.bg/%d1%82%d1%80%d1%83%d1%81-%d0%be%d1%82-45-%d0%bf%d0%be-%d1%80%d0%b8%d1%85%d1%82%d0%b5%d1%80-%d0%b2%d1%8a%d0%b2-%d0%b2%d0%be%d0%b4%d0%b8%d1%82%d0%b5-%d0%bd%d0%b0-%d0%b5%d0%b3%d0%b5%d0%b9%d1%81%d0%ba/", "text": "Земетресение с магнитуд 4,5 по Рихтер бе регистрирано в Егейско море, в района на гръцкия архипелаг Додеканези, съобщиха турски телевизии, като се позовават на турската Дирекция за управление при бедствия и извънредни ситуации (АФАД). Земетресението е регистрирано в 12,39 часа на сравнително голяма дълбочина, информира телевизия НТВ. По първоначални данни няма ранени хора и разрушения. Земетресението е усетено в Югозападна Турция.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.01", "title": " Трус от 4,5 по Рихтер във водите на Егейско море"}
{"url": "https://trud.bg/%d0%b0%d1%80%d0%b5%d1%81%d1%82-%d0%b7%d0%b0-%d1%82%d1%80%d0%b8%d0%bc%d0%b0-%d0%bc%d0%b8%d0%bd%d0%b8%d1%81%d1%82%d1%80%d0%b8-%d0%b8-%d0%b5%d0%b4%d0%b8%d0%bd-%d0%b7%d0%b0%d0%bc-%d0%bc%d0%b8%d0%bd%d0%b8/", "text": "Министерството на вътрешните работи на Македония съвместно с прокуратурата днес проведе акция за задържане на четирима бивши министри и заместник-министри във връзка с разследване за злоупотреба със служебно положение и разрешение за предоставяне на земеделска помощ и отдаване под наем на държавна земеделска земя. Така те са ощетили бюджета с 1,4 милиона евро. Арестуваните са бившите министри на земеделието Ацо Спасеновски, Михаил Цветков и Люпчо Димовски, както и срещу заместник-министъра Кристиян Делев. Четиримата, в качеството си на министри на земеделието, горите и водното стопанство и техните заместници, са сключили договори за отдаване под наем на земеделска земя за определен период, който не са разтрогнали, въпреки че арендаторите не са плащали лизинговата вноска. Това съобщават от Главната прокуратура за борба с организираната престъпност и корупцията, информира Канал 3. „Това са около 584 договора за отдаване под наем на земеделска земя на различни места в цялата страна. Това е нанесло щети на бюджета на Република Македония в размер на 88 467 607 денари (над 1,4 млн. евро), информира прокуратурата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.01", "title": " Арест за трима министри и един зам.-министър в Македония"}
{"url": "https://trud.bg/%d0%b1%d1%83%d1%80%d0%b3%d0%b0%d1%81-%d0%be%d1%82%d0%b1%d0%b5%d0%bb%d1%8f%d0%b7%d0%b2%d0%b0-%d0%ba%d0%b8%d1%82%d0%b0%d0%b9%d1%81%d0%ba%d0%b0%d1%82%d0%b0-%d0%bd%d0%be%d0%b2%d0%b0-%d0%b3%d0%be%d0%b4-2/", "text": "За втора поредна година жители и гости на Бургас ще имат възможността да съпреживеят най-големия китайски празник. Годината на Земния глиган, която ще настъпи на 05 февруари, ще бъде подобаващо отбелязана с поредица от събития, сред които превръщащите се в традиция „Дни на китайското кино“, откриване на две изложби и тематичен уъркшоп. Събитията ще се проведат в периода 04 – 11 февруари в Културен център „Морско казино“ и Младежки културен център – Бургас. Официалното откриване ще бъде в навечерието на посрещането на годината на Земния глиган – 04 февруари от 18:00 ч. в зала „Георги Баев“ на КЦ „Морско казино“, където ще бъде открита фотоизложбата „Радост за света. Честита Китайска Нова Година“. Фотографиите представят 60 специални моменти от празнуването на Китайската Нова година през петте континента. Като празник на природата, семейството и хармонията ценностите на Китайската Нова година, изразяващи щастие, възторг, приятелство, пpинадлежат не само на китайския, но и на всички народи по света. Това именно е и главната цел на изложбата – да изпрати поздрави и съхрани и предаде щастие, мир и просперитет на всички хора по земята. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.01", "title": " Бургас отбелязва Китайската Нова година"}
{"url": "https://trud.bg/%d0%bf%d0%be%d0%ba%d0%b0%d0%b7%d0%b0%d1%85%d0%b0-%d1%83%d0%bd%d0%b8%d0%ba%d0%b0%d0%bb%d0%bd%d0%b8-%d0%b2%d0%b5%d0%bd%d1%86%d0%b8-%d0%be%d1%82-%d0%bc%d1%8a%d0%bd%d0%b8%d1%81%d1%82%d0%b0-%d0%bd%d0%b0/", "text": "Регионалният исторически музей във Велико Търново в петък представи два венеца, които са уникална художествена изработка от стъклени мъниста. Изящните изделия са подарени в знак на признателност към руските войски при освобождението на Свищов на 27 юни и на Търново на 7 юли. Има предположение, че са изработени от женските дружества в Свищов и Търново. „От август до октомври 1877 г. в свищовското село Горна студена е била Щаб квартирата на руската армия. След паметните събития, в Горна студена е създадена музейна експозиция и 30 години по-късно при честване на Освобождението на България , венците са били официално показани. Това е засвидетелствано от снимка от 1907г. По-късно експозицията в Горна студена била закрита и двата венеца са предадени за съхранение в РИМ-Велико Търново. Тези реликви са ценни, защото напомнят за признателността на българското население към руските освободители”, обясниха музейни уредници от старата столица. Ценностите като част от историята на българската държавност бяха изложени в стъклени витрини в Областната управа в болярския град по повод 20-годишнината от създаването и. Събитието уважиха областните управители, заемали този пост от 1999 година досега – Константин Дочев, инж. Георги Рачев, проф. Георги Камарашев, инж. Николай Йоцов. Отсъстваха първият областен управител на област Велико Търново д-р Румен Рашев и последващите Красимир Генчев, Гергана Трифонова и проф. Пенчо Пенчев, но те отправиха своите пожелания чрез видеообръщения в кратък филм. В знак на признателност за времето, усилията и енергията, които всеки от тях е посветил за утвърждаване на Областна администрация – Велико Търново ексгубернаторите получиха почетен юбилеен плакет. Молебен за здраве отслужи свещеноиконом Славчо Иванов. Той освети хляб и вино и благослови за здраве всички служители, работещи в Областна администрация. С Указ № 1 от 05.01.1999 г. се утвърждават границите на област Велико Търново, в която се включват десет общини. За административен център на областта е определен град Велико Търново. Държавното управление в областта се осъществява от Областен управител, който осигурява съответствие между националните и местните интереси при провеждане на регионалната политика. С Решение № 45 от 01.02.1999 г. е назначен първият Областен управител на област с административен център Велико Търново. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.01", "title": " Показаха уникални венци от мъниста на над 140 години в Търново\t\t\t"}
{"url": "https://trud.bg/%d1%81%d0%bf%d0%b8%d1%80%d0%b0%d0%bd%d0%b5%d1%82%d0%be-%d0%bd%d0%b0-%d1%81%d1%82%d1%80%d0%be%d0%b5%d0%b6%d0%b8%d1%82%d0%b5-%d0%bd%d0%b0-%d0%b0%d1%80%d0%b0%d0%bf%d1%8f-%d0%b8-%d0%b0%d0%bb%d0%b5/", "text": "Строежите по морето се спират за неопределено време. Строителството е законно, но има пропуски по ЗУТ, които трябва да бъдат отстранени. Заради допуснатите нарушения, за неопределен период от време, строителството се стопира. Това съобщиха началникът на строителния надзор Иван Несторов и директорът на екоинспекцията в Бургас Тонка Атанасова пред журналисти. За това дали ще се строи на култовия къмпинг „Корал“- тема, която нашумя в последните дни, инж. Атанасова обясни, че до момента при нея не е постъпило никакво искане за екологична процедура, която да „отпуши“ строителство. Само преди броени дни шефът Иван Несторов, изпратен лично от премиера Бойко Борисов, бе на място и огледа всички строежи. Още тогава те бяха спрени, а в петък стана ясно, че „престоят“ ще се удължи неясно докога. Става дума за къмпинг „Арапя“, където намерението на строителя е да се вдигне ваканционно селище с 23 сгради, строежът на ваканционен комплекс в местността „Алепу“ и на ресторант с бар на къмпинг „Градина“. На къмпинг „Градина“, собственикът в лицето на г-н Стойков (Людмил Стойков, собственик на Дюни АД) започнал да залива изкопа. Ако се започне строеж след време, РДНСК ще извършат съответната проверка. Кметовете на общините Созопол и Царево – Панайот Рейзи и Георги Лапчев трябва да издадат актове за спиране на строителните дейности в местностите „Алепу“ и „Арапя“. Разпоредителните писма ще им бъдат изпратени веднага от РДНСК. На „Арапя“ са били установени сериозни пропуски: липсвал план за безопасност, както и очертание на границите на строителния обект, и инфраструктура до него. Документацията за пътя „отлежавала“ в Община Царево, не била одобрена и нямало разрешение за строеж. „На него преди да се извършат тези процедури е изградена и канализация, която също е без разрешение за строеж”, посочи Иван Несторов. Освен това, съгласно проект от 2007 година, в РИОСВ Бургас, е посочено, че в това селище е предвидено да се реализира с една сграда, а в момента са 23. Липсвало съгласие от МОСВ точно какъв брой дървета трябва да бъдат премахнати, за да се реализира строителството. С нулев цикъл са четири сгради, цялата инженерна инфраструктура, която трябва да ги обслужва е с „неизяснен характер”. – как ще бъдат обслужвани тези сгради с ток, вода и канал, коментира Несторов. Нямало и задължителният план за безопасност и здраве. Ще бъдат издадени предписания на кмета Георги Лапчев, в чиито правомощия е това да задължи строителя да си организира строителната площадка.  На Арапя имало сключен договор с фирма, упражняваща строителния надзор – „Стройконсулт Бургас”. Тъй като са допуснали нарушения и не са извършили качествен контрол обектите на тази фирма ще бъде одитирани и ако има нарушения ще се наложат административни санкции, предупреди Несторов и посочи: „Ако в рамките на една година на една и съща фирма са наложени три наказателни постановления, й се отменя лиценза“. Основният проблем на „Алепу” пък е неспазване на етапността. Там също ще се строи комплекс, но инвеститорите имат издадено разрешение, според което на първия етап трябва да изградят геозащитно съоръжение, което да укрепва ската, а на втория – строителството на три жилищни сгради.  Разрешението за геозащитното съоръжение обаче трябвало да се издаде от ДНСК, тъй като било първа категория, а не от Общината, подчерта Иван Несторов. От ДНСК ще изпратят разпоредително писмо със срокове и указания до кмета на Созопол Панайот Рейзи, от когото ще се иска да издаде заповед за спиране на строителството на сградите, докато не се въведе в експлоатация геозащитното съоръжение.  Временният път, който обслужвал обекта, частично навлизал в чужда собственост. „И при двата обекта са констатирани отклонения на текстовете на Закона за устройство на територията или има частично налична техническа документация, но имат издадени разрешителни за строеж“, поясни Иван Несторов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.02.01", "title": " Спирането на строежите на „Арапя“ и „Алепу“ се удължава\t\t\t"}
{"url": "https://trud.bg/%d0%b1%d0%be%d0%b8%d0%bb-%d0%b1%d0%b0%d0%bd%d0%be%d0%b2-%d1%81%d0%bb%d0%b5%d0%b4-%d0%b7%d0%b0%d0%bf%d0%b8%d1%81%d0%b8%d1%82%d0%b5-%d0%be%d1%82-%d0%b9%d0%be%d0%bd%d1%87%d0%b5%d0%b2%d0%b0-%d0%bd%d1%8f/", "text": "Оставка винаги мога да подам. Това каза министърът на културата Боил Банов пред журналисти в парламента във връзка с изнесените от БСП данни за нередности при строителството на „Ларгото“. „Така говорихме с премиера Бойко Борисов. Аз съм декларирал още веднага. Казах на мига. Той каза: „Не“, посочи той и допълни, че премиерът го е посъветвал да разкаже, да разясни и да обясни. Попитан дали премиерът стои зад него, министърът коментира: „Поне аз така го разбирам“. Боил Банов отговори отрицателно на въпроса дали има някакви опасения. Той обяви, че ще направи всичко, което е в рамките на закона, за да заведе дело срещу Елена Йончева. „Каквото е необходимо, ще направя“, каза Банов. Попитан защо толкова време не е сигнализирал, че служителят Ангел Ангелов го е изнудвал, министърът уточни: „Ако той дойде при мен и ме изнуди, първо е малко опасно. Аз съм експанзивен човек. Все още театърът е повече в кръвта ми, отколкото в политиката. Банов обясни, че някой му е казал, че въпросният Ангелов го е заплашвал, че ще му счупи краката, но ако е дошъл при него с лицето си, е щял да подаде съответните сигнали. „Плашили са ме много. Проблемът е, че аз по принцип не се плаша. Опериран съм от чувството за страх“, коментира министърът на културата. Каквото са ме питали разследващите за „Ларгото“, съм обяснил. Това каза министърът на културата Боил Банов. Той заяви, че не може да влиза в детайли около разследването. „Аз не ползвам НСО. Вървя си по улиците, разхождам се, ходя си на кино. Ходя си в парка. Някои хора ме гледат положително, обаче виждам едни хора, които ме гледат като крадец и престъпник. Сега като ме питате неща и аз започна да казвам, че не мога да отговарям заради следствието, хората ще кажат, че веднага съм се скрил. Знаете какви са правилата. След като има вече дадени обяснения, влиза се в една друга процедура, която трябва да спазваме“, допълни Банов. Проверката „ще ми развърже ръцете“, заяви Боил Банов във връзка с проверката на Прокуратурата по повод изнесените от БСП данни за нередности при строителството на „Ларгото“. Според него записът, който е представен от Елена Йончева, е „пипан“. „Режимът на подслушване ни връща в едни други години и това е една от най- големите простотии, които прави Цола“, коментира Боил Банов. Попитан какви са били разговорите за „Ларгото“, министърът обясни, че е имало десетки оперативки, както по въпросите за „Ларгото“, така и за театрите. „Моят работен ден е 12-14 часа“, допълни министърът. В отговор на въпрос дали има други хора като Ангел Ангелов в Министерство на културата, министърът посочи: „Така не се говори за колеги. Въобще целият този режим – ще се подслушваме, ще имаме съмнения към този, към онзи, ни връщат в едни години. Не е добре. За вас не е добре, за мен, за децата ни, за майките ни, за бащите ни“. „Ако почнем пак да се притесняваме какво ще кажем, къде ще го кажем. Ако аз сега кажа и започнат да се притесняват колеги в министерството – 150 човека: „Той мен ли визира?“, каза още министърът на културата.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.01", "title": " Боил Банов след записите от Йончева: Някои хора ме гледат положително, други като крадец и престъпник\t\t\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%ba%d1%80%d0%b0%d0%bb%d0%b5%d0%b2-%d0%b3%d0%bb%d0%b5%d0%b4%d0%b0-%d1%82%d1%80%d0%b5%d0%bd%d0%b8%d1%80%d0%be%d0%b2%d0%ba%d0%b0-%d0%bd%d0%b0/", "text": "Министърът на младежта и спорта Красен Кралев посети тренировка на момичетата от националния отбор по художествена гимнастика индивидуално, която се проведе по време на първия им лагер за сезона в „Спорт палас“ Варна, съобщиха от ММС. „Лагерът ни е необходим за  последни корекции в съчетанията и работим много спокойно предвид добрите условия. Предстоят ни контролни и международни участия и състезания. На 13 февруари е първото официално контролно в зала „Арена Армеец“, след което на 14-ти пътуваме за Гран при в Москва“, каза главният мениджър на отбора Бранимира Маркова. Катрин Тасева, Невяна Владинова, Боряна Калейн, Петя Борисова, Вая Драганова и Йоана Николова са в отлична форма и са готови за предстоящите предизвикателства.  Момичетата са категорични, че условията в „Спорт палас“ са перфектни за тяхната подготовка. Министърът пожела на момичетата да бъдат здрави и единни и да вярват във възможностите си. Бранимира Маркова увери Кралев, че момичетата ще се представят блестящо на следващите състезания.", "date": "2019.02.01", "title": " Министър Кралев гледа тренировка на „Златните момичета“"}
{"url": "https://trud.bg/110-%d1%85%d0%b8%d0%bb-%d0%b5%d0%b2%d1%80%d0%be-%d1%89%d0%b5-%d1%81%d1%82%d1%80%d1%83%d0%b2%d0%b0%d1%82-%d0%bf%d1%80%d0%b5%d0%b3%d0%bb%d0%b5%d0%b4%d1%8a%d1%82-%d0%b8-%d1%80%d0%b5%d0%bc%d0%be%d0%bd/", "text": "110 хил. евро  е прогнозната сума за прегледа и ремонта на кораба „Радецки“. Това каза министърът на културата Боил Банов в отговор на депутатски въпрос по време на парламентарния контрол. Параход-музей „Радецки“ е филиал на Националния исторически музей и е закотвен за постоянно на специално пригоден за него пристан. Министърът обясни, че е необходим преглед на подводната част на кораба, за да се установи годността на обшивката. „В изпълнение на тези изисквания и за получаване на разрешение за извършване на плавания по река Дунав, след 11 април 2018 г. от страна на Националния исторически музей е проучена възможността плановият преглед и ремонтът на кораба да бъдат извършени от корабостроителницата в град Русе, която обаче се оказа затворена и не работи“, посочи Банов. Поискана е оферта от корабостроителницата във Варна, но там са отказали с мотива, че корабът „Радецки“ е речен. По тази причина ремонтът на „Радецки“ трябва да бъде извършен в друга държава. За целта през 2018 г- ръководителят на филилал „Радецки“, установява контакт с корабостроителница в Сърбия, до която корабът може да стигне на собствен ход. „На база на корабната ведомост е предоставена оферта за ремонт. Прогнозната сума за ремонта и прегледа възлизат на приблизително 110 хил. евро, към момента се проучват всички процедури, технически изисквания и параметри за законовото извършване на процедурата. Проверяват се кои от българските нормативни документи са приложими за извършването на такъв ремонт извън страната и с държави извън ЕС“, обясни министърът на културата.  ", "date": "2019.02.01", "title": " 110 хил. евро ще струват прегледът и ремонтът на „Радецки“ в Сърбия"}
{"url": "https://trud.bg/%d0%b3%d1%80%d0%b8%d0%bf%d1%8a%d1%82-%d1%80%d0%b0%d0%b7%d0%b1%d0%be%d0%bb%d1%8f-9455-%d0%b1%d1%8a%d0%bb%d0%b3%d0%b0%d1%80%d0%b8-%d0%b7%d0%b0-%d1%81%d0%b5%d0%b4%d0%bc%d0%b8%d1%86%d0%b0/", "text": "През изминалата седмица са регистрирани общо 10 841 случая на остри заразни заболявания срещу 8 640 случая за предходната седмица. От тях 9 455 са случаите на грип и остри респираторни заболявания (ОРЗ) срещу 7 688 случая за предходната седмица, съобщават от здравното министерство. Общата заболяемост от грип и ОРЗ за страната е 247,92 на 10 000 души срещу 201,59 на 10 000 души за предходната седмица. През изминалата седмица в НРЛ „Грип и ОРЗ“ към НЦЗПБ са изследвани чрез Real Time RT-PCR 326 клинични проби (носогърлени секрети). Доказани са общо 187 грипни вируса – 132 вируса A(H1N1)pdm09 и 55 вируса A(H3N2). Актуална информация за областите, на чиято територия е обявена/отменена грипна епидемия се публикува ежедневно на Интернет страницата на Министерство на здравеопазването. Чревни инфекции: – Вирусни хепатити 49 случая срещу 41 случая за предходната седмица;  – Ентероколити 249 случая срещу 200 случая за предходната седмица;  – Дизентерия 3 случая срещу 3 случая за предходната седмица;  – Кампилобактериоза 1 случай срещу 1 случай за предходната седмица;  – Колиентерити 3 случая срещу 4 случая за предходната седмица;  – Ротавирусен гастроентерит 20 случая срещу 16 случая за предходната седмица;  – Салмонелози 4 случая срещу 9 случая за предходната седмица.  – Въздушно-капкови инфекции: регистрираните случаи са както следва:  – Варицела 868 случая срещу 522 случая за предходната седмица;  – Епидемичен паротит 2 случая срещу 2 случая за предходната седмица;  – Скарлатина 114 случая срещу 100 случая за предходната седмица. Трансмисивни инфекции: – Ку-треска 2 случая срещу 0 случая за предходната седмица;  – Лаймска борелиоза 1 случай срещу 5 случая за предходната седмица.  – Трихинелоза 16 случая срещу 3 случая за предходната седмица. Регистрираните случаи на Трихинелоза са в рамките на докладваните два епидемични взрива в гр. Малко Търново и община Крумовград, област Кърджали. Епидемиологичното проучване продължа, съпроводено с необходимите профилактични и противоепидемични мерки по места.", "date": "2019.02.01", "title": " Грипът разболя 9455 българи за седмица"}
{"url": "https://trud.bg/%d0%bd%d0%b0%d0%b7%d0%bd%d0%b0%d1%87%d0%b8%d1%85%d0%b0-%d0%bd%d0%be%d0%b2-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb-%d0%bd%d0%b0-%d1%82%d0%b5%d0%bb%d0%ba-%d0%bb%d0%be%d0%b2/", "text": "Д-р Правда Генова бе назначена за председател на ТЕЛК – Ловеч, след като досегашният – д-р Донка Минкова, бе временно отстранена от длъжност от прокуратурата. Д-р Генова е специалист по вътрешни болести. Работата е възстановена в нормални граници, няма връщане на пациенти, всички се обработват, увери директорът на ловешката МБАЛ „Проф. д-р Параскев Стоянов“ д-р Румяна Нановска, цитирана от БТА. Останалите трима лекари в комисията остават на работа, тъй като за тях няма повдигнати обвинения. Досегашният председател на ТЕЛК – Ловеч, вчера сутринта е била задържана и привлечена като обвиняема за подкуп, както и един от посредниците в даването на суми към служители на ТЕЛК. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.01", "title": " Назначиха нов председател на ТЕЛК-Ловеч"}
{"url": "https://trud.bg/%d0%ba%d0%b8%d1%82%d0%b0%d0%b9%d1%81%d0%ba%d0%b8-%d0%b1%d0%b8%d0%b7%d0%bd%d0%b5%d1%81%d0%bc%d0%b5%d0%bd-%d0%b8%d0%bd%d0%b2%d0%b5%d1%81%d1%82%d0%b8%d1%80%d0%b0-9-%d0%bc%d0%bb%d0%bd-%d0%bb%d0%b5%d0%b2/", "text": "В деня на лозарите –  Трифон Зарезан, китайският бизнесмен Цън Цон, собственик на 1820 дка лозови масиви в Ломско, празнува заедно с работниците, които отглеждат винените насаждения край Дунав. „Само през миналата година са засадени 387 дка с нови лози мерло, каберне, врачански мискет и шардоне до село Долно Линево. А тази година ще бъдат засадени още 235 дка край Линево и Станево. Общо инвестицията в лозя в района е около 9 млн. лева, но ще се увеличава“, сподели Цън Цон. Китайският бизнесмен планира да построи винарна до крайбрежното село Станево, в която ще се преработва добитото грозде и продукцията ще се продава на вътрешния пазар и ще се изнася в Европа и Китай. Миналата година, в която реколтата от крайдунавските масиви бе много добра, към 40 000 бутилки вино от северозападното грозде са изнесени в Китай. Засега българското вино не е познато в азиатската страна, но качествата му са много добри и след подходяща кампания напитките ще намерят добър прием, убеден е 30-годишният бизнесмен, който от близо 10 години развива успешен земеделски и IT бизнес у нас. „Планове за развитие има, но работната ръка е голям проблем. Все по-трудно се намират хора за работа!”, заяви китайският предприемач. В присъствието на собственика Цън Цон, кмета на Лом Пенка Пенкова и лозари отец Цветан Антонов направи водосвет сред масивите край Долно Линево, благослови стопани и работници и им пожела здраве, сили и умения, за да се грижат за лозите и да получават добри добиви. А след това по традиция се извиха хора и поднесоха кани с ароматно крайдунавско вино.  ", "date": "2019.02.01", "title": " Китайски бизнесмен инвестира 9 млн. лева в лозя край Дунав\t\t\t"}
{"url": "https://trud.bg/%d0%b4%d0%be%d0%b1%d1%80%d0%be%d0%b2%d0%be%d0%bb%d1%86%d0%b8-%d0%be%d1%82-%d0%b0%d1%80%d0%b6%d0%b5%d0%bd%d1%82%d0%b8%d0%bd%d0%b0-%d1%87%d0%b8%d0%bb%d0%b8-%d0%bc%d0%b5%d0%ba%d1%81%d0%b8%d0%ba%d0%be/", "text": "Концерт с богата интернационална програма беше представен в Дом за стари хора ‚Св. Петка“ в Благоевград. Събитието се проведе днес- Трифон Зарезан в сградата на дома, съобщиха от общината. Участие взеха представители от Аржентина, Чили, Мексико, Германия. Те гостуват в България като доброволци към фондация „Светлина за България“. Бяха изпълнени латиноамерикански песни и всеки доброволец разказа за родината си. Целта на концерта бе да се обогати културата на старите хора и да се повеселят. Финал на концерта постави благоевградската певица Христина Маркова.", "date": "2019.02.01", "title": " Доброволци от Аржентина, Чили, Мексико и Германия с концерт в Дом за стари хора"}
{"url": "https://trud.bg/%d0%b1%d0%b5%d0%bd%d0%b7%d0%b5%d0%bc%d0%b0-%d0%b2%d0%ba%d0%b0%d1%80%d0%b2%d0%b0-%d0%b7%d0%b0-%d0%b8%d1%81%d1%82%d0%be%d1%80%d0%b8%d1%8f%d1%82%d0%b0/", "text": "Френският нападател Карим Бензема вкарва за историята в „Реал“ (Мадрид). Таранът наниза 5 гола в последните 3 мача във всички турнири. 31-годишният играч се разписа на два пъти за успеха над „Жирона“ (3:1) в реванша от 1/4-финалите за Купата на краля. Преди това отбеляза две попадения срещу „Еспаньол“ в Ла Лига (4:2), а и веднъж опъна мрежата в първия мач срещу „Жирона“ на „Бернабеу“ преди седмица (4:2). Така Бензема изпревари мексиканската легенда Уго Санчес (208 гола), нареждайки се на шестото място във вечната голмайсторска листа с 209 попадения с „бялата“ фланелка. Това бе трети пореден мач, в който таранът бележи. „Жирона“ е и първият отбор, на който самият Бензема вкарва по два гола в два различни мача в един сезон. А в реванша за Купата на краля на стадион „Монтивили“ той направи 34 паса при 88% точност. „Бензема? Съжалявам тези хора, които не го оценяваха през цялото това време – каза Сантиаго Солари, треньор на „Реал“. – В момента той е в много силна форма. Удоволствие е да го гледаш как играе“. А Бензема влезе във форма точно когато трябва. Идната седмица ще има дерби с „Барселона“. Двата тима се паднаха един срещу друг на полуфиналите в турнира за Купата на краля. Първият мач ще е на „Камп Ноу“ на 6 февруари, а реваншът – на 27-ми същия месец. Само няколко дни след ответния двубой двата колоса ще спорят и за първенство на „Сантиаго Бернабеу“.", "date": "2019.02.01", "title": " Бензема вкарва за историята"}
{"url": "https://trud.bg/%d1%82%d1%80%d0%b0%d0%bd%d1%81%d1%84%d0%b5%d1%80%d0%b5%d0%bd-%d1%83%d0%b4%d0%b0%d1%80-%d0%b7%d0%b0-%d0%bc%d0%be%d0%bd%d1%82%d0%b0%d0%bd%d0%b0-%d0%b2%d0%b7%d0%b5-%d0%b1%d0%b8%d0%b2%d1%88-%d0%b1/", "text": "Игралият на два пъти в „Левски“ бранител Борислав Стойчев е най-новото попълнение на „Монтана“. Опитният футболист ще се присъедини към новия си тим на лагера в турския курорт Алания. За последно 32-годишният централен защитник игра в „Арда“ (Кърджали), където носи и капитанската лента. Стойчев има и два периода зад граница – в елита на Гърция, където игра за „Атромитос“, а след това и в „Етникос Ахна“ в Кипър. Договорът на играча е за година и половина. В класирането „Монтана“ е на второ място във Втора лига на седем точки от лидера „Царско село“.", "date": "2019.02.01", "title": " Трансферен удар за „Монтана“, взе бивш бранител на „Левски“"}
{"url": "https://trud.bg/%d0%b3%d0%be%d1%80%d1%81%d0%ba%d0%b8-%d1%81%d1%8a%d0%b7%d0%b4%d0%b0%d0%b4%d0%be%d1%85%d0%b0-%d0%be%d0%b1%d1%83%d1%87%d0%b8%d1%82%d0%b5%d0%bb%d0%bd%d0%b8-%d1%84%d0%b8%d0%bb%d0%bc%d0%b8-%d0%b7%d0%b0/", "text": "Четири детски филмчета създадоха експерти от Североизточното държавно предприятие. Всяка от лентите е по половин час и специалисти в различни области запознават децата с важни теми, свързани със залесяването, сечите, опазването на горите от пожари и бракониери, както и с ловностопанската дейност. Филмчетата са заснети с помощта на оператори и журналисти и ще станат част от занятията по Горска педагогика, които от 2 години екип от СИДП и ШУ „Епископ Константин Преславски“ води в училищата и детските градини в област Шумен. Уроците по Горска педагогика ще бъдат възстановени през февруари. Първото занятие е в детска школа в Шумен. Малчугани на възраст от 7 до 10 години  ще видят четирите филмчета и ще дадат своята оценка за тях. Преподаватели и родители, които искат техните деца да научат повече за гората и нейните обитатели, могат да заявят провеждането на урок по Горска педагогика във всяко училище в област Шумен на телефон 0878/596-860. Занятията са безплатни, а материалите за тях се закупуват от СИДП.", "date": "2019.02.01", "title": " Горски създадоха обучителни филми за деца"}
{"url": "https://trud.bg/%d1%81%d0%ba%d1%83%d0%bb%d0%bf%d1%82%d1%83%d1%80%d0%bd%d0%b0-%d1%82%d0%b2%d0%be%d1%80%d0%b1%d0%b0-%d0%bf%d0%be%d0%bb%d0%b5%d1%82-%d0%be%d0%b1%d0%be%d0%b3%d0%b0%d1%82%d0%b8-%d0%bc%d1%83%d0%b7%d0%b5/", "text": "Изящната пластика „Полет“ обогати скулптурната галерия на открито във Варна. Неин автор е Христо Христов и тя представлява фигура на полетяло момиче с разперени ръце и развети коси и е изработена от бронз. Естественото място на новата пластика е площад „Атлантическа солидарност“ до Художествената галерия в града. Творбата се вписва в пространството, в което скулптурното начало е поставено през далечната 1985 г. с композициите „Майчинство” на Зиятин Нуриев и „Холокост” на Иван Русев, създадени за националния пленер „Скулптура и декоративна пластика на открито”, заяви при откриването Антония Йовчева, директор на дирекция „Култура“ в община Варна. Тя допълни, че след дълги години е възобновена инициативата за създаване на скулптурна галерия под небето. „Така през 2014 г. бе монтирана скулптурата „Икар” на Альоша Кафеджийски, а през 2015 г. – „Началото” на Живко Дончев. „За мен днес е щастлив ден, че имам възможност да поставя първата си скулптура в родния си град, за което благодаря на Община Варна в лицето на кмета г-н Иван Портних и на г-жа Антония Йовчева, каза при откриването авторът Христо Христов. По думите му „Полет” символизира новото начало, изразено чрез динамиката на движението. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.01", "title": " Скулптурна творба „Полет“ обогати Музея на открито във Варна\t\t\t"}
{"url": "https://trud.bg/%d0%bc%d0%b0%d0%ba%d0%b5%d0%b4%d0%be%d0%bd%d1%81%d0%ba%d0%b8%d1%8f%d1%82-%d0%b2%d1%8a%d0%bd%d1%88%d0%b5%d0%bd-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b1%d0%be%d1%80%d0%b8%d1%81%d0%be/", "text": "Българският министър-председател Бойко Борисов даде първия тласък за цялата подкрепа, която получихме за евроатлантическата ни интеграция. Негово бе посланието: На нас ни помогна Европа, сега ние да помогнем на съседите си. С тези думи министърът на външните работи на Република Македония Никола Димитров се обърна към вицепремиера и министър на външните работи на Република България Екатерина Захариева. Двамата разговаряха в Букурещ в рамките на неформалната среща на външните министри от ЕС с техните колеги от Западните Балкани, съобщават от пресцентъра на МВнР. “Много постигнахме за една година, но имаме и още работа. След бизнесфорума в Скопие мога да потвърдя, че има огромен интерес на българския бизнес към вашата държава. Но преди това трябва да си оправим пътищата, жп връзките, да насърчим културния обмен”, каза вицепремиерът Захариева. Като пример за отличните връзки между гражданите на двете страни тя даде и постановката “Братя Карамазови” от Достоевски, която режисьорът от Република Македония Деян Пройковски ще постави в Народния театър в София. Режисьорът е завършил НАТФИЗ “Кр. Сарафов”. Димитров обеща да дойде за премиерата на постановката, в която участват изтъкнати актьори като Владо Пенев, Деян Донков, Марин Янев и Ана Пападопулу. “Заедно постигнахме нов дух в отношенията ни. Благодаря ви, че не само първи признахте нашата държава, но и сега първи дадохте мандат за подписване на присъединителния ни протокол към НАТО”, заяви още Никола Димитров. Двамата министри ще се срещнат съвсем скоро в София, за да подготвят следващото съвместно заседание на правителствата на двете държави, чийто домакин ще е България  ", "date": "2019.02.01", "title": " Македонският външен министър: Борисов даде тласък на нашата евроатлантическа интеграция"}
{"url": "https://trud.bg/%d0%b3%d0%b0%d0%bb%d1%8a%d0%bf-%d1%81%d0%bf%d0%be%d1%80%d0%b5%d0%b4-38-%d0%be%d1%82-%d0%b1%d1%8a%d0%bb%d0%b3%d0%b0%d1%80%d0%b8%d1%82%d0%b5-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d1%8f/", "text": "Обществото по-скоро съчувства на Елена Йончева в създалия се политически казус – който се насложи върху съдебната процедура. Това сочат данните от независим бърз телефонен сондаж на „Галъп интернешънъл“, проведен сред 800 души между 29 и 31 януари и е започнал преди скандала около Боил Банов. Критиките срещу управлението в страната се приемат традиционно радушно. Пълнолетните българи обаче по-скоро не възприемат, че предстоящите евроизбори ще бъдат решаващ тест за управляващите – макар да не е малък и делът на онези, които намират евроизборите за практически референдум „за“ или „против“ управлението, показват още изводите от изследването. „Галъп интернешънъл“ провери общественото мнение по скандала „Йончева“. Респондентите бяха помолени да определят кое от двете наложени в обществото становища е по-близо до собственото им мнение: „Това е репресия против смел депутат и журналист, който уличава властта в корупция“ или „Това е обвинение срещу корумпирана жена, която тенденциозно пречи на управляващите“. Българите в по-голяма степен избират мнението, че случващото се изглежда репресия. 38% споделят това мнение, а 22% са на обратното мнение. 17% не споделят нито едно от двете становища, а 18% признават, че не се интересуват. Останалите се колебаят. Затова и в избора коя от двете основни политически сили в обществото губи от скандала, по-губещ в обществените очи изглежда по-скоро ГЕРБ – 22% избират тази опция, а 19% избират опцията „Йончева и БСП“. Дяловете са в близки стойности, но са показателни за посоката на обществените настроения. Отвъд партийния сблъсък обаче, 51% намират, че и двете страни ще загубят в създалата се политическа ситуация. Останалите се колебаят. На този фон 41% казват, че ако Йончева оглави листа на БСП за евроизборите това всъщност ще увеличи шансовете на „червените“, 46% обаче са на обратното мнение, а останалите се колебаят. Разбира се, в подобен тип данни партийните пристрастия оказват най-сериозно влияние. В същото време Йончева се възприема сравнително далеч от обичайната партийна политика и затова се ползва и с по-скоро високото за българския политически процес доверие от 34%. Това е и част от обяснението за положителната обществена реакция към нея. Сходна е логиката и по отношение на президентската институция – високото доверие там и традиционната обществена критичност към властта води и до логична подкрепа за критичния тон на президента Радев от последната му реч: 67% от запитаните са съгласни с острата критика, а 27% не са. Останалите се затрудняват да отговорят. 50% не намират пряка връзка между евроизборите и съдбата на правителството. 43% обаче намират, че евроизборите всъщност ще играят ролята на допитване или своеобразен референдум за съдбата на правителството и ГЕРБ. Останалите се колебаят. И тук дяловете са сходни и това показва известна поляризация на общественото мнение.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.02.01", "title": " „Галъп“: Според 38% от българите обвиненията срещу Елена Йончева са репресия\t\t\t"}
{"url": "https://trud.bg/%d1%80%d1%83%d0%bc%d0%b5%d0%bd-%d0%bf%d0%be%d1%80%d0%be%d0%b6%d0%b0%d0%bd%d0%be%d0%b2-%d1%81%d1%82%d0%be%d0%ba%d0%be%d0%be%d0%b1%d0%bc%d0%b5%d0%bd%d1%8a%d1%82-%d0%bc%d0%b5%d0%b6%d0%b4%d1%83-%d0%b1/", "text": "11-годишният период, през който не са провеждани сесии на смесената българо-египетска междуправителствена комисия е прекалено дълга пауза. Смятам, че смесената комисия за икономическо сътрудничество е важна платформа и инструмент за развитие и разширяване на сътрудничеството между България и Египет във всички области. Това заяви министърът на земеделието, храните и горите Румен Порожанов на Първата сесия на комисията, която се провежда в София. Той е съпредседател от българска страна, съобщиха от пресслужбата на МЗХГ. Въпреки постоянното нарастване на стокообмена между България и Египет през последните години, той не отговаря на потенциала и възможностите на двете страни, каза още министър Порожанов. Основните продукти на българския износ за Египет до края на 2017 г. са нефтени масла, рафинирана мед и сплави, пшеница, царевица, сурови или преработени тютюни и др. Вносът се формира от сурови нефтени масла, минерални и химически азотни торове, сол, полимери и др. Като най-перспективни области на двустранното икономическо сътрудничество на настоящия етап следва да се разглеждат енергетиката, транспортът, комуникациите, хранителната промишленост, селското стопанство и туризма, заяви от своя страна д-р Сахар Наср, министър на инвестициите и международното сътрудничество на Египет. Тя припомни посещението на българския министър-председател Бойко Борисов на 22-23 октомври 2018 г. и срещите му с египетския президент Абдел Фаттах ал-Сиси и с премиера Мустафа Мадбули. Тогава бяха постигнати договорки за бъдещи съвместни действия, насочени към разширяване и задълбочаване на двустранното сътрудничество в областите от взаимен интерес. Министрите Порожанов и Наср подписаха протокол от първата сесия на смесената комисия, като преди това проведоха и двустранна среща. Беше парафиран и меморандум за разбирателство за научно-техническо сътрудничество между Селскостопанската академия и и Селскостопанския изследователски център на Египет. След сесията на смесената комисия бяха проведени и преки срещи между бизнеса. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.01", "title": " Румен Порожанов: Стокообменът между България и Египет има много по-голям потенциал"}
{"url": "https://trud.bg/%d1%81%d1%82%d0%b0%d1%80%d1%82%d0%b8%d1%80%d0%b0-%d1%80%d0%b5%d0%bc%d0%be%d0%bd%d1%82%d0%b0-%d0%bd%d0%b0-%d0%bd%d0%b0%d0%b4-45-%d1%83%d0%bb%d0%b8%d1%86%d0%b8-%d0%b2-%d1%81%d0%b2%d0%b8%d1%89%d0%be/", "text": "Стартира ремонта на над 45 улици в Свищов. Старта на реконструкцията бе даден на 1 февруари от трасетата в жилищен комплекс „Рила“. Мащабният проект за над 4,5 млн. лв. Предстои да бъде подменен водопроводът и ще бъде положен нов асфалт. Лошото състояние на уличната мрежа е основен проблем на жителите в Свищов от десетилетия, а това е и основната причина, която мотивира общинското ръководство да осигури финансиране за основен ремонт на най-компрометираните улици в града. На церемонията „първа копка“ кметът на Свищов Генчо Генчев подчерта, че към качеството на извършваните дейности няма да бъде правен компромис. „Много държим всичко да бъде извършвано добре и в срок. За нас е важно това, което правим за подобряване качеството на живот на нашите съграждани, да може да се използва безпроблемно години напред“, заяви Генчев.  Градоначалникът допълни, че се надява подмяната на водопровода да приключи до средата на май. По традиция, първата копка и предстоящите ремонтни дейности бяха осветени от отец Михаил, който благослови мащабния проект. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.01", "title": " Стартира ремонта на над 45 улици в Свищов за 4,5 млн.лева"}
{"url": "https://trud.bg/%d0%b2-%d0%b8%d1%82%d0%b0%d0%bb%d0%b8%d1%8f-%d0%b7%d0%b0%d0%bb%d0%be%d0%b2%d0%b8%d1%85%d0%b0-27-%d1%82%d0%be%d0%bd%d0%b0-%d1%87%d0%b8%d1%81%d1%82-%d0%ba%d0%be%d0%ba%d0%b0%d0%b8%d0%bd-%d0%b7%d0%b0/", "text": "Италианската полиция залови дрога за над половин милиард евро. Двете пратки от над 2,7 тона чист кокаин от Колумбия са били предназначени за Испания. Огромните количества кокаин са заловени благодарение на сътрудничеството със службите от Колумбия, Великобритания и Испания, информира  Първият удар е бил нанесен в сряда, 30 януари, на пристанището в Ливорно. Там дрогата е била укрита в контейнер с други стоки. Количеството е над 2 тона кокаин с изключително висока чистота, като стойността му се оценява на около 500 милиона евро. Това е най-тежкият удар срещу наркомафията за последните 25 години. Две седмици по-рано в пристанището на Генуа карабинерите заловиха друга пратка от 650 килограма. Полицията смята, че цената на дрогата е около 130 милиона евро. Количеството на заловения в двете операции кокаин е двойно повече от конфискувания за цялата 2018 година. Каналът е бил организиран от клан на калабрийската мафиотска организация „Ндрангета”. И двете пратки са били доставени от действащия в Колумбия „Клан от Залива”. Това е сравнително нова организация, запълнила празнотата в производството на наркотици след разбиването на картелите „Кали” и „Меделин”. „Кланът от Залива” е паравоенна структура, която брани с оръжие контролираните от нея територии с кокаинови плантации от правителствената армия и другите наркокартели. Международни експерти смятат, че кланът контролира около 70% от производството на кокаин в страната. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.01", "title": " В Италия заловиха 2,7 тона чист кокаин за над половин млрд. евро\t\t\t"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b0%d0%b9-%d0%b1%d0%b0%d0%bd%d0%b5%d0%b2-%d0%be%d0%b1%d1%81%d1%8a%d0%b6%d0%b4%d0%b0%d0%bb-%d1%81-%d0%bc%d0%b0%d0%b9%d0%ba%d0%b0-%d1%81%d0%b8-%d1%81-%d0%ba%d0%be%d0%b8/", "text": "Спецсъдът отказа да освободи Николай Банев от ареста и да му наложи по-лека мярка за неотклонение. Според съдия Иво Хинов има достатъчно доказателства по делото, които на този етап са достатъчни, за да се приеме, че Банев, майка му Мария и съпругата му Евгения са участвали в организирана престъпна група в дълъг период от време. Освен това според съдия Хинов има риск, ако бъде с по-лека мярка той да се укрие или да извърши друго престъпление. Причината е, че разполага с достатъчно финансов ресурс зад граница, чрез който да се опита да попречи на наказателното производство. Освен това може да повлияе на свидетели по делото, които все още не са разпитани. От прокуратурата посочиха, че и тримата Баневи са разговаряли помежду си и след арестите, като Николай и Евгения са имали телефони в килията си и са комуникирали дори с децата си, които са във Франция. От държавното обвинение посочиха, че разговорите са свалени и е изготвена експертиза и от тях става ясно, че Банев и искал и обсъждал с майка си кои свидетели да бъде говорено. Имало и разговор с руснак, с когото се обсъждало евентуално политическо убежище. Децата на Баневи пък твърдели, че им харесва във Франция и не искали да живеят в Русия. В разговорите помежду им се обсъждало и какво да бъде поведението им пред медиите преди и по време на заседанията в съда. Пред спецсъда дойде и Мария Банева, за да подкрепи сина си, а след края на заседанието тя каза пред журналисти че това, което се случва с него било, защото не заставал на колене. Самият Николай Банев каза пред съда, че като чете материалите по делото се чувства като в детската градина, където се опитват да направят икономически анализ. Решението на съда не е окончателно и адвокат Христо Ботев заяви, че ще обжалва. Евгения Банева не е искала промяна на мярката за неотклонение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2019.02.01", "title": " Николай Банев обсъждал с майка си с кои свидетели по делото срещу него да бъде говорено\t\t\t"}
{"url": "https://trud.bg/%d0%b5%d1%81-%d0%bd%d0%b0%d0%bb%d0%b0%d0%b3%d0%b0-25-%d0%bc%d0%b8%d1%82%d0%be-%d0%b2%d1%8a%d1%80%d1%85%d1%83-%d0%b2%d0%bd%d0%be%d1%81%d0%bd%d0%b0%d1%82%d0%b0-%d1%81%d1%82%d0%be%d0%bc%d0%b0%d0%bd%d0%b0/", "text": "Европейската комисия прие окончателни защитни мерки върху вноса на стоманени продукти. Тези мерки ще влязат в сила утре, 2 февруари, и заменят действащите от юли 2018 г. насам временни мерки, съобщиха от пресцентъра на комисията. Тези мерки са изцяло в съответствие с ангажиментите, поети от ЕС в рамките на СТО, и са грижливо обмислени, за да се запази постоянен поток на вноса, който гарантира ефективна конкуренция на европейския пазар на стомана и наличие на достатъчен избор за многобройните потребители на стомана в ЕС, обясняват от ЕК. През март 2018 г. Комисията започна разследване като част от действията в отговор на решението на САЩ да наложат мита върху вносната стомана. Новите мерки се отнасят за 26 категории стоманени продукти и се състоят в тарифни квоти, след чието надхвърляне ще се прилага мито в размер на 25%. Тарифните квоти напълно запазват традиционните равнища на вноса в ЕС и постепенно ще се увеличават. Тази система е сходна на действащите понастоящем временни мерки, с някои важни изменения, които свеждат до минимум нарушенията в търговията и запазват традиционните търговски договорености по отношение на количествата и произхода на продуктите. Тези мерки следва да останат в сила за срок от три години, но може да бъдат преразгледани в случай на промяна на обстоятелствата.", "date": "2019.02.01", "title": " ЕС налага 25% мито върху вносната стомана"}
{"url": "https://trud.bg/%d1%83%d0%b1%d0%b8%d0%b9%d1%81%d1%82%d0%b2%d0%be-%d0%bd%d0%b0-%d0%ba%d0%be%d1%80%d1%82%d0%b0-%d1%88%d0%be%d0%ba%d0%b8%d1%80%d0%b0-%d1%82%d0%b5%d0%bd%d0%b8%d1%81%d0%b8%d1%81%d1%82%d0%ba%d0%b0-%d0%b2/", "text": "Известната германска тенисистка Сабине Лисицки беше шокирана от жестокостта на момиче, което подава топките по време на турнира в Хуа Хин (Тайланд). Във втория сет от мача си от първия кръг срещу Гарбине Мугуруса (3:6, 4:6) 29-годишната Лисицки видя голям бръмбар на корта. Германката се опита да го отмести с ракетата си. В този момент до нея притича момичето, което подава топките, и с рязък замах на крака размаза бубулечката. Германката остана втрещена от жестокото убийство на насекомото и се премести няколко крачки в встрани, пише  .", "date": "2019.02.01", "title": " Убийство на корта шокира тенисистка (ВИДЕО)"}
{"url": "https://trud.bg/%d1%82%d1%80%d0%b5%d1%82%d0%b8-%d0%bf%d0%be%d1%80%d0%b5%d0%b4%d0%b5%d0%bd-%d0%bf%d0%be%d0%bb%d1%83%d1%84%d0%b8%d0%bd%d0%b0%d0%bb-%d0%b7%d0%b0-%d0%bb%d0%b0%d1%86%d0%b8%d0%be/", "text": "„Лацио“ се класира на трети пореден полуфинал за Купата на Италия. „Римските орли“ отстраниха след дузпи „Интер“ насред „Джузепе Меаца“. В добавеното време се разписаха Чиро Имобиле и Мауро Икарди, а след изпълнение на 11-метрови удари „Лацио“ показа по-здрави нерви и се наложи с 4:3 точни изстрела, като решаващата вкара Лукас Лейва. „Ако не беше Самир Ханданович, щеше да ги бием още в редовното време – каза Симоне Индзаги, който похвали стража на „Интер“. – Заслужено сме на полуфинал, но има време до тогава“. „Лацио“ се изправя срещу „Аталанта“ в последния кръг за Купата на Италия преди двубоя за трофея. Тимът от Рим обаче не го е печелил от 2013-та насам. Букмейкърите определят за фаворит в надпреварата… „Аталанта“, който отстрани „Ювентус“ с 3:0. Коефициентът за палачите на Кристиано Роналдо и компания е 2,75. За успех на „Милан“ в турнира ставката е 3,00, а за „Лацио“ – 3,50. Снимка: Twitter", "date": "2019.02.01", "title": " Трети пореден полуфинал за „Лацио“"}
{"url": "https://trud.bg/%d1%82%d1%83%d1%80%d1%86%d0%b8%d1%82%d0%b5-%d0%ba%d1%83%d0%bf%d0%b8%d1%85%d0%bc%d0%b5-%d0%be%d0%b1%d0%b5%d1%80%d1%82%d0%b0%d0%bd-%d0%be%d1%82-%d0%bb%d0%b5%d0%b2%d1%81%d0%ba%d0%b8-%d0%b7%d0%b0-17/", "text": "„Левски“ е получил точно 1,705 милиона евро за Габриел Обертан от „Ерзурумспор“. Това разкри президентът на турския клуб Хюсеин Юнеш при представянето на новите попълнения. Босът добави също, че 30 процента от договорените суми за всеки от играчите вече са платени на предишните им клубове. Това означава, че на „Герена“ разполагат с приблизително 500 000 евро. Обертан е имал предложения от Китай и САЩ, но в крайна сметка е избрал да продължи кариерата си в Турция. Това пък разкри агентът на футболиста. „В „Левски“ проектът започна да се променя лека полека, особено в последните седмици – каза Жером Лансери пред френското издание „Екип“. – Собственикът на клуба реши да продаде акциите си, а новият шеф се колебаеше дали да задържи Обертан, но с по-малко чуждестранни футболисти, с които нивото на отбора няма как да се вдигне“, казва Жером Лансери пред изданието.", "date": "2019.02.01", "title": " Турците: Купихме Обертан от „Левски“ за 1,705 млн. евро"}
{"url": "https://trud.bg/%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0%d1%82-%d1%88%d0%ba%d0%be%d0%bb%d0%b0%d1%82%d0%b0-%d0%bd%d0%b0-%d0%ba%d0%be%d1%82%d0%be%d0%be%d1%88%d1%83-%d0%b7%d0%b0-%d0%bd%d0%b0%d1%81%d0%b8/", "text": "Школата „Наруто“, която се ръководи от най-успешния български сумист Калоян Махлянов-Котоошу, е разследвана за физическо насилие. Обвиненията са, че непълнолетен състезател, който е бил под надзора на 20-годишен сумист, е подлаган на системно малтретиране. Използвани са задушаващи хватки от джудото, като наказание за неизпълнение на задълженията му. Заради тормоза младокът на няколко пъти е губи съзнание. Атаките започнали още през септември.  Момчето е малтретирано и от други новобранци по заповед на ръководещия ги сумист. Японската федерация вече започна разследване. На 8 февруари Бордът на директорите ще решени какво наказание да наложи на управата на школа и на пряко замесените в скандала лица.  Котоошу е първият европеец с ранг „озеки“, вторият в йерархията след „йокозуна“.", "date": "2019.02.01", "title": " Разследват школата на Котоошу за насилие"}
{"url": "https://trud.bg/%d0%bf%d0%be%d0%bf%d0%b0%d0%bd%d0%b3%d0%b5%d0%bb%d0%be%d0%b2-%d1%81-60-%d0%ba%d0%b0%d1%80%d0%b0%d0%bc%d1%84%d0%b8%d0%bb%d0%b0-%d0%b7%d0%b0-%d1%8e%d0%b1%d0%b8%d0%bb%d0%b5%d0%b9/", "text": "Легендата Петър Попангелов получи 60 карамфила от млади таланти в този спорт, които се пуснаха демонстративно по пистите в Боровец и поздравиха юбиляря. Именитият алпиец е участник на 4 олимпиади, а в Солт лейк сити и Сараево завършва шести, най-високото класиране за българин на игрите. Шефът на родната федерация Цеко Минев пък подари на Попангелов сребърен плакет за приноса му в развитието на спорта, както и картина. Пепи получи и ВИП покана да посети стартовете за световната купа в Банско от 22 февруари. Поздравителни адреси имаше още стотици фенове и приятели на рожденика.", "date": "2019.02.01", "title": " Попангелов с 60 карамфила за юбилей"}
{"url": "https://trud.bg/%d0%b7%d0%b0%d0%bf%d0%be%d1%87%d0%bd%d0%b0-%d0%b4%d0%b5%d0%bc%d0%be%d0%bd%d1%82%d0%b0%d0%b6%d1%8a%d1%82-%d0%bd%d0%b0-%d0%b1%d1%80%d0%be%d0%bd%d0%b7%d0%be%d0%b2%d0%b0%d1%82%d0%b0-%d0%ba%d1%8a/", "text": "Започна демонтажът на „Бронзовата къща“ в София, предава  Пред съоръжението има кран, който маха частите на къщата. По план тя трябваше да бъде премахната в началото на 2019 г., но заради лошите климатични условия, премахването й започна няколко седмици по-късно. Къщата ни беше дадена като подарък от посолството на Австрия и нейния автор Пламен Деянофф по случай председателството на страната ни на Съвета на Европейския съюз, което приключи през юли 2018 г. На мястото, на което досега се издигаше Бронзовата къща, ще бъдат представяни и други временни художествени инсталации. Общината отпусна за тази година 100 хил. лв. за подпомагането на две временни инсталации, които могат да стоят на площадката над мавзолея от 3 до 9 месеца. Освен новото място за излагане на творби, подземията под мавзолея ще се превърнат в музей на съвременното изкуство. Тунелите са собственост на общината от 2016 г. За тяхното укрепване и проучване, общината е заделила 100 хил. лв. Все още не е ясно как ще изглежда бъдещата подземна галерия.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.02.01", "title": " Започна демонтажът на „Бронзовата къща“ в София"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-9-%d0%b4%d1%83%d1%88%d0%b8-%d0%be%d1%82-%d1%81%d0%b5%d0%bb%d0%be-%d0%bd%d0%be%d0%b2%d0%b0%d1%87%d0%b5%d0%bd%d0%b5-%d0%b7%d0%b0-%d0%b3%d1%80%d0%b0/", "text": "При специализирана полицейска операция за срок до 24 часа са задържани девет души от село Новачене с криминални регистрации за кражби, грабежи и склоняване към проституция. Това съобщиха от ОДМВР- София. Специализираната полицейска операция за предотвратяване, пресичане и разкриване на извършени криминални престъпления е проведена вчера. Полицейските действия, осъществени съвместно със служители на дирекция „Жандармерия“, са проведени в село Новачене с оглед извършени на територията на селото кражби и палежи на лично имущество. В рамките на операцията са съставени 30 акта и 15 фиша, на двама от задържаните са връчени наказателни постановления. Допълнително в РУ- Ботевград са образувани и четири досъдебни производства по повод нерегламентирани присъединявания към електроразпределителната мрежа, констатирани в частни имоти в града. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.01", "title": " Задържаха 9 души от село Новачене за грабежи и склоняване към проституция"}
{"url": "https://trud.bg/%d0%b5%d0%b2%d1%80%d0%be%d1%81%d1%82%d0%b0%d1%82-%d0%bd%d0%b0%d0%b4-%d0%b5%d0%b4%d0%bd%d0%b0-%d1%82%d1%80%d0%b5%d1%82%d0%b0-%d0%be%d1%82-%d0%b1%d1%8a%d0%bb%d0%b3%d0%b0%d1%80%d0%b8%d1%82%d0%b5-%d0%bd/", "text": "37% от българите не могат да си позволят финансово да отопляват адекватно домовете си през зимата. Това нарежда страната ни на първо място в Европейския съюз по този показател на енергийната бедност, показват   на Евростат. 8% от населението на Европейския съюз (ЕС) не могат да си позволят достатъчно да отопляват дома си, сочи изследването, за което за ползвани данни от 2017 г. След нашата страна се нареждат Литва (29%), Гърция (26%), Кипър (23%) и Португалия (20%). Най-малки  проблеми с осигуряването на отопление имат гражданите на Люксембург, Финландия, Швеция, Холандия и Австрия – около 2%.  ", "date": "2019.02.01", "title": " Евростат: Над една трета от българите не могат да си позволят адекватно отопление през зимата"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b0%d0%b2%d1%80%d0%b0%d0%bc%d0%be%d0%b2%d0%b0-%d1%82%d1%8a%d1%80%d1%81%d0%b8%d0%bc-%d1%82%d1%80%d0%b0%d0%b9%d0%bd%d0%be-%d1%82%d0%b5%d1%85%d0%bd/", "text": "Министерството на регионалното развитие и благоустройството търси трайно техническо решение и ще предприеме по-сериозни мерки за справяне с проблемите по трасето на ЛОТ 1 на АМ „Марица“. Това стана ясно от думите на министъра на регионалното развитие и благоустройството Петя Аврамова по време на петъчния парламентарен контрол, съобщиха от ведомството. „Всички констатирани до момента дефекти на ЛОТ-а са отстранявани изцяло за сметка на Изпълнителя“, каза още министърът. Тя беше категорична, че областните пътни управления, на територията на които преминава Лот 1 на автомагистралата, извършват постоянен мониторинг на обекта, като изпращат в Агенция „Пътна инфраструктура“ ежемесечни доклади за това. Констатираните дефекти в този участък, през месец ноември миналата година, са отстранени. До момента АПИ е установила наличието на голям надлъжен наклон на пътя от 4% и при проливни дъждове невинаги водата се оттича през отводнителните улеи, като по този начин се просмуква в насипа, който е висок 15 м. Независимо че са направени допълнителни улеи, проблемът при влошени климатични условия се проявява. АПИ търси възможности за окончателно решаване на проблема. Съгласно договора на Изпълнителя са изпращани известия за съответния дефект и той е процедирал проект за временна организация на движението, в която са уточнени подробности по дължините на ремонтираните участъци, срокът за отстраняването им и отговорниците за това. В Парламента министърът на регионалното развитие и благоустройството съобщи още, че са осигурени необходимите средства за доизграждането на път III-8611 „Белица – Загражден“ в участък с дължина 7,6 км. Средствата са в размер на 4 124 136 лв. Те включват проучвателно – проектантските работи, строителството (инженеринг) и строителен надзор на обекта. След проведена открита процедура по ЗОП за изпълнител на инженеринга е избрано дружеството „ИСА 2000“ ЕООД. Договорът с дружеството е подписан на 04.12.2018 г. Стойността на инженеринга е 4 087 800 лв. с ДДС, а срокът за изпълнение – 365 календарни дни. За изпълнител на надзора миналата година е избрано дружеството „План инвест Пловдив“ ЕООД. Стойността на договора е 36 336 лв. с ДДС. Изпълнителят на инженеринга е стартирал проучвателни работи и предстои да изготви Техническия проект. След неговото разглеждане и приемане от Агенцията, ще се пристъпи към строителството. Към момента в Агенция „Пътна инфраструктура“ се подготвя списък с отсечки, нуждаещи се от ремонт. В края на месец февруари, предстои утвърждаване бюджета на Агенцията за 2019 г., и съобразно финансовата рамка на ремонтните програми, ще бъде извършено приоритизиране на обектите, нуждаещи се от ремонтни дейности в страната. Само за миналата година в област Хасково за ремонт на репуликанските пътища в областта са вложени над 19 млн.лв. По Оперативна програма „Региони в растеж“ в момента в областта се изпълняват два лота на обща стойност около 24 млн. лв.", "date": "2019.02.01", "title": " Министър Аврамова: Търсим трайно техническо решение на проблемите по ЛОТ 1 на „Марица“"}
{"url": "https://trud.bg/%d1%81%d0%b0%d1%89-%d0%b7%d0%b0%d0%bc%d1%80%d0%b0%d0%b7%d1%8f%d0%b2%d0%b0%d1%82-%d0%b8%d0%b7%d0%bf%d1%8a%d0%bb%d0%bd%d1%8f%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%b4%d0%be%d0%b3%d0%be/", "text": "Съединените щати от утре ще спрат да изпълняват задълженията си по Договора за ликвидиране на ракетите със среден и малък обсег (ДЛРСМО), обяви държавният секретар Майк Помпейо, предаде БТА. Помпейо каза още, че САЩ ще се изтеглят до 6 месеца от това ключово споразумение с Русия, ако тя не спре да го нарушава. ДЛРСМО е сключен през 1987 г. от тогавашния американски президент Роналд Рейгън и последния съветски лидер Михаил Горбачов. Споразумението забранява на САЩ и Русия да разполагат в Европа наземно базирани ракети със среден и малък обсег (между 500 и 5500 километра). Според Вашингтон Москва нарушава договора – обвинения, които тя отрича. Русия изрази съжаление по повод планираното оттегляне на Вашингтон от договора и нежеланието му да проведе сериозни двустранни разговори по въпроса. От НАТО подкрепиха решението на САЩ.  „Съединените щати предприемат това действие в отговор на значителните рискове за евроатлантическата сигурност в резултат на прикритото тестване, производство и разполагане на наземно базираните крилати ракетни системи 9M729 („Новатор“)“, се припомня в изявлението. НАТО подчертава, че „съюзниците напълно подкрепят това действие“, се казва в комюнике на Алианса", "date": "2019.02.01", "title": " САЩ замразяват изпълняването на договора за ракетите със среден и малък обсег\t\t\t"}
{"url": "https://trud.bg/%d0%b3%d0%b5%d1%80%d0%b1-%d0%bf%d0%be%d1%87%d0%b5%d1%82%d0%b5-%d0%bf%d0%b0%d0%bc%d0%b5%d1%82%d1%82%d0%b0-%d0%bd%d0%b0-%d0%b6%d0%b5%d1%80%d1%82%d0%b2%d0%b8%d1%82%d0%b5-%d0%bd%d0%b0-%d0%ba%d0%be%d0%bc-2/", "text": "Представители на ГЕРБ почетоха паметта на жертвите на комунизма. Това се случи днес, когато честваме Деня на признателност и почит към жертвите на комунистическия режим, съобщиха от пресцентъра на партията. На церемонията пред Мемориала на жертвите на комунистическия режим присъстваха зам.-председателят на ПГ на ГЕРБ Красимир Велчев, народни представители от ГЕРБ, председателят на МГЕРБ и зам.-министър на външните работи Георг Георгиев, представители на младежката структура на ГЕРБ в София, зам.-председателят на Групата на ЕНП в ЕП и евродепутат от ГЕРБ д-р Андрей Ковачев, както и много граждани. На събитието присъства и председателят на Народното събрание Цвета Караянчева. „Почитането на 1 февруари – Денят на признателност и почит към жертвите на комунизма – днес все още е предупреждение за заплаха, а не сбогуване с миналото“, отбеляза председателят на парламента пред събралите се граждани. „Нека никога не забравяме истината и нека никога не се примиряваме с опитите за подмяна на това минало“, призова Цвета Караянчева. „Това е един много тъжен ден в българската история. Срамен е начинът, по който водени в злобата си и в ненавистта си, българи са убивали българи. Паметта на тези хора – убити, измъчвани в десетилетията след 9 септември 1944 година, ни напомня за устойчивостта на българския народ, но ни напомня и за това, че в днешно време ние също трябва да познаваме, да преследваме, да се освобождаваме от всички признаци и символи на тоталитаризма“, каза на свой ред Георг Георгиев. „За втора поредна година от своя мандат, държавният глава не е тук сред нас, за да почете паметта на онези невинно избити. Това показва, че уроците от комунизма не са научени. Не бих подминал и това, че действащи политици продължават да поднасят цветя и да почитат една тъмна дата в българската история, каквато е 9 септември 1944 година. Комунистическият режим няма две лица“, добави председателят на МГЕРБ. „Комунистическият режим чрез насилие, репресии и терор се опита да откъсне България от семейството на свободните европейски народи. Въпреки многобройните престъпления срещу българския народ, комунистите не успяха да задушат копнежа на българите към свобода и днес страната ни отново с гордост заема своето достойно място в семейството на свободните народи“, каза заместник-председателят на Групата на ГЕРБ в ЕНП и евродепутат Андрей Ковачев. През 2011 г. правителството на Бойко Борисов взе решение на 1 февруари да се почита паметта на жертвите на Народния съд. Датата не е избрана случайно, тъй като в нощта на 1 срещу 2 февруари 1945 г. е изпълнена смъртната присъда, издадена от Първи състав на Народния съд, срещу регентите Принц Кирил Преславски Сакскобургготски, Богдан Филов – министър-председател и ген. Никола Михов., както и срещу 67 депутати, министри, генерали и полковници. Според доклад на Държавна сигурност, за девет месеца в страната са изселени 28 131 души и хиляди са убити без съд и присъда.              ", "date": "2019.02.01", "title": " ГЕРБ почете паметта на жертвите на комунизма"}
{"url": "https://trud.bg/%d1%80%d1%83%d0%bc%d0%b5%d0%bd-%d0%bf%d0%b5%d1%82%d0%ba%d0%be%d0%b2-%d0%b5%d0%bf-%d0%b8%d0%b7%d0%b2%d1%8a%d1%80%d1%88%d0%b8-%d0%b1%d1%80%d1%83%d1%82%d0%b0%d0%bb%d0%bd%d0%be-%d0%b2%d0%bc%d0%b5%d1%88/", "text": "Европарламентът извърши брутално вмешателство във вътрешните работи на суверенната държава Венецуела, пренаписвайки изборния й резултат за президент и определяйки кой е президент на суверенната държава според европарламента (неясно защо ЕП си мисли, че може да има такива функции), това заявява в своя позиция лидерът на АБВ Румен Петков. Той допълни, че го впечатляват поне още две неща: 1.\tЧетиримата евродепутати на БСП са гласували по четири различни начина, изчерпвайки всички възможности – „за“, „против“, „въздържал се“ и „отсъстващ от залата“. Това идва да покаже, че или евродепутатите на БСП са в състояние на разпад, или са абсолютно неконтролируеми и не могат да отстояват политическа позиция; 2.\tЕвропарламентът е призовал да се освободят арестувани журналисти. Което, по принцип, е акт на стремеж да бъде защитена свободата на словото. Къде беше европарламентът, когато убиха по най-бруталния начин журналиста Хашоги, разчлениха трупа му и го разхвърляха незнайно къде? И защо европарламентът продължава да задълбочава впечатлението за насаждане на двойни стандарти и за неспособност да отстоява демократични принципи и решения и се държи като гумен печат на братските Съединени щати. ПП АБВ се обедини против двойните стандарти и с искане за силна, обединена, вдъхваща респект и уважение към себе си Европа. С такива гласувания европарламентът води до деморализация, отвращение към европейските институции, насаждане на евроскептицизъм и поощряване на националистически, част от които, чисто фашизоидни организации. АБВ ще проведе своята битка да съхрани европейските ценности такива, за каквито се борихме преди 30 години, такива, каквито постигнахме през 2007 година и такива, каквито този състав на европарламента нарушава и обругава практически ежедневно. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2019.02.01", "title": " Румен Петков: ЕП извърши брутално вмешателство във вътрешните работи на Венецуела\t\t\t"}
{"url": "https://trud.bg/%d0%b1%d0%b0%d1%80%d1%81%d0%b0-%d0%b2%d0%b0%d0%bb%d0%b5%d0%bd%d1%81%d0%b8%d1%8f-%d0%b8-%d1%80%d0%be%d0%bc%d0%b0-%d0%bc%d0%b8%d0%bb%d0%b0%d0%bd-%d0%b2-%d0%b5%d1%84%d0%b8%d1%80%d0%b0/", "text": "И този уикенд четирите спортни канала на А1 ще следят на живо най-интересното от футболните шампионати на Испания и Италия. Две са дербитата, които ще са основен акцент в програмата – Барселона – Валенсия от Ла Лига и Рома – Милан от Серия А. В събота Барселона ще посрещне Валенсия в търсене на девета поредна победа в испанския елит. Мачът е от 19:30 часа и ще се предава на живо по MAX Sport 4. Въпреки силната серия, преднината на каталунците пред Атлетико (Мадрид) е само 5 точки и победата за тях е задължителна. Гостите от Валенсия пък идват с надежда да измъкнат поне равенство от двубоя. След двете поредни победи в първенството „прилепите” са на 2 точки от шестото място, което дава право на участие в Лига Европа. Като едно от дербитата на кръга в Примера се очертава и домакинството на Реал срещу Алавес. Мачът е в неделя и започва от 21:45 часа по MAX Sport 4. Домакините са трети, a гостите – пети в класирането. Реал ще преследва четвърта поредна победа в опит да върне доверието на феновете, а Алавес продължава да мечтае за Шампионската лига, която е само на 4 точки разстояние в момента. MAX Sport 4 ще предложи още 6 мача от Ла Лига през уикенда, като внимание заслужава и сблъсъка между Бетис и Атлетико (Мадрид), който ще се играе в неделя от 17:15 часа. На Апенините с най-голям интерес се очаква дербито между Рома и Милан, което ще се излъчи в неделя от 21:30 по MAX Sport 3. Двата отбора излизат в битка за Шампионската лига – в момента „римските вълци” са пети само на точка от „росонерите”, които заемат четвърто място в подреждането. В предишния кръг и двата отбора загубиха ценни точки, постигайки равенства и сега ще опитат да се върнат на пътя на победите. MAX Sport 3 ще излъчи на живо още 6 мача от Серия А, като другият мач, който си струва да се види, е домакинството на втория Наполи срещу Сампдория, която е на шеста позиция. Отборът от Генуа има шансове не само на Лига Европа, но и за УЕФА Шампионска лига и ако неаполитанците подценят мача, ни очакват интригуващи 90 минути на Сан Паоло.", "date": "2019.02.01", "title": " Барса – Валенсия и Рома – Милан в ефира на MAX Sport през уикенда"}
{"url": "https://trud.bg/%d0%b2%d0%b8%d0%b6%d1%82%d0%b5-%d1%81%d0%bd%d0%b8%d0%bc%d0%ba%d0%b8-%d0%be%d1%82-%d0%b2%d0%b8%d0%b7%d0%b8%d1%82%d0%b0%d1%82%d0%b0-%d0%bd%d0%b0-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82/", "text": "На 30 и 31 януари 2019 г. българският президент Румен Радев бе на държавно посещение в Португалската република. Нашият държавен глава и съпругата му Десислава Радева бяха посрещнати с официална церемония на площада на Империята в Лисабон от президента Марсело Ребело де Соуза. Сайтът на португалския държавен глава разпространи интересни снимки от посещението на българския си колега, които ви представяме в галерията. По време на посещението те имаха и срещи с представители на португалския бизнес, както и с наши сънародници там. В Лисабон българският държавен глава се срещна още с кмета на града Фернандо Медина, който на церемония в двореца „Пасош до Консельо де Лижбоа” връчи на Румен Радев Почетния ключ на града. В манастира „Жеронимош“ Румен Радев положи венец и отдаде почит пред паметта на големия португалски поет Луиш Ваш ди Камойнш. Президентът на Португалия разведе българската президентската двойка из стария град в Лисабон. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2019.02.01", "title": " Вижте снимки от визитата на президента Радев и съпругата му в Лисабон"}
{"url": "https://trud.bg/%d0%bc%d0%b8%d1%8f%d1%82-%d1%81%d1%82%d0%be%d0%bb%d0%b8%d1%87%d0%bd%d0%b8%d1%8f-%d0%b1%d1%83%d0%bb-%d1%81%d0%b8%d0%bc%d0%b5%d0%be%d0%bd%d0%be%d0%b2%d1%81%d0%ba%d0%be-%d1%88%d0%be%d1%81%d0%b5/", "text": "През нощта на 2 февруари при благоприятни метеорологични условия ще започне миене на пътните платна на бул. „Симеоновско шосе“, съобщиха от пресцентъра на Столична община. Дейностите ще стартират от 22.00 часа, за да не се затруднява трафика. Ще се мие с автоцистерна. Продължава миене и почистване на пътните регули в града. Миенето е една от мерките за намаляване концентрацията на фини прахови частици. Продължават и дейностите по отстраняване на наноси от регулите на пътните платна. Екипи на почистващите фирми работят по чистенето на регули на бул. „Черни връх“, бул. „Тодор Каблешков“ и др. През почивните дни ще се почистват пътните регули на основни улици в кварталите.", "date": "2019.02.01", "title": " Мият столичния бул. „Симеоновско шосе“ от утре"}
{"url": "https://trud.bg/%d0%bc%d0%be%d1%80%d0%ba%d0%be%d0%b2-%d1%81%d1%83%d0%bf%d0%b5%d1%80%d0%b3%d0%b5%d1%80%d0%be%d0%b9-%d1%89%d0%b5-%d1%83%d1%87%d0%b8-%d0%b4%d0%b5%d1%86%d0%b0%d1%82%d0%b0-%d0%b2-%d1%81%d0%be%d1%84/", "text": "Столичната община стартира кампания за намаляване на хранителните отпадъци, която ще се реализира пилотно в 30 общински детски градини. Целта е чрез нея да се повиши вниманието на децата от детските градини върху факта, че храната е ценен ресурс, към който трябва да се отнасяме отговорно – както при пазаруване и консумация, така и при евентуално изхвърляне на хранителни отпадъци, съобщават от пресцентъра на СО. Кампанията стартира от понеделник – 4 февруари 2019. За максимална достъпност на посланията до малчуганите лице на кампанията е супергероят – морковът Мори, който лично ще се срещне и поговори с тях. В рамките на инициативата, за 4 месеца – от февруари до м. май 2019 г., суперморковът Мори ще посети 30 столични общински детски градини и ще се срещне с над 1000 деца. През лятото на 2018 г. Столичната община проведе онлайн конкурс за детска рисунка и тогава именно концепцията за моркова – супергерой беше избрана за победител. В последствие рисунката на 10-годишния Алекс Нейчев беше анимирана и превърната в лице на кампанията. Инициативата за намаляване на хранителните отпадъци е част от ангажиментите на Столична община в международния проект TRIFOCAL, чийто патрон е лондонският кмет Садик Хан. Повече за проекта можете да намерите тук: sofia.bg/trifocal Стартът на кампанията е в понеделник – 04.02.2019 г. от 11 часа в ДГ № 26, зад блок № 40 в „Младост 1“. Участие в събитието ще вземе зам.-кметът Йоана Христова.", "date": "2019.02.01", "title": " Морков–супергерой ще учи децата в София защо е важно да не изхвърляме храна"}
{"url": "https://trud.bg/%d1%86%d0%b5%d1%86%d0%ba%d0%b0-%d1%86%d0%b0%d1%87%d0%b5%d0%b2%d0%b0-%d0%bd%d0%b5%d0%be%d0%b1%d1%85%d0%be%d0%b4%d0%b8%d0%bc%d0%b8-%d1%81%d0%b0-%d0%b1%d1%8a%d1%80%d0%b7%d0%b8-%d1%80%d0%b5%d0%b7%d1%83/", "text": "Необходими са бързи резултати от проверките по случая с министър Банов, каза министърът на правосъдието Цецка Цачева по Нова ТВ. „Първият въпрос е защо точно сега се случва да се вади флашка, която е с няколко години назад във времето, ако е автентичен запис. Моят отговор е, че реално вече сме в предизборна кампания, макар и доста време преди официалната кампания за предстоящите европейски избори. Явно очакванията, че ще се води дебат за политики и за бъдещето на ЕС, за мястото на ЕС в България, може би от основните ни опоненти ще бъде заместено с нещо, което много умеят, с подобни средства, вкарвайки в обяснителен режим опонента си. Министър Боил Банов точно в този момент направи толкова много за българската история, с откупуването на портрета и ценните предмети на Александър Батенберг, и излезе този запис, който е направен преди няколко години, каза тя „Поздравления за прокуратурата, която веднага се самосезира”, добави Цачева. Бързото оповестяване на резултатите от проверките е нещо, което е необходимо, за да се види, че службите са на мястото си, че институциите в държавата работят, за да има доверие от страна на всички нас в тези институции, категоричен бе министърът на правосъдието. Тя заяви, че при представянето на отчета си за изминалите две години президентът Румен Радев е говорил повече като опозиционен лидер, отколкото като президент. „Не чух отчет на държавен глава,президент, обединител на нацията. Аз чух едно говорене на опозиционен лидер. Нормално е да се кажат критики и да бъде коректив на политики, но за бъдеш коректив на нещо, преди това трябва да си изложил политиките, които се случват в държавата. Как за две години не се видя и не се споменава едно свършено добро нещо за гражданите в тази държава. Правото на държавния глава е да критикува, но когато това е говорене на опозиционен лидер или активист не мога да го приема”.    ", "date": "2019.02.01", "title": " Цецка Цачева: Необходими са бързи резултати от проверките по случая с министър Банов"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d0%bc%d1%8a%d0%b6-%d1%81-%d0%b8%d0%b7%d0%b3%d0%b0%d1%80%d1%8f%d0%bd%d0%b8%d1%8f-%d0%b2-%d0%b3%d1%80%d0%be%d0%b1%d0%b8%d1%89%d0%bd%d0%b8%d1%8f-%d0%bf%d0%b0/", "text": "Възрастен мъж с изгаряния е открит в района на гробищния парк във Велико Търново в петък следобед. Това съобщиха от пресцентъра на Областната дирекция на МВР в старата столица. Потърпевшият е скитник алкохолик. В злополучния ден решил да запали цигара, но огънят от запалката му подпалил брадата. Мъжът е откаран в Спешна помощ. Състоянието му и подробностите около случая се изясняват, допълват от полицията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.01", "title": " Откриха мъж с изгаряния в гробищния парк във Велико Търново\t\t\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%ba%d1%80%d0%b0%d1%81%d0%b8%d0%bc%d0%b8%d1%80-%d0%b2%d1%8a%d0%bb%d1%87%d0%b5%d0%b2-%d0%b5-%d1%80%d0%b0%d0%b7%d0%bf%d0%be%d1%80%d0%b5%d0%b4%d0%b8/", "text": "Министърът на образованието и науката Красимир Вълчев обяви, че преди повече от 10 дни е разпоредил проверка заради сигнали, постъпили при него, както от директора на агенция в МОН Кирил Гератлиев, така и от служителя Ангел Ангелов, предаде  . В момента Ангел Ангелов работи в дирекция „Подбор на проекти по оперативната програма“, а в образователното министерство е постъпил през 2017 г. след спечелен конкурс. По думите на министър Вълчев притеснителната информация, свързана с дейността на Ангел Ангелов, е от последните месеци, макар че съмнения е имало още преди година в хода на процедурата за оценяване на проектите по операциите за центровете за върхови постижения и центровете за компетентност. „Тъй като се натрупа информация, бих казал, повече от два или три източника за изтичане на информацията, второ за свързаност на служителя Ангел Ангелов с консултант на име Иво Костов, бяха предприети мерки от страна на изпълнителния директор, освен, че уведоми мен, той е предприел мерки за отстраняване на служителя вътре в процесите, които касаят оперативната програма и конкретно тези операции. Това може би е създавало и усещане в служителя, че той ще бъде освободен от януари месец. Знае, че веднъж годишно през януари месец се пишат оценките, при които при поставянето на най-ниска оценка се дава възможност за прекратяване на трудово правоотношение“. Помолен да е по-конкретен за освобождаването на Ангелов, министър Вълчев каза, че негов работодател е Кирил Геретлиев. Иначе той очаква резултатите от назначената от него проверка. „Имам сигнали и от двете страни. Тези сигнали са от този месец, сигналите от Ангел Ангелов са за упражнен психологически тормоз, желание да бъде уволнен. Сигналите от Геретлиев са за свързаност и конфликт на интереси, за изнасяне на информация. Трябва малко време да приключи проверката. Всъщност на мен това ми е основният инструмент. За другото препоръчах на Геретлиев преди две седмици за другите сигнали да сезира институции с разследващи функции, става въпрос за сигналите за свързаност, за работа на консултанти и бенефициенти, за спуканите гуми и така нататък“.", "date": "2019.02.01", "title": " Министър Красимир Вълчев е разпоредил проверка в МОН във връзка с Ангел Ангелов"}
{"url": "https://trud.bg/%d0%bb%d1%83%d0%b1%d0%b5-%d0%b3%d1%80%d0%be%d0%bc%d0%b8-%d0%b2-%d1%88%d0%b0%d0%bc%d0%bf%d0%b8%d0%be%d0%bd%d1%81%d0%ba%d0%b0%d1%82%d0%b0-%d0%bb%d0%b8%d0%b3%d0%b0/", "text": "Цветан Соколов и „Кучине Лубе“ почти си осигуриха класиране в следващата фаза на Шампионската лига по волейбол. Тимът от Чивитанова постигна 4-та поредна победа, като този път прегази гостите на чешкия ЧЕЗ (Карло Вивари) с 3:0 (16, 18, 14). Двубоят бе изгледан от над 3300 зрители. Българския национал заби 11 точки, бе втори по резултатност и имаше 53 процента ефективност в атака. Най-много отбеляза кубинецът Йоанди Леал с 16 точки.  „Лубе“ еднолично е на върха в групата с 4 победи от 4 срещи и 12 точки, като няма загубен гейм до момента. В предпоследния мач Соколов и компания срещат „Азимут Лео Шуус“ (Модена) в италианското дерби на 13 февруари. А в родната Суперлига „Хебър“ (Пазарджик) си върна лидерството във временното класиране. Носителят на купата на България победи в драматичен мач „Левски“ (София) с 3:2. ЦСКА пък сдаде първото място, след като претърпя поражение от „Монтана“ с 1:3. Втори пореден мач „червените“ бяха водени от капитана и помощник треньор Ивайло Стефанов. Селекционерът Александър Попов бе в болница, но вече е изписан и се възстановява от вирусно заболяване.", "date": "2019.02.01", "title": " „Лубе“ громи в Шампионската лига"}
{"url": "https://trud.bg/%d1%81%d0%b5%d0%bb%d0%be-%d0%b4%d1%8a%d0%b1%d1%80%d0%b0%d0%b2%d0%b0-%d1%81-%d0%bf%d1%80%d0%b0%d0%b7%d0%bd%d0%b8%d0%ba-%d0%bd%d0%b0-%d0%b2%d0%b8%d0%bd%d0%be%d1%82%d0%be-%d1%81%d1%8a/", "text": "„Празник на виното“ в село Дъбрава, за поредна година ще събере ценителите на изкусната напитка. На 02 февруари от 10.00 часа традиционният празник ще започне с богата програма. Разнообразната програма включва и дегустация на вина, като производителят на отличеното за най-добро вино бива провъзгласен за „Цар на виното“, съобщиха от Община Благоевград. Празникът се превърна в традиция и се провежда в първата събота на винарския месец- февруари. През 2018 година за победител „Цар на виното“ бе определен Асен Ерделски. Събитието е продължение на традицията по зарязване на лозята и наричането за здрава и плодородна година. „Празник на виното“ се организира със съдействието на Община Благоевград.", "date": "2019.02.01", "title": " Село Дъбрава с „Празник на виното“ събира ценители и винопроизводители"}
