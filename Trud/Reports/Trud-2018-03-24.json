{"url": "https://trud.bg/%d0%bd%d0%b0%d0%b4-20-%d1%80%d0%b0%d0%bd%d0%b5%d0%bd%d0%b8-%d1%81%d0%bb%d0%b5%d0%b4-%d1%81%d0%b1%d0%bb%d1%8a%d1%81%d1%8a%d1%86%d0%b8-%d0%bc%d0%b5%d0%b6%d0%b4%d1%83-%d0%bf%d0%be%d0%bb%d0%b8%d1%86%d0%b8/", "text": "Сблъсъци между тежковъоръжени полицаи и каталунски граждани по време на мащабен антиправителствен протест в Барселона станаха в късните часове на вчерашния ден, предадоха световните агенции. По време на демонстрацията бяха ранени над 20 души. Повод за недоволството на хората бе решението на испанския Върховен съд да издаде международни заповеди за арест на Карлес Пучдемон и още петима активисти за независимост на Каталуния. Протестиращите поискаха и по-рано задържаните местни политици да бъдат освободени. Финландия все още не е дала отговор на искането на испанските власти за екстрадиция на бившия премиер на областта на Каталуния. Сепаратисткият лидер, който живее в изгнание в Белгия, е пристигнал във Финландия в четвъртък. Каталунският парламент отложи планирания за днес вот за избор на нов премиер, след като беше арестуван поредният кандидат за поста Жорди Турул. Вчера Върховният съд в Испания постанови – 25 каталунски просепаратистки лидери да бъдат съдени за бунт, неподчинение и злоупотреби. Ако бъдат признати за виновни, могат да получат 30-годишни присъди. Съдебното решение се счита за най-тежкият удар до този момент срещу каталунското движение за независимост, а по улиците на редица каталунски градове снощи имаше масови протести. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.24", "title": " Сблъсъци между полиция и протестиращи в Каталуния, над 20 души са ранени"}
{"url": "https://trud.bg/%d1%85%d0%b8%d0%bb%d1%8f%d0%b4%d0%b8-%d1%80%d1%83%d0%bc%d1%8a%d0%bd%d1%86%d0%b8-%d0%bd%d0%b0-%d0%bf%d1%80%d0%be%d1%82%d0%b5%d1%81%d1%82-%d1%81%d1%80%d0%b5%d1%89%d1%83-%d0%b0%d0%b1%d0%be%d1%80%d1%82/", "text": "Хиляди румънци се включиха в “Шествие за живота” в Букурещ и редица други градове, като участниците носеха тениски с надписи “Спрете абортите” и “Радвам се, че живея”, а към демонстрацията се присъединиха и редица православни, католически и протестантски свещеници, предаде информационният сайт Зиаре. Над 2000 души участваха в шествието в град Клуж, включително митрополитът на града и множество свещеници. Демонстрантите носеха плакати с надписи “За живота, за жената, за семейството”, “Помогни на майката и детето. Те зависят от теб”, “Моли се за спиране на абортите”. Около 1000 души се включиха в шествието в град Алба-Юлия, като участниците носеха плакати с надписи: “Истинските мъже избират живота”, “Спрете абортите”, “Животът е с предимство”, “Детето е дар от Бога”, “Абортът убива Румъния” и т.н. В Тимишоара демонстрантите призоваха парламентаристите да извършат един “патриотичен акт” в годината, когато се чества Стогодишнината от обединението на румънските земи, и да забранят абортите. Около 300 души участваха в подобни шествия в градовете Констанца и Бистрица. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.24", "title": " Хиляди румънци на протест срещу абортите"}
{"url": "https://trud.bg/%d1%81%d0%bd%d1%8f%d0%b3-%d0%b2%d0%bc%d0%b5%d1%81%d1%82%d0%be-%d1%81%d0%b0%d1%84%d1%80%d0%b8%d0%b4-%d0%b7%d0%b0-%d1%80%d0%b8%d0%b1%d0%b0%d1%80%d0%b8%d1%82%d0%b5/", "text": "Мъртво вълнение и сняг изненадаха рибарите в селището Ченгене скеле край Бургас. Тъкмо им тръгна на попчета и малко карагьоз, и времето се застуди. Ден преди Благовещение осъмнаха със сняг, а заради силния вятър се появи и мъртво вълнение. “Седнали сме на мента и гледаме морето. Вълната е 2- 3 бала”, казаха пред “Труд” морските. По думите им ще хапнат от наловените предните дни попчета за празника и смятат, че студът по никое време не е страшен. “Още утре може да дойде сафридът. Той къща и улица няма. Върви си по пътя, митарства и само иска да огрее слънцето. А това скоро ще стане”, допълват още морските, чиито мрежи и лодки са потегнати и чакат пролетта. “На трапезата за Благовещение ще си направим чернокоп на скара, ще го извадим от фризера. Той ни е от есента, но ще посегнем към запасите, няма как. Като грейне слънцето идната сряда, ще пускаме мрежите незабавно, защото наближава 15- ти април, откогато започва забраната за попчета и калкан”, разказа Жельо Попов, рибар от селището.", "date": "2018.03.24", "title": " Сняг вместо сафрид за рибарите\t\t\t"}
{"url": "https://trud.bg/%d1%84%d0%b8%d0%bd%d0%bb%d0%b0%d0%bd%d0%b4%d1%81%d0%ba%d0%b8-%d0%b4%d0%b5%d0%bf%d1%83%d1%82%d0%b0%d1%82-%d0%bf%d1%83%d1%87%d0%b4%d0%b5%d0%bc%d0%be%d0%bd-%d0%b5-%d0%b7%d0%b0%d0%bc%d0%b8%d0%bd%d0%b0/", "text": "Бившият каталунски лидер Карлес Пучдемон е заминал от Финландия за Белгия, съобщи за пресата финландският депутат Мико Кярня, цитиран от ТАСС. Кярня, който беше един от организаторите на посещението на Пучдемон във Финландия, заяви, че току-що е получил информация, че той по неизвестен начин миналата вечер е заминал от Финландия за Белгия, където живее в изгнание. Финландските власти бяха получили от Испания молба за екстрадирането му. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.24", "title": " Финландски депутат: Пучдемон е заминал от Финландия за Белгия още снощи"}
{"url": "https://trud.bg/%d1%82%d0%b0%d0%b9%d0%b1%d0%b5-%d0%bf%d0%be%d0%bc%d0%b5%d1%82%d0%b5-%d0%bc%d0%be%d0%bd%d0%b3%d0%be%d0%bb%d0%ba%d0%b0-%d0%b7%d0%b0-%d1%82%d1%80%d0%be%d1%84%d0%b5%d1%8f/", "text": "Борците ни взеха още две титли на турнира „Дан Колов – Никола Петров“ в „Асикс Арена“. Световната вицешампионка Тайбе Юсеин спечели първо и единствено злато при жените, като на финала при 62-килограмовите отново бе убедителна – технически туш 12:2 срещу монголката Соронзон Болтбатцецек. Националката заложи на бързи атаки и отлични техники, с които не даде шанс на съперничката си. Преди това Юсеин тушира испанката Перея за малко повече от 2 минути. При мъжете европървенецът Тарек Абделслам триумфира в категория до 87 кг на класическия стил без борба, след като руснакът Салеев не излезе поради лекарска забрана. По пътя до финала египтянинът с наш паспорт елиминира трима съперници. А на старта записа и една от най-бързите победи на турнира – за 36 секунди тушира японеца Секигузи. Националите ни спечелиха общо 4 отличия, като колекцията допълват Владимир Дубов (61 кг) в свободния стил и Николай Вичев(63 кг) при класиците. Надпреварата е генерална репетиция преди Евро 2018 в Русия в край на април. А днес ще бъдат обявени и носителите на поясите, като Дубов е на път да получи за трети път трофея на „Дан Колов“, тъй като единствен триумфира при свободняците. Финалите са от 15 часа.", "date": "2018.03.24", "title": " Тайбе помете монголка за трофея"}
{"url": "https://trud.bg/%d0%bf%d1%80%d0%b8%d0%b1%d1%80%d0%b0%d1%85%d0%b0-%d1%81%d0%b5-%d0%bf%d0%be%d0%b2%d0%b5%d1%87%d0%b5%d1%82%d0%be-%d0%b1%d1%8a%d0%bb%d0%b3%d0%b0%d1%80%d0%b8-%d0%bf%d0%be%d1%81%d1%82%d1%80%d0%b0%d0%b4/", "text": "По-голямата част от българите туристи, които  , се прибраха в София. В понеделник – 19 март, един от трите автобуса, които превозваха сънародниците ни, се преобърна на магистрала в близост до град Марса Алам. 11 души бяха ранени. Въпреки инцидента българите не се върнаха предсрочно. Днес на летището в София ги чакаха близките им, информира  . Пътниците от злополучният автобус разказали, че шофьорът не е карал бързо. Двама туристи, които бяха оперирани в болница в Хургада, ще се приберат у нас по-късно. Все още не е е обявено каква е била причината за катастрофата. Дали шофьорът е карал твърде бързо, или на пътя е имало пясък. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.24", "title": " Прибраха се повечето българи, пострадали при катастрофата в Египет"}
{"url": "https://trud.bg/%d0%ba%d0%be%d1%81%d0%be%d0%b2%d0%be-%d0%bf%d0%be%d0%bb%d1%83%d1%87%d0%b8-%d1%82%d0%b5%d0%bb%d0%b5%d1%84%d0%be%d0%bd%d0%b5%d0%bd-%d0%ba%d0%be%d0%b4-%d0%b2%d0%b5%d1%87%d0%b5-%d0%bd%d1%8f%d0%bc%d0%b0/", "text": "Държавният телеком на Косово заяви, че страната вече няма да използва телефонния код на Сърбия, тъй като вече има свой собствен, предаде Ройтерс. Тази мярка идва две години, след като Белград се съгласи да позволи на Прищина да има свой собствен международен телефонен код. „От 24 март кодът +381 не може да бъде използван. Вече трябва да използвате +383. Моля информирайте своите познати и приятели“, заявиха от Телеком Косово чрез СМС до своите клиенти. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.24", "title": " Косово получи телефонен код, вече няма да използва сръбския"}
{"url": "https://trud.bg/%d1%85%d0%b0%d0%bc%d0%b8%d0%bb%d1%82%d1%8a%d0%bd-%d0%b8%d0%b7%d0%bf%d1%80%d0%b5%d0%b2%d0%b0%d1%80%d0%b8-%d1%81%d0%b5%d0%bd%d0%b0/", "text": "Люис Хамилтън спечели за рекорден седми път квалификацията за Гран при на Австралия във Формула 1, с което изпревари по този показател легендата Айртон Сена.  Пилотът на „Мерцедес“ завъртя най-бързата си обиколка за 1,21:164 мин.  След британеца завършиха двете „Ферари“. Над половин секунда след него останаха Кими Райконен, следван от Себастиан Фетел. Другият пилот на „Мерцедес“ Валтери Ботас катастрофира тежко, но финландецът излезе невредим.  „Резултатът ме изненада, особено бързината на „Ферари“-та“, призна Хамилтън, който спечели 73-ия си полпъзишън в кариерата.  „Не беше зле – заяви Райконен преди първия старт за новия сезон. – Но на тази писта изпреварванията са трудни, затова трябва отначалото да сме в добра позиция.“", "date": "2018.03.24", "title": " Хамилтън  изпревари Сена"}
{"url": "https://trud.bg/%d0%b3%d1%8a%d1%80%d1%86%d0%b8%d1%8f-%d1%81%d1%82%d1%8f%d0%b3%d0%b0-%d0%be%d1%89%d0%b5-%d1%80%d0%b5%d0%b6%d0%b8%d0%bc%d0%b0-%d0%b7%d0%b0-%d0%b4%d0%b2%d0%b8%d0%b6%d0%b5%d0%bd%d0%b8%d0%b5-%d0%bf%d0%be/", "text": "Глоба от 1500 евро ще плаща всеки пушач в автомобил, в който пътува дете. Това е минималната санкция в нов Закон за движене по пътищата на Гърция. В него се увеличават всички наказания, които поставят на висок риск здравето и живота на пътниците, предаде БНР. Една от най-високите остава санкцията за използване на антирадар – 2000 евро. Като “антиобществено поведение” вече се тълкува преминаване на червен светофар, употреба на алкохол, неправилно изпреварване. За агресивно поведение към полицай вече ще се отнема книжката. Забранява се движение на мотори с четири колела (АТВ-та)по асфалтирани пътища – глоба хиляда евро. Увеличават се административните мерки за шофьорите на камиони с отнемане на книжка за 2 месеца.  Новият закон включва двойно и тройно увеличение на глобите в зависимост от годишния доход на водача. Засега обаче това е възможно да се приложи само за гръцки граждани, коментират от полицията. Вече няма да е валидно и намалението от 50% на глоба, ако се плати до седмица. Целта на закона е да се намалят пътните произшествия, тъй като Гърция е на едно от челните места в Европа по жертви. За 2017 г. се очаква на първите две места преди нея в ЕС да бъдат само Румъния и България.", "date": "2018.03.24", "title": " Гърция стяга още режима за движение по пътищата\t\t\t"}
{"url": "https://trud.bg/%d0%bc%d0%b0%d0%ba%d1%80%d0%be%d0%bd-%d1%81%d0%b2%d0%b8%d0%ba%d0%b0-%d0%b8%d0%b7%d0%b2%d1%8a%d0%bd%d1%80%d0%b5%d0%b4%d0%bd%d0%be-%d1%81%d1%8a%d0%b2%d0%b5%d1%82%d0%b0-%d0%b7%d0%b0-%d0%bd%d0%b0%d1%86/", "text": "Френският президент Еманюел Макрон свика извънредно заседание на Съвета за национална сигурност и отбрана, след като вчера в Южна Франция бяха извършени въоръжени нападения, при които четирима души загинаха. „Еманюел Макрон свика Съвета за отбрана в 17.30 часа в Елисейския дворец“, съобщава телевизия БФМ-ТВ, позовавайки се на източници от Елисейския дворец. Участие в заседанието трябва да вземат премиерът Едуард Филип, министърът на вътрешните работи Жерар Колон, ръководителите на ключовите силови ведомства и спецслужби. Единствена тема на съвещанието ще бъде терористичният атентат в Южна Франция. На 23 март в Каркасон 26-годишният Редуан Лакдим нападна хора в автомобил, с цел да го открадне: шофьорът е бил ранен, а неговият спътник е бил убит. Второто си нападение той е извършил срещу трениращи недалеч от казарма специални части. Терористът е открил огън по тях. Третото нападение е било в съседния град Треб, където взе заложници в местен супермаркет. При нападението загинаха трима души включително полицай, който е предложил да замени един от заложниците. Терористът е ликвидиран при щурма на сградата. Сателитната телевизия „Скаю нюз-Арабия“ съобщи, че отговорността за серията нападения е поела терористичната организация „Ал Кайда“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.24", "title": " Макрон свика извънредно Съвета за национална сигурност"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%be%d1%82-%d0%b1%d1%80%d0%be%d1%8f-%d0%bd%d0%b0-%d1%82%d1%80%d1%83%d0%b4-%d0%b2-%d0%bd%d0%b5%d0%b4%d0%b5-11/", "text": "13 служители на “Гранична полиция” от пункт “Аерогара София” са отстранени. Седем от тях имат конкретна вина, че са напуснали работните си места за проверка на пътници и багажи, останалите са началници, включително и шефът на пункта. На техните места временно дават смени граничари от летищата във Врана и Бургас.   33 923 309 лв. са разходите във връзка с организирането на защитата на България по образуваните международни арбитражни дела. Това сочи отчетът за изпълнението на програмния бюджет на Министерството на финансите за 2017 г. Става дума за исковете срещу държавата на трите ЕРП и на Генералния държавен резервен фонд на Султаната Оман заради КТБ в Международния център за разрешаване на инвестиционни спорове (МЦРИС/ICSID) във Вашингтон. Глоба от 1500 евро ще плаща всеки пушач в автомобил, в който пътува дете. Това е минималната санкция в нов Закон за движене по пътищата на Гърция. В него се увеличават всички наказания, които поставят на висок риск здравето и живота на пътниците     Мъртво вълнение и сняг изненадаха рибарите в селището Ченгене скеле край Бургас. Тъкмо им тръгна на попчета и малко карагьоз, и времето се застуди. Ден преди Благовещение осъмнаха със сняг, а заради силния вятър се появи и мъртво вълнение.     Имената на талантливия първокласник Никола Кацарски и неговата сестра близначка Марина от плевенското ОУ „Васил Левски” влязоха в обектива на вниманието през седмицата, след като момчето спечели международен конкурс с тема „Кометите“ на Европейската космическа асоциация. Никола остави зад себе си в класирането стотици деца от целия свят. Сестричката му пък е класирана за финала на международния конкурс за детска рисунка Draw Me Peace, чието официално награждаване ще се проведе през май в сградата на Сената във френската столица. Платформата ”Приятели, помагайте” осъществи нова дарителска кауза в подкрепа на 11-годишно момиче, нуждаещо се от средства, за да сбъдне своята мечта. Валерия е ученичка в пети клас в Добрич. Занимава се с художествена гимнастика от една година и вече има няколко постижения зад гърба си – пет златни и един сребърен медал. През месец май й предстои състезание във Виена, като за участието й са необходими около 600 лева. Талантливото момиче решава да събере средствата чрез своето хоби – създава икони с техника за декoриране декупаж и ги продава на желаещите да помогнат. Интервю с актьорите Силвия Лулчева и Васил Бинев          ", "date": "2018.03.24", "title": " Вижте акцентите от броя на “Труд” в неделя, 25 март 2018"}
{"url": "https://trud.bg/%d1%80%d1%83%d1%81%d0%b8%d1%8f-%d0%be%d1%81%d1%82%d0%b0%d0%bd%d0%b0-%d0%b1%d0%b5%d0%b7-%d0%bc%d0%b5%d0%b4%d0%b0%d0%bb-%d0%bf%d1%80%d0%b8-%d1%84%d0%b8%d0%b3%d1%83%d1%80%d0%b8%d1%81%d1%82%d0%ba%d0%b8/", "text": "За първи път от 5 години Русия остана без медал при фигуристките на световно първенство. Нервите на олимпийската шампионка Алина Загитова не издържаха. Само във волната програма тя падна три пъти и завърши едва пета в Милано. За 15-годишната талантлива спортистка това бе дебют при големите на мондиал.  Титлата грабна канадката Кейтлин Озмънд, която донесе първо злато за страната си от 1973 г. Тогава №1 на планетата става сънародничката й Карен Магнусен. На последните олимпийски игри Озмън спечели сребро в отборното и бронз в индивидуалната надпревара.  Призовата тройка бе допълнена от японките Уакаба Хигучи и Сатоко Мияхара. А лидерката след кратката програма Каролине Костнер (Италия), чийто треньор е именитият Алексей Мишин, завърши 4-та.  При мъжете с титлата триумфира американецът Майкъл Чен, следван от Шома Уно (Япония) и Михаил Коляда (Русия).“", "date": "2018.03.24", "title": " Русия остана без медал при  фигуристките на мондиала"}
{"url": "https://trud.bg/%d1%82%d1%80%d1%8a%d0%bc%d0%bf-%d0%b3%d0%be%d0%bd%d0%b8-%d0%b4%d0%b5%d1%81%d0%b5%d1%82%d0%ba%d0%b8-%d1%80%d1%83%d1%81%d0%ba%d0%b8-%d0%b4%d0%b8%d0%bf%d0%bb%d0%be%d0%bc%d0%b0%d1%82%d0%b8-%d0%b7%d0%b0/", "text": "Президентът на САЩ Доналд Тръмп се готви да изгони десетки руски дипломати от страната в отговор на отравянето с нервнопаралитично вещество във Великобритания на бившия двоен агент Сергей Скрипал, съобщи днес агенция Блумбърг, като се позовава на двама души, запознати с въпроса. Тръмп се е съгласил с препоръките на съветниците си и експулсирането на руските дипломати вероятно ще бъде оповестено в понеделник, твърдят двамата, но правят уговорката, че решението на Тръмп може и да не е окончателно. Тръмп бил готов да действа, но искал преди това да е сигурен, че и съюзниците ще предприемат подобни мерки срещу Русия. До това решение се стигнало да среща в петък, на която са присъствали посланикът на САЩ в Русия Джон Хантсман, финансовият министър Стив Мнучин, министърът на търговията Уилбър Рос, министърът на правосъдието Джеф Сешънс, шефът на Пентагона Джим Матис, шефът на националното разузнаване Дан Коутс, както и напускащият поста си съветник по националната сигурност Хърбърт Макмастър. Всички запознати с дебата по въпроса са помолили да останат анонимни. Заместник-говорителят на Белия дом Радж Шах казал по този повод пред Блумбърг: „САЩ твърдо застават на страната на Обединеното кралство, осъждайки възмутителните действия на Русия. Президентът винаги разглежда възможността за търсене на отговорност от Русия заради враждебните й действия. За момента няма какво друго да съобщим“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.24", "title": " Тръмп гони десетки руски дипломати заради случая „Скрипал“"}
{"url": "https://trud.bg/%d0%bc%d0%b0%d1%81%d0%be%d0%b2%d0%b8-%d0%bf%d1%80%d0%be%d1%82%d0%b5%d1%81%d1%82%d0%b8-%d1%81-%d0%b8%d1%81%d0%ba%d0%b0%d0%bd%d0%b5-%d0%b7%d0%b0-%d0%bf%d0%be-%d1%81%d1%82%d1%80%d0%be%d0%b3-%d0%ba%d0%be/", "text": "Стотици хиляди излязоха на национален протест в Съединените щати с искане за по-строг контрол върху огнестрелните оръжия. Участниците в демонстрациите под мотото „Походът на нашия живот” искат да изострят общественото внимание след масовата стрелба в гимназия във Флорида миналия месец, при която загинаха 17 души. Най-голямото шествие потегли от хълма Капитолия във Вашингтон по Пенсилвания авеню. Демонстрантите носеха плакати „Ние сме промяната”, „Повече няма да мълчим”, „Вън парите на оръжейното лоби от политиката”.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.24", "title": " Масови протести с искане за по-строг контрол върху огнестрелните оръжия в САЩ"}
{"url": "https://trud.bg/%d1%82%d1%83%d1%80%d1%81%d0%ba%d0%b0%d1%82%d0%b0-%d0%b0%d1%80%d0%bc%d0%b8%d1%8f-%d1%83%d1%81%d1%82%d0%b0%d0%bd%d0%be%d0%b2%d0%b8-%d0%ba%d0%be%d0%bd%d1%82%d1%80%d0%be%d0%bb-%d0%bd%d0%b0%d0%b4-%d0%b2/", "text": "Северозападният сирийски район Африн изцяло е под контрола на турската армия, съобщиха от Въоръжените сили на Турция в събота, предава турското издание Daily Sabah. Турските военни съобщиха, че вече всички селища в района Африн са прочистени от терористите. По-рано в събота началникът на Генералния щаб на Турция генерал Хулуси Акар заяви, че остават само няколко села преди да бъде установен пълен контрол над района, като добави, че е било възможно контратерористичната операция да бъде завършена преди няколко дни, ако не е било толкова важно за Турция да не наранява мирни граждани. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.24", "title": " Турската армия установи контрол над всички селища в района Африн"}
{"url": "https://trud.bg/%d0%ba%d1%8a%d0%bc-%d0%bd%d0%be%d0%b2%d0%b8%d1%82%d0%b5-%d0%bc%d1%80%d0%b0%d1%87%d0%bd%d0%b8-%d0%b2%d0%b5%d0%ba%d0%be%d0%b2%d0%b5/", "text": "Oчаквано заседанието на съвета на държавните и правителствените ръководители на страните от ЕС, коeто се проведе в Брюксел на 22 и 23 март, беше доминирано от “аферата Скрипал” – опита за убийство на бившия руски двоен агент във Великобритания. Каквото и да си говорим, по един или друг начин Лондон е постоянно във фокуса на дебатите на лидерите през последните две+ години. Досега само с Брекзит, а вече и с конфликта си с Русия. Вярно, двете малко си противоречат – хем британците напускат ЕС, хем тръбят за европейска солидарност срещу общите заплахи, но да не издребняваме. За последното поне, получиха това, за което бяха дошли. В заключителната декларация на заседанието, Съветът на ЕС “се съгласява с преценката на Обединеното кралство, че е много вероятно Руската федерация да е отговорна и не съществува друго алтернативно правдоподобно обяснение” за нападението в град Солсбъри. Държавите от ЕС стоят в “безрезервна солидарност” с Великобритания “срещу това тежко предизвикателство за споделената си сигурност”. Страните членки също така “ще се координират върху заключенията, които трябва да се извадят, в светлината на отговорите, които ще бъдат дадени от руските власти” в рамките на разследването. На този етап звучи напълно достатъчно, на фона на общата паника и растящата параноя от последните седмици, да не кажем години. У мнозина не без основание. Според президента на Латвия Далия Грибаускайте, по време на официалната вечеря с другите лидери в четвъртък в Брюксел, британският премиер Тереза Мей е изложила и допълнителни факти около разследването, които не са били обявявани публично досега. И все още не са. Целта й е била да убеди европейските лидери в тезата на Лондон, че срещу бившия двоен агент Сергей Скрипал и дъщеря му Юлия е извършено покушение със секретен нервно-паралитичен газ, руско производство. За латвийския държавен глава изложените доводи са били напълно достатъчни. Самата Мей отговори по-късно пред медии, че става въпрос за информация, която по принцип разузнавателните служби на страните от ЕС вече били разменили помежду си. По какъв начин е бил извършен опитът за убийство и от кого конкретно, все още не е ясно. Но мнозинството от лидерите са решили да бъдат убедени – освен май премиерите на България и Гърция, Бойко Борисов и Алексис Ципрас, изказали солидарността си към Лондон, но и съмнения в прибързаното предприемане на действия. Запознати твърдят, че към този умерен фронт в позицията срещу Русия са още Италия и Унгария. За сметка на това най-малко шест други европейски държави, сред които Франция и Полша, обмисляли подобни на британските санкции с изгонване на руски дипломати от своя територия във връзка с аферата. Посланикът на ЕС в Москва, германският дипломат Маркус Едерер беше привикан на консултации в Брюксел вчера. Макар и последното да се счита за традиционно символичен жест, в контекста на приетите от Съвета заключения ще има допълнителна тежест. Междувременно първата размяна на шамари между Лондон и Москва завърши в петък с окончателното отпътуване от Русия на 23-ма британски дипломати и семействата им, в отговор на заминаването от Великобритания на същия брой техни руски колеги по-рано тази седмица. Наблюдатели коментират, че заключенията на Съвета и заявената солидарност от държавите членки е малко вероятно да тласнат британците към допълнителни по-остри действия срещу Русия в близките дни. Поне докато не излязат заключенията от проверката на експертите от Международната организация за контрол на химическите оръжия, които да потвърдят твърденията на Лондон. Или от самото британско разследване не излязат неопровержими доказателства, че директно Москва стои зад опита за убийство. Дотогава безпокойството по източния фланг на ЕС и НАТО вероятно ще продължи да се трупа. На Югоизток положението изглежда не по-малко напрегнато. Декларацията на Съвета също така обръща и внимание на отношенията с Турция, и осъжда остро “нелегалните дейности” на Анкара спрямо Гърция и Кипър в Източно Средиземно и Егейско море. Агресивен тон, който ЕС досега избягваше, запазвайки позицията на арбитър в тройния спор за териториалните води около Острова на Афродита. Съюзът призовава Турция незабавно да прекрати тези нелегални дейности и да уважава суверенните права на Кипър да експлоатира природните си ресурси, в съответствие с европейското и международното право. Съветът допълнително застава на страната на Атина в спора й с Анкара за двама гръцки войници, задържани заради незаконно преминаване на границата по невнимание. Всичко това, разбира се, предизвика веднага остра реакция от Турция, която обяви чрез говорител на външното си министерство, че позицията на ЕС съдържа “неприемливи коментари” срещу страната и обслужва интересите на Гърция и кипърските гърци. В Атина пък, както се предполага, не могат да си намерят място от радост. С всичко това на ум и общата ескалация на реториката в международните отношения, организираната по инициатива на България среща на върха в понеделник във Варна с участието на министър-председателят Бойко Борисов, председателите на Европейската комисия и Съвета на ЕС, Жан-Клод Юнкер и Доналд Туск, и президентът на Турция Реджейп Тайип Ердоган, се превръща във все по-авантюристична инициатива и отговорна задача. Особено с обявената от Борисов в Брюксел амбиция Варна да се превърне в постоянен канал за комуникация между Анкара и ЕС. Въпросът, както се казва, не е само в географията, а и във възможностите.   Успоредно на основната тема, доминирала заседанието на Съвета, европейските лидери потвърдиха и постигнатите по-рано тази седмица споразумения между Брюксел и Лондон за условията около излизането на Великобритания от ЕС. А именно 21-месечният преходен период, в който европейските регулации ще продължат да са действащи на британска територия след 29 март 2019 г., както и някои параметри от бъдещите отношения. Правата на европейските граждани, пристигащи на територията на Великобритания до 31 декември 2020 г., ще бъдат същите с тези на хората, пристигнали преди датата на Брекзит и ще бъдат гарантирани от Съда в Люксембург. За сметка на това въпросът с границата в Северна Ирландия остава неясно формулиран. А срокът преговорите да приключат и споразумението да бъде окончателно оформено, преди да влезе в режим на ратификация, е месец октомври тази година.", "date": "2018.03.24", "title": " Към новите мрачни векове\t\t\t"}
{"url": "https://trud.bg/%d0%b1%d0%b8%d0%b2%d1%88%d0%b8%d1%8f%d1%82-%d0%ba%d0%be%d0%bd%d1%82%d1%80%d0%b0%d1%80%d0%b0%d0%b7%d1%83%d0%b7%d0%bd%d0%b0%d0%b2%d0%b0%d1%87-%d0%b4%d0%be%d0%ba%d1%82%d0%be%d1%80%d1%8a%d1%82-%d0%bf/", "text": "– Разбира се, в стила на Ердоган може да очакваме Бойко Борисов да каже,че пък на нас сърцето ни е закопано в Тракия и Македония. Но едва ли е редно да се прави. Вижте, Ердоган си ги говори тези неща за вътрешно ползване, а ние малко „пресоляваме манджата” и си мислим, че те са отправени към нас. Той контактува с масовото население на Турция, което е постоянно напомпвано с мита за Велика Турция. Ако спре да говори така, считайте, че до месец, ще падне. Турция няма да прояви агресивно териториалните си претенции и тези приказки на Ердоган не са отправени към Европа, а към неговите сънародници. – Няма да отшуми така лесно, защото имаме вторична вълна. Ще продължи инерцията, за да се замъгли онова, което следва, а именно, че някой ще трябва да започне да се извинява. За да не се извиниш, трябва като упорито магаре да продължаваш да твърдиш, че Русия е свършила това, че Русия е виновна и т.н. – Разбира се, че не е. Аз предполагам, че моите колеги от МИ-5 са умрели от смях, като е станало това събитие, защото те много добре знаят своя противник и почерка му. Те професионално си опонират с руските специални служби, а в случая имаме нескопосана, непрофесионално подготвена и проведена акция. Целта й е да компрометира руския лидер, не казвам от кого, това по всяка вероятност е трета страна. Признаците за това, че е проведена нескопосано, са много. Използваното средство не е достатъчно ефективно и е извършено извън рамките на допустимите правила. Едва ли някой ще вземе да ръси прах от Втората световна война, така че набелязаната жертва хем е отровена, хем е жива, това е несериозно. Има далеч по-интересни методи, въпреки че аз вече не съм в течение на най-новите. Човекът може да бъде потупан само по рамото и през дрехата и кожата да му влезе съответното вещество и след първия душ той да почине от инфаркт. Но каква е реакцията?! Не може на втория ден сутринта министър-председателят на Великобритания да обяви, че има такъв случай и виновникът за него е Русия. Забележете, чак на 8-ия ден офицер на Скотланд Ярд, който без да прави някакви изводи, просто съобщи, че не по-рано от месец ще излязат анализите и не по-рано от седмица – резултатите от огледа на местопрестъплението. – Целта е да го компрометират в очите на западното общество, а не пред руснаците. Но така му направиха една добра услуга. В момента когато това се чу, не можете да си представите колко ентусиазирано реагира руското общество, при тях това е синдром, който сработва. Към предателството те имат отвращение и абсолютна крайна реакция. А за това защо Тереза Мей обяви Русия за виновник, има две версии. Или защото в Англия са знаели, че може би ще има такава атака и много „тактично” са оставили на въпросните извършители да я свършат и са били готови да обявят виновника. Или реакцията е като на удавника за сламка при тази ситуация, в която Англия излиза от ЕС и британците знаят, че ги чакат лоши дни, а държавата иска да покаже, че има самостоятелна политика и е готова да се изплези на Русия. Тук искам да кажа , че британската премиерка се провали и това ще й излезе през носа. – Ще цитирам онова, което е казал Бжежински, че Европа страда от неграмотни политици, а там, където е имало грамотен политик, винаги е имало просперитет- например това са Митеран, Кол, да не ги изброявам всички, за да не пропусна някой. Но в този момент политическата неграмотност масово е обхвана лидерите на Европа, всеки тича и действа хаотично. Веднага ще подчертая, че съм във възторг от премиера на Австрия Себастиан Курц, който на 31 години спечели симпатиите на народа си само за един месец. В първия ден във властта каза – повече нито един мигрант в Австрия. Бях преди две седмици там и не видях нито един за цвят- всички, които са с етническа украска бяха работещи хора в заведения, фирми. И към България показва един много умерен тон на поведение, независимо че го прегръщаме и целуваме. – Не може никой да поставя под съмнение компетентността и грамотността на Путин като политически и държавен лидер. С него бяхме паралелно аспиранти в „онова място” в Москва, където ми го даваха за пример, че денонощно пише и чете. Но смятам, че в тези избори, той ще е единственият човек в Русия, който няма да е доволен от резултата. Основание за това ми дава една проста сметка.От 60 % активност на избирателите, да вземеш 76% означава, че това са 45 % от населението на Русия. Реално той е взел гласове по-малко от половината, а другата половина е интересна с това, че една част организирано е гласувала против Путин и тя е около 23-24 %, но другите 40% са стряскащи – те са над 50 млн. души. За Русия това не е нормално и не е според каноните на възпитанието на този народ, да не говорим за апарата на пропагандата, за апарата на контрола, които функционират там. Да не гласува някой там е въпрос на постъпка близка до смелостта. Путин е избран без съмнение с достатъчно представителен глас, властта е в него. Но другата истина е, че все по-голямо разслоение има в обществото в чисто финансово -социален план.Има 44 милиардера, сред тях 4 жени, а от тях надолу милионерите, ако вземем да броим, ще ни се съберат очите. В същото време в малките градове и в селата, все още важи принципът- картошка посееш, картошка кушаеш. Имаше време, когато средната класа се почувства добре, но сега не е така. Има напрежение, бюрокрацията ги трови. Аз знам, че Путин много добре ще обмисли този факт и много скоро освен демонстрацията на оръжия ще видим и демонстрация на такива социални мерки, които веднага да подобрят положението на руснаците. – Преднамерено и точно сега излиза книгата на тази тема, защото това е единственият атентат, при който заложници са деца и по всички признаци прилича на терористичните актове, които се извършват в момента в света- от самоинициативници. Той е този вид терористичен акт, който най-трудно може да бъде обхванат от оперативните служби и да бъде разкрит предварително. Тези хора не са давали признаци, че в техните глави се зараждат такива престъпни намерения. Напротив животът им дотогава е бил на съвсем нормални хора с труда, с бита им, гледали са семейството и деца. Това се случва през лятото на 1987 г.- три години след преименуването на българските турци, когато видимо нещата са започнали да изглеждат спокойно. Тримата протурски настроени нападатели от силистренски села решили да действат без някакви директни влияния върху тях, без връзки с организирани терористични групи, със спящи или будни клетки и т.н. те са започнали да мотивират вътре в себе си, в собствените си глави решение, което доведе до този терористичен акт. Така, както става сега на Запад. 80 на сто от кървавите събития, които стават днес, са точно такива. – Тогава се считало, че информацията трябва да се крие, защото ще бъде използвана за клеветническа кампания срещу България. Но е изтърван моментът според мен да се използва толкова демонстриращ същината на тероризма случай със заложници деца, ранени туристи, за да може да се използва превантивно, да се покаже, че има служби. Какво се е случило – извършителите решават да заминат за Турция, въоръжени с гранати, задигнати от поделение, като вземат заложници, за да пресекат границата безпрепятствено. Отначало качват в синята лада две германки по пътя за Бяла към Малко Търново, но се отказват от тях. Отиват в Златни пясъци, виждат пред хотел „Интернационал” автобус с деца от Чехословакия, единият е трябвало да хвърли граната, но се е уплашил, ужасен от факта какво може да се случи и се връщат в Добрич, откъдето вземат две деца – българчета на 12 и 15 години за заложници. 36 часа преговори с тях води зам.- окръжният началник на МВР Варна по линия на ДС Сава Денев, полковник от резерва сега. Книгата съм я писал благодарение на разказите на служителите на реда, на моите приятели – участници в това драматично събитие, по материали от Комисията по досиетата. На финала – децата са живи, двамата терористи взривени от третия по невнимание, а оцелелият е осъден на смърт. – Рових се в достатъчно материали, включително и с гриф секретно. Мой учител ме свърза с машинописката на Тодор Живков, която е била свидетел на разговора между него и Александър Лилов, дошъл да оповести „гениалното решение – да възсъединим нацията”. ”Сашо, умен човек си, чак преливаш от ум, но инак излизаш прост-защо ме караш да разваля дослука на тези, които сега си живеят мирно и тихо – българи, турци и цигани?”, отговорил му Първият. От материалите на всички оперативни съвещания за преименуването знам, че той не е присъствал на нито едно от тях. Били са само Георги Атанасов, Александър Лилов и вътрешният министър Димитър Стоянов. Не съм му адвокат на Тодор Живков, но на Декемврийския пленум на още тогавашната БКП след 10 ноември излиза Лилов с основен доклад и казва, че виновни за възродителния процес са Живков и органите на МВР. Хората от службите бяха полети като с кофа ледена вода, офицери станаха възмутено да му поискат оставката за тези обвинения и лъжи. – От една страна, жертвите на възродителния процес са турските ни приятели, които бяха репресирани, а от друга- сме ние, милиционери, пожарникари, ДС, които бяхме вкарани в този огън.А кой сатанизира ДС- това не е нито СДС, нито друга партия, а БСП, ръководителите, на която не спряха да говорят, че те не са виновни, че извращенията са правени от МВР и това като топъл хляб се поемаше от опозицията. Логично беше да се каже, че ние като партия имаме вина за този период. А наглостта стигна до там, че начело на Комисията по досиета сложиха двама активни членове на БСП. И децата в детските градини вече знаят, че чичковците от ДС са като Дарт Вейдър от „Междузвездни войни” и правят само злини. Ами нашите деца… Добре, че те познават бащите си и това е, което ни спасява. А голямата ни неосъществена мечта е, че няма кой да ни потърси- имаме опит, потенциал, който може да бъде полезен, защото вече службите, не са това което бяха, и случаите в Сарафово или Лясковец го показаха.   Павлин  Павлов работи в контраразузнаването от 1986 до 1998 г. Още като студент е преминал обучение по линия на Първо главно управление на ДС, след което е изпълнявал задачи на българското разузнаване.От 2000 до 2005 г. е директор по обществен ред и сигурност в община Варна. След това се занимава с консултанска дейност. На 66 години е, роден е в ловешкото село Румянцево. Възпитаник е на Немската гимназия в Ловеч, завършил е немска и италианска филология в СУ “Св. Климент Охридски”, доктор по история. Автор е на 11 книги, член е на Сдружението на варненските писатели.От 40 години живее във Варна, женен, баща на две пораснали деца.", "date": "2018.03.24", "title": " Бившият контраразузнавач, докторът по история Павлин Павлов пред „Труд“: Случаят “Скрипал” е нескопосана акция"}
{"url": "https://trud.bg/%d0%bb%d0%b5%d0%bd%d0%b8%d0%bd-%d0%bd%d0%b5%d0%bf%d1%80%d0%b0%d0%b2%d0%b8%d0%bb%d0%bd%d0%be-%d1%80%d0%b0%d0%b7%d0%b1%d1%80%d0%b0%d0%bb-%d0%bc%d0%b0%d1%80%d0%ba%d1%81-%d0%b8-%d0%bf%d0%be%d1%82%d0%be/", "text": "Бащата на Владимир Улянов Ленин, инспектор по образованието в Симбирска губерния, е бил с ранг действителен статски съветник, приравнен към генералско звание. Синовете му Александър и Владимир завършват гимназия с отличие и златни медали, приети са за студенти съответно в Петербург и Казан, но стават терористи. През 1887 г. първият е екзекутиран за участие в заговор за убийството на императора. Вторият, 17-годишният Володя, е арестуван, изключен от университета и принудително заселен за 2 години в дълбоката провинция. Дядото на Ленин по майчина линия е бил лекар, по различни източници с немски, украински или еврейски произход. Православен обаче, учил е медицина в Петербург, имал звание подполковник. Което не би било възможно по онова време, ако е считан за юдей, на тях не им е било разрешено да следват в столиците. В революционните кръгове и Ленин не е бил приеман за юдей. Руска кръв обаче не е текла във вените на Ленин, установени са чувашка, калмицка, немска и шведска. Ако големият брат е искал да ликвидира само императора, по-малкият се устремява към сваляне на монархията, световна революция и диктатура на пролетариата. “Руският работник ще свали абсолютизма и ще поведе руския народ и пролетариата от всички страни по пътя на открита политическа борба към победоносна комунистическа революция”, пише още през 1894 г. и това става Веруюто на ленинизма. Не само пише и говори, но и активно действа. През 1898 г. създава Руска социалдемократическа работническа партия. Димитър Благоев създава такава в Петербург 14 години преди него, но в Русия въобще не я споменават. През 30-годишната си конспиративна кариера Улянов е ползвал около 150 псевдонима, сред съратниците най-често са го наричали “Стареца”. Идеите и намеренията на революционерите в частта им за подриването на властта в огромната империя съвпадат напълно с интересите на историческите й врагове Великобритания, Франция и Германия. През 1902 г. Ленин е в Лондон, вероятно там е осъществен първият контакт на британските служби с него. Ценен е заради противодържавните си цели, с партията, с конспиративните си контакти, с влиянието си сред терористичните структури и елементи в Русия. Най-много заради личните си качества. Ричард Пайпс, професор в Харвард, пише за него: “… показва се като изключително старателно, дори педантично момче, в психологията се нарича… следвали са го безпрекословно… бил е рядко явление, човек с желязна воля и неукротима енергия, събрал в едно фанатичната вяра в каузата с не по-малка вяра в себе си.” Извеждат го в Женева, там е много по-полезен, а и връзката се скрива. И те са му много нужни с парите и влиянието си, смята да ги използва за своите цели. Добре е спонсориран за лични и партийни нужди, прави много контакти с революционно настроени лица, главно от руската емиграция, но и от други европейски страни. Противниците му в европейските леви движения са отбелязвали, че всъщност се опитва да създаде не партия на работническата класа, а секта от заговорници. Самият той пише: “Ние принципно никога не сме се отказвали и не можем да се откажем от терора.” Призовава към “най-радикални средства и мерки”, както и за създаване на “отряди на революционна армия във всякакви размери, които сами да се въоръжават с каквито оръжия намерят… да се занимават с убийства в името на революцията, грабежи, изнудвания, конфискации на частна и държавна собственост.” Лично организира вътре в ЦК малка група, наречена “Болшевишки център”, която да придобива средства специално за неговата фракция, тези хора впоследствие са най-важните активисти при налагането на “червения терор”. Пайпс е точен в психологическата характеристика на Ленин – компулсивен тип. За този невротичен стил на мислене и поведение преди е употребяван изразът “натрапливите състояния”. Вилхелм Райх е наричал засегнатите от тях “живи машини”, техните субективни състояния в голяма степен съответстват на това определение. Бие на очи догматичното ядро на такива личности, при близък контакт те будят у другите раздразнение поради принципното оспорване на чуждо мнение. Излъчват силен негативизъм, безкомпромисен перфекционизъм, зад външната защитна маска стои мощен самоконтрол. За да избегнат критиката и отхвърлянето от хората. Персонажи с ригиден (вкаменен, негъвкав, закостенял) характер често се представят като тревожни, прекалено оживени и забързани нанякъде, свърфокусирани в мислите и действията си. Рядко са доволни от постигнатите резултати, все препускат към нови цели и се засилват към “високи летви”. Залутани в детайли и подробности, притиснати от множество “Трябва” и “Длъжен съм”, не изпитват щастие, не харесват себе си, още по-малко колегите, съратниците. “Живата машина” често се възприема като натоварена със свърхвисок морал и апостолски идеализъм, подчинена на безкомпромисна чистота на помислите и действията, на ред, дисциплина и пунктуалност. Този типаж е често срещан сред революционерите от различно естество, особено сред екстремистите. Нерядко те оглавяват превратите, бунтовете и революциите, те преобладават сред водачите на социални сътресения във времена на големи промени като нашето. Има ги и сред камикадзетата, “благородните” разбойници и “призваните” да отмъстят, въздадат, накажат. Хора-мозъци, както някои ги наричат, при това само с ляво полукълбо и без връзка с тялото, духовната интелигентност и въобще с реалния живот. Присъщи са злопаметност, нетърпение и агресивност, нетолерантност и поведенческа жестокост. Много от тези особености на ригидния характер са наблюдавани и документирани за вожда на световния пролетариат Ленин. Такива качества според биографиите им са притежавали негови две сестри и двама братя, също професионални революционери. Наследствеността се е оказала много по-силна от здравата семейна среда, доброто възпитание, високия интелект, отличното за времето образование и забележителната начетеност. Не са го възпрели да организира, насочва, разпорежда и оправдава чудовищни репресии, засегнали милиони, в огромното им мнозинство напълно невинни хора. Устно и писмено е заповядвал с оръжие да се изземва житото от селата, да се взимат заложници и често да се избиват наред с по-заможните селяни и съпротивляващите се. Заедно с Троцки въвеждат “червения терор”и съзнателно започват Гражданската война, заедно със Свердлов нареждат да се ликвидират цар Николай Втори и цялото му семейство. Под негово ръководство се осъществяват четири извънредно жестоките кампании срещу православната църква, избити са десетки хиляди свещеници, разрушени или ограбени са десетки хиляди храмове. Религията била “опиум за народа, мерзост и зараза”, електричеството трябвало да замени Бога за хората. Създаваният с десетилетия образ на мъдрия мислител и държавник, денем и нощем загрижен за благото на народа всъщност е бил за прикриване кървавите престъпления на един безмилостен диктатор. Груб, словесно агресивен до цинизъм е бил Ленин. Причислявайки се сам към интелигенцията, организира огромни чистки, негов е изразът “интелигенцията е лайно”. Тази дума доста често е в речника му в редица други случаи на обидни нападки дори срещу видни съпартийци. През 1922 г. лично разпорежда да се натоварят на два кораба и прогонят близо 300 учени, писатели и философи, цветът на руската интелигенция. Стотици хиляди такива са напуснали страната преди и след тях. Ленин е бил силно изненадан от Февруарския преврат през 1917 г., дори не предполагал, че ще доживее до въжделената революция. Доказано е, че германското военно разузнаване в пломбиран вагон го прекарва заедно с 35 съратници до Русия. Главата на Временното правителство прави всичко възможно да предаде властта именно на него и болшевишката партия.После поръчителите извеждат Керенски с американска дипломатическа кола и британски кораб в Лондон. Вождът поема властта с обещание за честни избори, после моряци разгонват парламента, обявявайки, че ”демокрацията в Русия се е изчерпала”. Спира войната с Германия, отказва се от царския договор по Англо-френско-руското съглашение за следвоенен дележ на територии. Според него към Русия трябвало да преминат Истанбул с Босфора и Дарданелите, както и доста голяма част от Източна Турция. Не интересите на Русия са го интересували, а световната революция, за което несъмнено в Лондон са му ръкопляскали. Изправен през 1923 г. пред трагедията в страната, причинена от него и комунистическата секта, споделя, че всъщност неправилно били разбрали Маркс, но щели да се поправят. През 60-те години на миналия век попитали видния китайски политик Джоу Енлай за оценката на Френската буржоазна революция. Отговорил: “О, твърде малко време е минало оттогава!” Минала през Социалистическата, тя продължава и днес като Либерална.", "date": "2018.03.24", "title": " Ленин неправилно разбрал Маркс и потопил Русия в кръв\t\t\t"}
{"url": "https://trud.bg/%d0%b2%d1%8a%d0%bd%d1%88%d0%bd%d0%be-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d1%82%d0%b2%d0%be-%d0%bd%d1%8f%d0%bc%d0%b0-%d1%80%d0%b5%d1%88%d0%b5%d0%bd%d0%b8%d0%b5-%d0%b7%d0%b0-%d0%b3/", "text": "България не е взимала решение за изгонване на руски дипломати, заявиха пред „Труд“ от Министерство на външните работи. По-рано британският  , че 20 държави-членки на ЕС, сред които и България, са решили да изгонят руски дипломати като знак за солидарност с Великобритания след отравянето на бившия руски шпиони Сергей Скрипал. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.24", "title": " Външно министерство: Няма решение за гонене на руски дипломати"}
{"url": "https://trud.bg/%d0%b8%d0%b7%d0%b4%d0%b8%d1%80%d0%b2%d0%b0%d0%bd-%d0%b7%d0%b0-%d1%83%d0%b1%d0%b8%d0%b9%d1%81%d1%82%d0%b2%d0%be-%d0%b3%d1%80%d1%8a%d0%ba-%d0%b7%d0%b0%d0%bb%d0%be%d0%b2%d0%b5%d0%bd-%d0%bd%d0%b0-%d0%bb/", "text": "Към 8 часа днес, на Аерогара – София, за полет през Истанбул за Минскq пристигнал 56-годишен гръцки гражданин, Г.Т. При проверката и след справка, граничните полицаи идентифицирали пътника като издирван от Интерпол за предумишлено убийство, незаконно притежаване и пренос на огнестрелно оръжие и експлозиви. Информацията за него е подадена от бюрото в Кипър, с цел задържане и екстрадиране. Г.Т. е задържан. Чрез Националното централно бюро Интерпол-София  са уведомени служителите от Интерпол-Никозия, които потвърдили издирването на лицето. Предстои процедура по екстрадирането му.", "date": "2018.03.24", "title": " Издирван за убийство грък заловен на летище София"}
{"url": "https://trud.bg/%d1%85%d0%b2%d0%b0%d0%bd%d0%b0%d1%85%d0%b0-%d0%b4%d0%b8%d0%bb%d1%8a%d1%80-%d0%bd%d0%be%d0%bc%d0%b5%d1%80-%d0%b5%d0%b4%d0%bd%d0%be-%d0%bd%d0%b0-%d1%85%d0%b5%d1%80%d0%be%d0%b8%d0%bd-%d0%b2-%d0%bf%d0%b0/", "text": "Криминално проявен и известен на полицията мъж е задържан за наркоразпространение в Пазарджик. Полицейските действия са резултат от предварителна работа на служителите от сектор „Противодействие на криминалната престъпност” при областната дирекция, съобщиха от МВР. Вчера екипите пристъпили към акция и задържали в Пазарджик Й.И./39 г./. Той е криминално проявен и осъждан за различни престъпления: склоняване към проституция, причиняване на телесна повреда, подправяне на парични знаци, притежание на наркотици. В процеса на работа е изяснено, че Й.И. изпълнявал ролята на един от основните дилъри на хероин за територията на цялата област. Й.И  е задържан първоначално за срок от 24 часа, като прокуратурата е удължила задържането с още 72 часа. Предстои да бъде внесено искане за налагане на най-тежката мярка за неотклонение – задържане под стража. Процесуалните действия по документиране на престъпната му дейност продължават.  От началото на годината това е девети случай за задържан за наркоразпространение на територията на областта. Спецоперацията е проведена под наблюдението на прокурор от Окръжната прокуратура в Пазарджик. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.24", "title": " Хванаха дилър номер едно на хероин в Пазарджишко"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%b8%d1%81%d0%ba%d0%b0-%d0%bd%d0%b0%d0%b9-%d1%82%d0%b5%d0%b6%d0%ba%d0%b8-%d0%bd%d0%b0%d0%ba%d0%b0%d0%b7%d0%b0%d0%bd%d0%b8%d1%8f-%d0%b7%d0%b0-%d0%bf%d1%80/", "text": "Министър-председателят Бойко Борисов извика министъра на вътрешните работи Валентин Радев, главния секретар на МВР гл. комисар Младен Маринов и директора на Главна дирекция „Гранична полиция“ гл.  комисар Светлан Кичиков, за да му докладват за случая от 20 март т. г. на ГКПП Аерогара София. Това съобщи пресслужбата на МС. Премиерът Борисов разпореди на всички служители, извършили дисциплинарни нарушения, да бъдат наложени максимално тежки наказания. Той разпореди също в кратки срокове да бъде извършен анализ на работа на  ГКПП Аерогара София и да бъдат предприети адекватни мерки за реорганизацията й.", "date": "2018.03.24", "title": " Борисов иска най-тежки наказания за пробива на ГКПП Аерогара София"}
{"url": "https://trud.bg/%d1%81-%d0%ba%d0%be%d0%b3%d0%be-%d0%bf%d0%b8%d0%b5-%d0%b2%d1%81%d0%b5%d0%ba%d0%b8-%d0%b2%d1%82%d0%be%d1%80%d0%b8-%d0%b2-%d0%b1%d1%8a%d0%bb%d0%b3%d0%b0%d1%80%d0%b8%d1%8f/", "text": "– Днес дадох ултиматум на шефа “Или ми увеличава заплатата, или си тръгвам!”  – И какво стана?  – Стигнахме до компромис. Той не вдига заплатата ми, а аз оставам. – Отдавна ли карате ски, госпожице?  – О, да! Вече цял час, защото не мога да ги спра. Мъж пада от 16-ти етаж на сграда, на която на 8-ми етаж има женска баня:  – Ааааааааааааа… УХА! Ааааааааааааааа… 2060 година…  – В Лондон с нетърпение очакват екранизацията по последната книга на Роулинг “Хари Потър и демоните в Пенсионното.” В ресторанта на гарата сервитьора пита застоял се клиент:  – Да ви донеса ли още една голяма ракия?  – Не, влакът ми идва след една малка. Смъртоносни заклинания:  1. Дифиндо.  2. Авада Кедавра.  3. Круциатус Империус Примус.  4. Обичам те, но като приятел. Вчера ме спира непозната жена на улицата.  – Извинете, мисля, че вие сте бащата на едно от децата ми…  Втрещих се. Изгубих ума и дума…  – Не се притеснявайте, аз съм новата му учителка… Противозачатъчните трябва да са за мъжете… много по-логично е да стреляш с халосни патрони, от колкото с бойни по бронежилетка… Първа водка:  – А бе, защо ме доведе тука? Знаеш че слушам само рок и метъл…  Четвърта водка:  – Айде всички заедно, Ой шоо шо шушаанаааа… На вратата на лекарския кабинет се чука. Докторът отваря, а срещу него скелет.  Докторът:  – Ей, все до последния момент чакате, мама му стара… Намираш калинка, грабваш я и се радваш докато тя лази по теб! Забележиш хлебарка и тичаш да я убиеш… после ми казваш, че външният вид не е от значение? Дали? – Къде се намира душата?  – В гърдите.  – Е значи вие сте равнодушна. Мъж дава съвет на приятел:  Като ти писне от купоните, поркането и кучките, намери си едно “хубаво и свястно” момиче, да ти съсипе живота тотално… В България всеки втори пие с… всеки първи. Мъж решава кръстословица.  – Жена, мъжки полов орган, с три букви?  – Вертикално или хоризонтално?  – Хоризонтално.  – Мек. – Докторе, не мога да отслабна!  – Защо?  – Ами дояждам на всички – на мъжа, на дъщерята…  – Вземете си прасе да гледате.  – Да бе, и на него да дояждам! – Представяш ли си, преди сватбата жена ми носеше рокли 44 номер, а вчера едва влезе в 52 номер!  – Не се притеснявай, по закон половината от придобитото след брака принадлежи на теб. Така, че жена ти по закон е 44 номер. Основни методи за лечение на всякакви гинекологични заболявания по здравна пътека.  14 години: “при редовен полов живот – всичко ще се оправи.”  20 години: “като родиш – всичко ще се оправи.”  27 години: “като родиш и второ – всичко ще се оправи.”  38 години: “е какво искаш? На години си, а и си раждала!” Преди венчавката женихът скришно пъха 100 долара в ръката на отчето и му прошушва:  – Отче, моля да ми спестиш въпроса “Кълнеш ли се да си й верен до гроб?”  Почва венчавката, върви ритуала и отчето се обръща към жениха:  – Кълнеш ли се да си и верен до гроб?  Онзи като ужилен, но през зъби процежда:  – ДА!  След ритуала дърпа той попа настрана и му крещи:  – Аз нали ти дадох пари?  – Е да, ама тя даде повече… Съпрузи на театър:  – Скъпа, удобна ли си седнала?  – Да, удобно е.  – А виждаш ли сцената?  – Да, скъпи.  – Не ти ли духа?  – Не, добре съм.  – Хайде да си сменим местата. Първата брачна нощ е нищо в сравнение с първата извънбрачна. Разпит в полицията:  – Лельо Ваня, разкажете как успяхте да задържите сексуалния маниак?  – Лесно, защото на сутринта беше останал без сили… – Вие слагате ли ваши снимки от работното си място в фейсбук?  – И на ум не ми е идвало.  – Но много хора го правят.  – Да де, ама аз съм гинеколог… Две блондинки решават кръстословица.  Първата:  – Американски президент от началото на века с три букви, средната е “у”.  Втората:  – Не може да бъде.  Първата:  – Сериозно ма!  Втората:  – Хубаво, пиши го. Давай нататък.  Първата:  – Руски президент с пет букви, първите три са “пут_ _”.  Втората:  – А бе, мани я тая лесна кръстословица! Бизнесмен диктува на смъртно легло завещанието си на адвокат:  – На третата си жена завещавам вилата в Княжево и малкия дворец в Испания.  – На приятелката ми – сто хиляди долара и мерцедеса.  – На племенницата ми, която работеше в моя офис, да поеме работата и да ползва служебното чероки като свое.  – А на сина ми, който смята, че главното богатство е здравето, оставям спортната си шапка и кецовете. Женски форум:  – Скъпи момичета, не се хващайте на уловката да правите тройка с мъжа си и ваша приятелка. Аз се съгласих, легнахме си тримата, той ме целуна набързо и после два часа оправяше приятелката ми!", "date": "2018.03.24", "title": " С кого пие всеки втори в България?"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%b4%d0%b0-%d1%81%d0%b5-%d0%bf%d0%be%d0%b4%d0%b3%d0%be%d1%82%d0%b2%d0%b8%d0%bc-%d0%b7%d0%b0-%d1%84%d0%b0%d0%bb/", "text": "Ще говорим за реалните политики, които предстоят през следващите месеци, стабилността, която имаме в държавата и да се подготвим за фалшивите новини и всички спекулации, които ще се правят от нашите политическки опоненти в лицето на БСП. Те нямат алтeрнативните решения, те не могат да се похвалят с управленски решения и тяхната единствена цел е да рушат и дискредитират опонента си. Това заяви в Поморие Цветан Цветанов, зам. председател на ГЕРБ. Депутатите, кметовете, общинските съветници от Бургаска област се събраха в крайморския град на семинар, организиран от партията, на тема „Отворено управление, коалиция и стабилност“. По повод публикация в “Таймс”, че САЩ и 20 европейски държави се подготвят да експулсират руски дипломати, Цветанов каза, че когато има нарушаване на националната ни сигурност се предприемат съответните действия, но към момента подобни данни няма. “Има единна позиция на Европейския съюз и България, като член от Европейското семейство, е солидарна към нея. Това, което беше изразено от Великобритания, бе възприето и подкрепено от всички велики сили, които изповядват европейските ценности. В тази посока няма какво повече да се коментира. Но дали България ще изгони руските дипломати? Когато има нарушаване на националната ни сигурност се предприемат съответните действия. Към настоящия момент, обаче, такива данни няма и не е необходимо да се пристъпва към подобни действа”, подчерта Цветанов. Поводът за днешната среща е започването на подготовката, както за европейските, така също и за местните избори. Преди 2 седмици имахме силно мероприятие в София – срещата на Комитета на регионите, където заедно с нашите кметове и председатели на обС, дискутирахме това, за което трябва да се подготви Европа в новия финансов програмен период. Развитието на всички български общини е съврзана със солидарността, която получаваме от ЕС. Това, което ние правим, е не само да говорим за реалните проблеми, които стоят за решаване, но също така да знаем на какво може да разчита местата власт в новия програмен период, който започва 2020 година. Точно затова дискутирихме тази политика, защото знаем след излизането на Великобритания ще се получи сериозен дефицит и невъзможност да получаваме същите пари, както досега, добави Цветанов. Той посочи, че в този финансов програмен период парите, за които могат да кандидатстват българските общини, е в размер на 7 млрд. 400 млн. лева.  “С Обединените патриоти имаме различия, но те не са в управленската ни програма. С тях се работи много по-добре, отколкото с реформаторите, защото се придържаме към поетите ангажименти за съвместно управление. Видяхме си слабостите с реформаторите и се поучихме от грешките. За това разцепване на коалицията не стои на дневен ред, коментира още зам. председателят на ГЕРБ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.24", "title": " Цветан Цветанов: Да се подготвим за фалшивите новини и спекулации от нашите опоненти\t\t\t"}
{"url": "https://trud.bg/%d0%be%d1%82%d1%81%d1%82%d1%80%d0%b0%d0%bd%d1%8f%d0%b2%d0%b0%d1%82-13-%d0%b3%d1%80%d0%b0%d0%bd%d0%b8%d1%87%d0%b0%d1%80%d0%b8-%d0%b7%d0%b0%d1%80%d0%b0%d0%b4%d0%b8-%d0%b8%d0%b7%d0%b4%d1%8a%d0%bd%d0%ba/", "text": "13 служители на “Гранична полиция” ще бъдат временно отстранени от работа. Срещу тях се водят дисциплинарни проверки заради скандалния случай, при който пътниците в самолет от Франция бяха допуснат да влязат в страната без проверка на документите на Летище София. Това обяви на извънреден брифинг пред медиите вътрешният министър Валентин Радев. Всички те ще бъдат отстранени от работа до приключването на разследването по случая, като на тяхно място ще бъдат извикани гранични служители от Варна и Бургас, обясни Радев. По-рано днес,   за “най-тежки наказания” за отговорните. Борисов разпореди и анализ на работата на ГКПП Аерогара София и реорганизиране на дейността й. Той привика за обяснения Радев и главния секретар на МВР главен комисар Младен Маринов. По случая тече вътрешна проверка, каза министърът. “Проверката ще продължи няколко дни. Премиерът поиска тя да стане веднага, но си има правила, по които трябва да се действа. Искаме да бъдем докрай прецизни, така че тези хора да си получат наказанието и да няма обструкция от съдебните органи”, обясни Валентин Радев.     АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.24", "title": " Отстраняват 13 граничари заради издънката на Аерогара София\t\t\t"}
{"url": "https://trud.bg/%d1%88%d0%be%d1%84%d1%8c%d0%be%d1%80-%d0%b1%d0%b5%d0%b7-%d0%ba%d0%bd%d0%b8%d0%b6%d0%ba%d0%b0-%d0%b2-%d0%bf%d1%80%d0%be%d0%b4%d1%8a%d0%bb%d0%b6%d0%b5%d0%bd%d0%b8%d0%b5-%d0%bd%d0%b0-5-%d1%87%d0%b0%d1%81/", "text": "Шофьор без книжка спретна истински екшън в събота по пътищата на Великотърновска област. Плевенчанинът бел без книжка и при опит да бъде спрян за рутинна проверка от полицейски патрул, той натиснал газта на лекия автомобил БМВ и отпрашил по главния път Велико Търново-Русе. Незабавно било поискано полицейско подкрепление и организирано преследване на територията на два региона, което продължило над 70 километра. Около 7 часа в събота водачът, който е с многобройни криминални регистрации, не се подчинил на сигнал „стоп палка“ на пътни полицаи в района на Гурково. Униформените потеглили след него, но шофьорът им се изплъзнал с мръсна газ. Преследването продължило през целия проход Хаинбоаз, като полицаите уведомили своите колеги във Велико Търново да го завардят там. БМВ-то с плевенска регистрация обаче префучало с бясна скорост и се включило на главен път Русе- Велико Търново. То навлязло по трасето в община Полски Тръмбеш. След координирани действия, полицаите предприели тактиката от ТИР- паркинга край Куцина да бъде изкаран камион на пътното платно, който да препречи пътя на нарушителя. Плевенският джигит обаче се оказал изключително опитен шофьор и ловко заобиколил товарното возило. Веднага след това се отправил към горнооряховското село Крушето. Там предприел маневра да влезе в селскостопанските масиви. Горнооряховските полицаи поискали спешно съдействие от служителите на охранителната фирма „Делта гард“, заради високопроходимата техника с която разполагат. Координаторът на фирмата в железничарския град Йордан Бижев спешно мобилизирал три джипа с по двама служители. Към 9,30 часа БМВ-то било завардено в местността Смесито, където има корекция на реките Янтра и Росица и е обичайно място за риболов. След като разбрал, че няма да може да се измъкне от униформените, шофьорът беглец зарязал колата на черен път и хукнал да бяга през нивите. Той бил арестуван и откаран в ареста на Районното полицейско управление в Горна Оряховица. Предстоят разпити, както и огледи на автомобила на плевенчанина. От охранителната фирма, в която част от служителите са добре подготвени бивши полицаи, коментират, че това е поредна съвместна акция с МВР, която завършва успешно със залавяне на нарушител.", "date": "2018.03.24", "title": " Шофьор без книжка в продължение на 5 часа разиграва полицията по пътищата на Великотърновскo\t\t\t"}
{"url": "https://trud.bg/%d0%b4-%d1%80-%d0%b4%d0%b6%d0%b0%d1%84%d0%b5%d1%80-%d1%81-%d0%be%d1%82%d0%bb%d0%b8%d1%87%d0%b8%d0%b5-%d0%b7%d0%b4%d1%80%d0%b0%d0%b2%d0%b5%d0%bd-%d0%bf%d0%be%d0%bb%d0%b8%d1%82%d0%b8%d0%ba/", "text": "  Зам.-председателят на Народното събрание д-р Нигяр Джафер спечели наградата “Здравен политик, мениджър на годината” от Националното сдружение за здравна политика и мениджмънт. Тя беше връчена на годишния форум на организацията в петък вечерта след единодушно решение на Научно-консултативния съвет. В него участват авторитетни членове, като акад. проф. д-р В.Овчаров, акад. проф. д-р Б. Петрунов, проф. д-р Ц. Воденичаров, проф. д-р С. Спиридонов и Огнян Палавеев. На тържествена церемония на сдружението в Правец отличието беше връчено от акад. проф. д-р Б. Петрунов от БАН. Д-р Джафер направи анализ на проблемите в здравната системата и подчерта нуждата от надпартиен консенсус. Депутатката от регион Шумен изложи вижданията на политическата сила – ДПС, която представлява, за развитието на сектора, съобщават от движението.", "date": "2018.03.24", "title": " Д-р Джафер с отличие “Здравен политик”"}
{"url": "https://trud.bg/%d1%81%d1%82%d0%b0%d0%bc%d0%b5%d0%bd-%d0%b1%d0%b5%d0%bb%d1%87%d0%b5%d0%b2-%d0%ba%d0%b0%d1%80%d0%b0%d0%bd%d0%b3%d0%b0-%d0%bf%d1%80%d0%b5%d1%87%d0%b8-%d0%bd%d0%b0-%d0%ba%d0%be%d0%bd%d0%ba%d1%83%d1%80/", "text": "Фернандо Каранга пречи на конкурентите. Това призна с половин уста наставникът на ЦСКА Стамен Белчев. Причина за изказването на специалиста бе наказанието на играча от един мач за жестовете след гол, както и за ликуването с надуваем член след успеха над „Левски“ (1:0).  „Каранга и щъркелите бяха основните теми – коментира Белчев по темата. – Казах и преди, няма нужда от тази истерия около него. Това, което някои целяха, го постигнаха. Аз не оправдавам Каранга, в никакъв случай. Имах разговор с него и преди мача, и след мача с „Левски“. Но тези жестове не целят да обидят никого. Просто е плод на емоцията в момента, в който е вкарал гол. Много пъти го е правил това. През миналата година може би комисията, която сега се самосезира или имаше жалба не знам, не мога да разбера защо по-рано не взеха мерки. Явно тогава на никой не пречеше. Явно сега на някой пречи.“  А иначе ЦСКА записа изненадваща загуба с 2:3 от „Струмска слава“ в контролна среща, играна на базата в Панчарево. „Червените“ бяха без националите Божидар Чорбаджийски, Николай Бодуров, Станислав Манолев и Кирил Десподов. Каранга пък остана на пейката, а неговото място бе заето от Хеан Бланко. Неофициален дебют за тима записа Укра, който пристигна на „Армията“ през зимата.", "date": "2018.03.24", "title": " Стамен Белчев: Каранга пречи на конкурентите\t\t\t"}
{"url": "https://trud.bg/%d0%bf%d0%be%d1%81%d0%bb%d0%b0%d0%bd%d0%b8%d0%ba%d1%8a%d1%82-%d0%bd%d0%b0-%d1%82%d1%83%d1%80%d1%86%d0%b8%d1%8f-%d0%b4%d0%b0%d1%80%d0%b8-%d0%b0%d0%bf%d0%b0%d1%80%d0%b0%d1%82%d1%83%d1%80%d0%b0-%d0%b7/", "text": "Посланикът на Турция у нас д-р Хасан Улусой дари медицинска апаратура на Дома за медико-социални грижи за деца във Варна. Дипломатът и генералният консул на Турция в Бургас – Нурай Иньонтепе, бяха на посещение в здравното заведение заедно със съпругите си. Като жест на приятелство посланикът дари на домакините мобилен венископ, с който бързо и точно се локализира венозен път дори при новородени бебета. “Иновативният уред е от най-висок клас и позволява манипулациите, свързани с откриването на венозен път при най-малките пациенти да бъдат максимално прецизни и безболезнени”, уточни директорът на дома д-р Стефка Джанкова. Апаратът ще се използва както в отделението за недоносени бебета, така и за останалите близо 300 деца с увреждания, които живеят в лечебното заведения или го посещават за рехабилитация.", "date": "2018.03.24", "title": " Посланикът на Турция дари апаратура за лечение на деца"}
{"url": "https://trud.bg/%d0%ba%d0%be%d0%bc%d0%b8%d1%81%d0%b0%d1%80-%d1%8f%d0%b2%d0%be%d1%80-%d0%ba%d0%be%d0%bb%d0%b5%d0%b2-%d1%83%d0%b2%d0%b5%d0%bb%d0%b8%d1%87%d0%b0%d0%b2%d0%b0-%d1%81%d0%b5-%d0%bf%d0%b5%d0%b4%d0%be%d1%84/", "text": "Напоследък педофилията в интернет расте. Това заяви комисар Явор Колев, началник-отдел „Киберпрестъпност“ при ГДБОП, който е в международния екип, разследващ случая със заловения британски педофил във Велико Търново. До задържането на злосторника се стигнало след двумесечно взаимодействие между представителството на ФБР в България, отдел „Киберпрестъпност“ при ГДБОП, колегите им от ОД на МВР във Велико Търново и сектор „Издирване“ – ГДНП. По думите му, за последните две седмица са заловени четирима педофили, които действат на територията на страната- трима български граждани и британеца. При ареста в петък, 56-годишният британец се е опитал първо да се представи за братовчед си. Комисар Колев потвърди, че мъжът се подвизавал във Велико Търново като художник и музикант, както и че е бил променил сериозно визията си. Той го определи като не много контактен, като се предполага, че не е поддържал тесни контакти с местната британска общност. Намерените материали с порнографско съдържание на малки деца мъжът разпространявал в интернет, а не ги е ползвал за търговия.  „Такива лица не използват контактите с малолетни и непълнолетни в мрежата, за да спечелят материални облаги. Няма как да търгуват с деца, а за да удовлетворят своите извратени сексуални нагони“, коментира комисар Колев. Той допълни, че начинът по който действат педофилите, за да уловят своите невръстни жертви в интернет, е сходен. “Те ползват фалшиви профили в социалните мрежи със снимки на деца на приблизителна възраст на тези, които примамват, или малко по-големи- 15-16 годишни и завързват контакт с тях. След като спечелят доверието им, започват да карат децата да се събличат и да правят определени сексуални действия пред камера, като правят записи с тях. Събират записи и снимки на децата и почват да ги изнудват – че техните връстници или родители ще научат. Освен това карат жертвите си, да привличат и свои съученици или връстници към перверзното деяние“, коментира комисар Колев. Той уточни, че често някои от перверзниците стигат и до уговорки на реални срещи с децата. Комисар Колев е категоричен, че педофилията се разраства най-вече заради липсата или занижения родителски контрол. “Масово родителите не знаят какво върши тяхното дете, което стои с часове в социалните мрежи и пред компютъра. Родителите си мислят, че когато детето е затворено в стаята и не е на улицата, то е неуязвимо.Опасностите в Интернет са доста, ние трябва да разговаряме с тях и да знаем какво става с тях и в реалния живот, и в интернет. Децата са най- важни, а не работата или парите. Там, където има деца, там има и педофили“, допълни комисар Явор Колев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.24", "title": " Комисар Явор Колев: Увеличава се педофилията в интернет"}
{"url": "https://trud.bg/%d0%b1%d0%b8%d0%bd%d0%b0%d0%bb%d0%b8-%d0%b9%d1%8a%d0%bb%d0%b4%d1%8a%d1%80%d1%8a%d0%bc-%d0%bd%d0%b8%d0%ba%d0%be%d0%b9-%d0%bd%d0%b5-%d0%bc%d0%be%d0%b6%d0%b5-%d0%b4%d0%b0-%d0%be%d0%bf%d1%80%d0%b5%d0%b4/", "text": "Министър-председателят на Турция Бинали Йълдъръм заяви в събота, че никой не може да определя бъдещето на близкоизточния регион без Турция, предава Anadolu Agency. „Да спрем на западния бряг на Ефрат и да не пресичаме на изток. Няма изток или запад за терора, който е нашата основна мишена и ние ще го ликвидираме. Ще направим всичко, което трябва. Никой не може да определя бъдещето на региона без Турция“, заяви Йълдъръм в изказване пред академичния състав на университета Хасан Калионцу в югоизточната провинция Газиантеп. Според неговите думи, турската армия провежда „успешно“ наземните и въздушните операции и ще успее да елиминира заплахите за граничната сигурност на Турция, териториалния й интегритет, сигурността на живота и собствеността на гражданите й. „Където и да има терористична заплаха, тя е мишена за нас“, добави турският премиер. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.24", "title": " Бинали Йълдъръм: Никой не може да определя бъдещето на Близкия Изток без Турция"}
{"url": "https://trud.bg/%d0%bc%d0%b0%d0%b9%d0%ba%d0%b0-%d0%bd%d0%b0-6-%d0%b4%d0%b5%d1%86%d0%b0-%d1%81%d0%ba%d1%83%d0%b1%d0%b5-%d0%b8-%d0%b1%d0%b8%d0%b5-%d1%83%d1%87%d0%b8%d1%82%d0%b5%d0%bb%d0%ba%d0%b0/", "text": "Майка на 6 деца бе осъдена от Поморийския районен съд да заплати глоба от 1000 лева за недопустимото си поведение в училището на децата и. Ромката се разбесняла заради написани неизвинени отсъствия на две от отрочетата и, и безцеремонно нахлула в час по физика. Започнала да налага с юмруци в лицето и да скубе учителката пред очите на децата. Инцидентът станал в поморийското село Гълъбец. За да бъде прекратена саморазправата, се наложило трима от учениците да помогнат на преподавателката да се отърве от разярената родителка, заставайки като стена между двете. Учителката в ОУ „Г.С. Раковски“ в селото отбелязвала отсъствията в дневника на класа, в съответствие с изискванията. Това обаче било посрещнато с неодобрение от майката, която като родител трябва да осигурява редовното присъствие на децата си в училище. Тъй като имало опасност заради отсъствията да и спрат помощите, ромката решила да оправи нещата с бой. Наложеното и наказание е минималното, което предвижда закона. Мотивите на съда са, че е многодетна майка и е признала вината си и съдействала за установяване на истината по делото.", "date": "2018.03.24", "title": " Майка на 6 деца скубе и бие учителка\t\t\t"}
{"url": "https://trud.bg/%d1%8f%d0%bf%d0%be%d0%bd%d1%81%d0%ba%d0%b0%d1%82%d0%b0-%d0%b7%d0%b2%d0%b5%d0%b7%d0%b4%d0%b0-%d1%81%d0%b0%d0%bc%d1%83%d1%80%d0%b0%d0%b9-%d1%85%d0%b0%d1%8f%d1%88%d0%b8-%d0%b2%d1%8a%d1%80%d1%82%d1%8f/", "text": "Опитни фокусници от 9 държави се събраха в събота в Габрово, който за седми път се превърна в Балканска столица на магията. В събитието Златна Котка 2018 се включиха рекорден брой от над 100 участници, които превърнаха атрактивната проява най-голямото магично събитие на Балканите. Най-младият участник в проявата бе 10-годишната Ива Меджик. Присъстваха още Пикси и Зека от Сърбия, Гого Реквием от Македония, както и най-добре представилите се състезатели от предишните издания на културната проява. Старт на фестивалната магия бе даден в зала “Възраждане“. Пред авторитетно международно жури се проведе оспорваната надпревара за голямата награда на Община Габрово. Състезанията, които трябваше да определят кой е най-добрият фокусник, бяха организирани в три серии, в които сили мериха по 10-15 магьосника. По време на демонстрациите бяха показани запленяващи техники, чрез които мистериозно изчезваха хора, фокусници се разхождаха без глави, имаше пробождане с мечове. Вниманието на зрителите бе привлечено от фокуси от близо. Илюзионисти представиха занимателни трикове с карти, с монети, топчета. Сред най-впечатляващите изпълнения бе демонстрацията на Росен Димитров, известен като Мистър Джим. Публиката ахна пред уменията му да измъква монети от всевъзможни места, да ги превръща в бръмбари, а за финал той дори погълна едно от пърхащите насекоми. Бурни овации спечели изпълнението на Вежан, който прикова вниманието на зрителите с номера с карти, както и с шоу спектакъл гарниран с танц, музика, светещи пръчки. „Магията ми носи удоволствие. Практикувам от 17 години, а по фокусите се запалих още като ученик. Амбицират ме усмивките и доброто настроение на зрителите. С този вид изкуство се получава и отличен културен обмен”, призна Вежан, който участва във фестивала на магията в Габрово за четвърти път. 14-годишният Ники пък ловко подреждаше Кубчето на Рубик с едно хвърляне за 1 секунда, с което „счупи” световния рекорд от 4 секунди. „По магията ме запали баща ми, който преди време ме научи на един елементарен фокус. Често пъти като видя унил човек на улицата, го спирам, правя някоя ловка демонстрация и виждам как лицето му грейва. Обичам да оправям настроението на хората и денят да им е по-ведър”, споделя Маг Ники. Завладяващите изпълнения бяха излъчвани на огромен екран и това позволяваше да бъдат наблюдавани дори и детайли от фокусите. „Ние магьосниците от Балканите, искаме да покажем на политиците как трябва да управляват света-с приятелство, взаимопомощ, разбирателство и толерантност”, заяви Дани Меджик, който влезе в ролята на водещ на събитието. В следващите серии от изяви се стигна до висш пилотаж в изкуството на илюзията. Безспорно най-впечатляващи бяха демонстрациите на Самурай Хаяши от Япония, който е телевизионна звезда от световен мащаб. На сцената той въртя меч катана. За да покаже колко е остър, демонстративно разряза парче хартия. След това със затворени очи накълца краставица, придържана от асистент. 44-годишният Самурай Хаяши сподели пред „Труд”, че този номер е много опасен, и се изпълнява само от него в цял свят. „Занимавам се с магия от 12-годишен. Във фестивала се включих и с фокус от близо, чрез който разказвам емоционална история предназначена предимно за младите хора. Чрез демонстрацията със самурайския меч пък искам да покажа на публиката, че това не е единствено оръжие за убиване, а един древен морал, цяла философия, история и хармония. Този номер съм го показвал в 12 страни по цял свят”, сподели Самурай Хаяши. Той удивително добре говореше на български език, въпреки че само от два дни е в България. Японецът обаче не пожела да сподели каква техника за бързо усвояване на чужд език владее.  За победителя във фестивала бе подготвена специалната статуетка „Златна Котка“, която по стара габровска традиция е сребърна. Тя е изработена специално за магичната среща от габровския скулптор Георги Балабанов. Присъдена бе и награда на публиката, а отреждането и стана чрез тайно гласуване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.24", "title": " Японската звезда самурай Хаяши въртя меч катана на фестивала на магията в Габрово\t\t\t"}
{"url": "https://trud.bg/%d0%b2%d0%b5%d0%ba%d0%be%d0%b2%d0%bd%d0%b0-%d0%b8%d0%ba%d0%be%d0%bd%d0%b0-%d0%bd%d0%b0-%d0%b1%d0%be%d0%b3%d0%be%d1%80%d0%be%d0%b4%d0%b8%d1%86%d0%b0-%d0%bf%d1%80%d0%b8%d1%81%d1%82%d0%b8%d0%b3%d0%bd/", "text": "Чудотворна икона на Пресвета Богородица “Скоропослушница” пристигна от украинския град Ананиев във Варна в навечерието на Благовещение. Светинята ще остане в Катедралния храм “Св. Успение Богородично” до Възкресение Христово, съобщиха от Варненската и Великопреславски митрополия. Оттам обясниха, че иконата е била изписана в манастира “Св. вмчк Пантелеймон” в Атон преди 125 г. През 1915 г. е била дарена на храма в Ананиев, посветен на Св. Александър Невски. Оттогава “Скоропослушница” е помогнала на хиляди хора да намерят утеха, решение на жителски трудности и дори изцеление от болести, уточниха от митрополията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.24", "title": " Вековна икона на Богородица пристигна от Украйна във Варна"}
{"url": "https://trud.bg/%d1%81%d0%bf%d0%b0%d1%81%d0%b8%d1%82%d0%b5%d0%bb%d0%b8%d1%82%d0%b5-%d0%be%d1%82-%d0%b1%d0%b0%d0%bd%d1%81%d0%ba%d0%be-%d0%bf%d1%80%d0%b8%d0%b1%d1%80%d0%b0%d1%85%d0%b0-%d0%b7%d0%b0%d0%ba%d1%8a%d1%81/", "text": "Спасителите от ПСС-Банско успяха да помогнат на закъсали туристи в планината при две акции. При едната получили сигнал за бедстващи баща и 10-годишното му дете. Те били заседнали в мокрия и тежък сняг в района на хижа Дамяница.  В ранния следобед, в събота, те са били изведени невредими от опасната ситуация.   Междувременно в Спасителната служба в Банско е получен втори сигнал за бедстваща  сноубордистка в един от улеите на връх „Тодорка“. 28-годишното момиче  паднало и си наранило тежко коляното. Втори екип от планински спасители  са оказали първа помощ на пострадалата, която е с усукана колянна става.  След спасителната акция тя е транспортирана до болнично заведение. Условията в планината са доста тежки заради резките промени във времето. Лавинната опасност е най-висока степен и затова спасителите посъветваха всички скиори и сноубордисти да не рискуват живота си и да не излизат извън ски зоната.", "date": "2018.03.24", "title": " Спасителите от Банско прибраха закъсали девойка и семейство"}
{"url": "https://trud.bg/%d1%81%d0%be%d0%b1%d1%81%d1%82%d0%b2%d0%b5%d0%bd%d0%b8%d0%ba-%d0%bd%d0%b0-%d0%ba%d1%80%d0%b0%d0%b2%d0%b5%d1%84%d0%b5%d1%80%d0%bc%d0%b0-%d1%81%d0%b5-%d0%b7%d0%b0%d1%81%d1%82%d1%80%d0%b5%d0%bb%d1%8f/", "text": "Собственик на кравеферма се самоуби в средецкото село Момина църква. Мъжът живее в Бургас, но в селото имал къща и смятал да отглежда добитък. Купил крави, но бизнесът му не потръгнал, кравите започнали да умират. Наскоро продал къщата си и заживял в кравефермата. Случайни минувачи в събота видели, че вратата и е отворена и се натъкнали на кръвавата гледка: 52-годишният Георги Н. лежал неподвижен и с огнестрелна рана в главата. До тялото му имало пушка. Основната версия, по която работи полицията е самоубийство, но предстои аутопсия, в момента текат разпити. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.24", "title": " Собственик на кравеферма се застреля"}
{"url": "https://trud.bg/%d1%82%d1%80%d1%83%d1%81-%d0%be%d1%82-68-%d0%bf%d0%be-%d1%80%d0%b8%d1%85%d1%82%d0%b5%d1%80-%d1%83%d0%b4%d0%b0%d1%80%d0%b8-%d0%bf%d0%b0%d0%bf%d1%83%d0%b0-%d0%bd%d0%be%d0%b2%d0%b0-%d0%b3%d0%b2%d0%b8/", "text": "Земетресение с магнитуд 6,8 по скалата на Рихтер е регистрирано в събота край крайбрежието на Папуа-Нова Гвинея, показва справка на интернет страницата на Геологическата служба на САЩ (USGS). Трусовете са регистрирани в 21:23 часа местно време (10:23 българско). Епицентърът се намира на остров Нова Британия и на 151 км. източно от град Кимбе на дълбочина от 60 км. Няма данни за жертви и разрушения. Не е обявявана заплаха за появата на вълни-цунами. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.24", "title": " Трус от 6,8 по Рихтер удари Папуа-Нова Гвинея"}
{"url": "https://trud.bg/%d0%bf%d0%be-%d0%b2%d0%b8%d1%81%d0%be%d0%ba%d0%b8-%d0%b3%d0%bb%d0%be%d0%b1%d0%b8-%d0%bd%d0%b0-%d0%bf%d1%8a%d1%82%d1%8f-%d0%b2-%d0%b3%d1%8a%d1%80%d1%86%d0%b8%d1%8f-1500-%d0%b5%d0%b2%d1%80%d0%be-%d0%b7/", "text": "Драстично увеличение на глобите и затягане на мерките в закона за движение по пътищата в Гърция. Увеличават глобите при нарушения, които поставят на висок риск здравето и живота на пътниците. Най-висока остава глобата за използване на антирадар – 2000 евро, съобщава  . Като “антиобществено поведение” вече се тълкува преминаване на червен светофар, употреба на алкохол, неправилно изпреварване. Минимална глоба за пушене в кола в присъствието на дете става 1500 евро. За агресивно поведение към полицай вече ще се отнема книжка и налага глоба.  Забранява се движение на моторите с четири колела по асфалтирани пътища – глоба хиляда евро. Новият закон включва двойно и тройно увеличение на стойността на глобите в зависимост от годишния доход на водача. Засега това е възможно да се приложи само за гръцки граждани, коментират от полицията. Вече не е валидно и намалението от 50% на глоба, ако се плати до седмица. Увеличават се административните мерки за шофьорите на товарни автомобили с отнемане на книжка за два месеца. Целта за промяна на закона е да се намалят пътните произшествия, тъй като Гърция е на първо място в Европа по катастрофи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.24", "title": " По-високи глоби на пътя в Гърция: 1500 евро за пушене в кола с дете, 2000 – за антирадар\t\t\t"}
{"url": "https://trud.bg/%d0%b3%d0%b4%d0%b1%d0%be%d0%bf-%d0%b7%d0%b0%d0%ba%d0%be%d0%bf%d1%87%d0%b0-%d1%80%d0%b0%d0%b7%d0%bf%d1%80%d0%be%d1%81%d1%82%d1%80%d0%b0%d0%bd%d0%b8%d1%82%d0%b5%d0%bb-%d0%bd%d0%b0-%d1%84%d0%b8%d0%bb/", "text": "ГДБОП задържа мъж, разпространявал кадри с насилие над непълнолетни. Акцията е проведена на територията на столицата с цел пресичане и документиране на дейността на мъж, разпространявал в интернет порнографски материали със сцени на сексуално насилие на видимо малолетни и непълнолетни, съобщиха от МВР. Проведени са действия по разследването в имот, ползван от 30-годишен български гражданин. При претърсването са иззети бяло прахообразно вещество, таблет със сим карта в него, хард диск, модем и настолен компютър с инсталирана програма, през която се достъпва и се разпространяват материали с детска сексуална експлоатация, както и криптирана папка с обем 17,5 гигабайта. Работата по образуваното досъдебно производство по чл. 159 ал.4, вр. чл. 2 от НК продължава. 30-годишният е задържан за 24 часа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.24", "title": " ГДБОП закопча разпространител на филми с насилие над непълнолетни"}
{"url": "https://trud.bg/%d0%b7%d0%b5%d0%bb%d0%b5%d0%bd%d0%be%d0%bb%d0%b8%d1%81%d1%82%d0%bd%d0%b8%d1%82%d0%b5-%d0%b3%d0%be%d0%bd%d1%8f%d1%82-%d0%bf%d1%80%d0%be%d0%bb%d0%b5%d1%82%d0%bd%d0%b0%d1%82%d0%b0-%d1%83%d0%bc%d0%be/", "text": "Популярен в българската традиция е изразът “Да се хванем за зелено!” в очакване да се появи най-достъпната в ранна пролет храна – зеленолистните. От незапопмнени времена по нашите географски ширини тази част от сезона гарантира на трапезата изобилие от сурови и готвени ястия със свежи и пресни листа от градината и дивата природа. Залисани в технологизираното ежедневие, повечето хора биха останали изненадани от широкия диапазон, в който могат да бъдат открити ядливи зеленолистни – от най-младите листенца на някои дървета като тези на черницата и бука, до “досадните” плевели в градината като глухарчето и врабчовите чревца. Сега е моментът да се обърнем за “помощ” към лапада, копривата и пресните салатки при борбата с пролетната умора. Трудно се отърсваме от клишето, че многото меса, млечни продукти, сладкиши и подсладени напитки са символ на добра грижа за здравето. Точно обратното е – пролетната умора може да се измести от пролетно настроение, ако до обед приемаме само пресни плодове или сокове от тях, чай с мед и вода. Обедът и вечерята ни трябва да са от салата, голяма колкото градинка, подправена с лимон и зехтин, постна храна и филийка пълнозърнест хляб. Хлорофилът – основна част на зеленолистните, често е споменаван като средството, с което растенията осъществяват най-грандиозния процес на планетата – фотосинтезата. Но неговите функции далеч не свършват дотам. В човешкия организъм редовният му прием има ефект на… кръвопреливане. Мощно подобрява работата на кръвотворните органи, факт подкрепен от редица научни изследвания. Химичната структурна формула на хлорофила поразително наподобява тази на хемоглобина, като основната разлика е, че в състава му не влиза желязо, а магнезий. Именно магнезият е един от елементите, чийто хроничен недостиг е масово установяван в днешно време. Хлорофилът активира мощния антиоксидант с подмладяващо действие – коензим Q10. Неслучайно хората, консумиращи най-много зеленолистни, изглеждат млади и пълни с енергия. И броят на дълголетниците сред тях е впечатляващо висок. Изобилието на хлорофил “маскира” съдържанието на цял спектър от пигменти с антиоксидантно действие в зелените растения – каротениоиди, антоциани и др., които лесно могат да бъдат забелязани наесен, щом хлорофилът е разграден и гората се е обагрила в разнообразна палитра от цветове. Именно богатото пигментно съдържание спомага за здравето на човешката кожа. Защитава я от жарките лъчи на слънцето и тя по-трудно изгаря и лесно придобива шоколадово – златист тен. Зеленолистните трудно могат да ни снабдят само с едно – с калории. Тях лесно можем да си набавим от пълнозърнестите храни, ядките и кореноплодните. Зелените листа са абсолютен шампион по съотношение хранителни вещества на калория. Съдържанието им на минерали, витамини, микронутриенти и фитохимикали е ненадминато, но за да се възползваме от този факт, трябва много добре да ги сдъвкваме, изцедим, смелим или сготвим. Това е така, защото растенията нямат скелет. Тяхна опора са фибрите, тоест целулозата, изграждаща клетъчните им стени. Тази целулоза държи “заключени” в клетките всички растителни вещества, което изисква нейното механично разрушаване с помощта на добро сдъвкване, или използване на електрически уреди като блендерите, или химическото й разрушаване с помощта на топлинната обработка при готвене. Зеленолистните са универсалната храна. Комбинират се правилно с всички хранителни групи, независимо дали са от животински или растителен произход и дали са източници на протеини, въглехидрати или мазнини. Винаги препоръчвам на моите пациенти да консумират много зеленолистни зеленчуци през цялата година.  2 узрели банана  3 пресни фурми  1 ябълка „Златна превъзходна”  1 шепа листа от прясна коприва  1 шепа листа от маруля  200 мл вода  малко парченце джинджифил  няколко капки прясно изцеден лимонов сок  Всичко се блендира до получаване на 500-600 мл зелено смути. Пие се, като задължително всяка глътка се ослюнчва, за да започне усвояването на полезните вещества още в устната кухина.  Рецептата е на Веселин Станков, консултант-сътрудник в медицинския център на д-р Емилова.", "date": "2018.03.24", "title": " Зеленолистните гонят  пролетната умора\t\t\t"}
{"url": "https://trud.bg/%d0%b8%d0%b2%d0%b8%d1%86%d0%b0-%d0%b4%d0%b0%d1%87%d0%b8%d1%87-%d0%bf%d1%80%d0%b5%d0%b4%d0%bb%d0%b0%d0%b3%d0%b0-%d0%bd%d0%b0-%d0%b0%d0%bb%d0%b5%d0%ba%d1%81%d0%b0%d0%bd%d0%b4%d1%8a%d1%80-%d0%b2%d1%83/", "text": "Министърът на външните работи на Сърбия Ивица Дачич заяви, че ще предложи на сръбския президент Александър Вучич да оттегли подписа си от Брюкселския договор за Косово, предаде скопският телевизионен канал “A1 On”. „Аз подписах Брюкселския договор като премиер и сега бих оттеглил подписа си и бих казал: Не искате Общност на сръбските общини, тогава ние не искаме всичко останало. Връщаме се в първоначалното състояние, а това е връщане на сръбските институции в Косово“, заяви Дачич след срещата с алжирския си колега Абделкадер Месахел, който е на посещение в Белград. Сръбският дипломат изтъкна, че е предложил това на Вучич още на предната среща, но не посочи какво му е отговорил сръбският президент. По думите на Дачич Белград ще направи максимални усилия за постигане на компромисно решение с Косово. „В ерата на фалшиви новини повече не сме наясно за какво се преговаря и дали има срокове“, обясни Дачич, като добави, че не иска да дава изявления, които могат да попречат на Вучич, но той смята, че президентът е „много толерантен“ по въпроса за създаването на Общност на сръбските общини в Северно Косово. „Ще им бъде много трудно с такъв Вучич, който е разочарован“, уверен е сръбският външен министър. Запитан за скорошната поява на „германски план за Косово“, Дачич отново повтори, че това е „чиста измислица“. Според него, в момента косовския въпрос е много по-важен от реконструкцията на сръбското правителство. „Не искаме промени. Не ни занимавайте повече с това“, категоричен е Дачич. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.24", "title": " Ивица Дачич предлага на Александър Вучич да оттегли подписа си от Брюкселския договор"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b8%d0%bd%d0%b0-%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d1%82%d0%b5-%d1%80%d0%b5%d0%b0%d0%bb%d0%b8%d0%b7/", "text": "Все повече българи избират да пътуват в България. През миналата година сънародниците ни са реализирали около 9 млн. нощувки в местата за настаняване с 10 и повече легла. Това каза министърът на туризма Николина Ангелкова пред „Дарик“. Тя подчерта, че една от основните политики на Министерството на туризма е насърчаване на вътрешния туризъм. Само през лятото в периода юли-септември близо 2 млн. български граждани на 15 и повече години са осъществили туристически пътувания. От тях над 1,6 млн. души са избрали да посетят място в страната и под 300 хил. са пътували зад граница. Около 29 процента от пътуващите българи в страната избират къде да отседнат на основата на това дали има културно-исторически обекти, обясни още министърът. И допълни, че първата кампания, която бе реализирана от ведомството беше за културно-историческия туризъм. При изпълнението й бяха създадени 8 културно-исторически дестинации, за които има онлайн карти и брошури на 6 езика. Това доведе до увеличение между 10 и 90% в посещенията на туристическите атракции, заяви министър Ангелкова. Тя допълни още, че превръщането на България в целогодишна дестинация е основна цел на министерството. Очакваме над 450 хил. български граждани да пътуват около предстоящите празници по Великден, заяви министърът. И уточни, че в тях влизат пътуванията в страната и в чужбина. Основно се планира пътуванията да са насочени от големите градове в страната към малките и селата. В същото време предвиждаме да има и много чуждестранни посетители, които ще се насочат главно към по-големите градове, заяви министър Ангелкова. И добави, че се надграждат възможностите за балнео- и СПА туризъм. Започна създаването на 7 балнео- и СПА дестинации, които ще обхванат цялата територия на страната. Разработва се и втория етап на инвестиционната карта, с която се улесняват и насърчават вложенията в туризма. Отделно стартираха и дискусиите по съвместния проект с Министерство на земеделието, храните и горите – „Сподели България”, който включва 12 винено-кулинарни дестинации, информира министър Ангелкова. Тя уточни, че с всички тези инициативи очакваме да се разширят крилата на сезона и все повече туристи да се привлекат към пътувания извън активните месеци. Има създаден и Регистър на фестивалите и събитията, в който са вписани 1278 събития и фестивали, от които 99 с международно значение и 358 с национално. Той може да се намери на официалната страница на министерството, ще направим и специален QR код, за да улесним още повече туристите, заяви министърът. Относно продължаващия зимен сезон министърът съобщи, че посещенията на чуждестранни туристи са близо 895 хил. в периода декември 2017 г. – януари 2018 г. и се увеличават със 17% спрямо същия период година по-рано. Очакваме и за другите месеци от сезона да постигнем нарастване, коментира още тя. На въпрос за Единната система за туристическа информация министър Ангелкова отговори, че въвеждането й е ключов приоритет на правителството и министерството. И обясни, че комисията трябва до месец и половина да избере изпълнител. Предвижда се до края на годината единната система да заработи, ако няма забавяне на процедурата от обжалвания. Смятаме, че е важно и необходимо създаването на туристически инспекторат към министерството, каза министър Ангелкова. Той ще отговаря за последващия административен контрол и по този начин контролът за качеството на туризма ще бъде непрекъснат. Тя даде пример с хотел „Чифлика Палас и Спа Резорт” в троянското село Чифлик, който трябва да бъде затворен, но за да се предприемат действията за отнемане на звезди, трябва да има сигнал до министерството от Комисия за защита на потребителите (КЗП). Хотелът два пъти е проверяван от КЗП и при тези проверки е установено, че липсва фризьорски салон и дори ваза, но не вазата интересува туристите, за тях в важно, че стаите са в мазето, има влага по стените и паднали тавани, коментира министърът. Точно това е констатирано при проверка на Министерство на туризма във връзка с постъпили сигнали. От думите й стана ясно още, че очаква писмо от КЗП с предложение за процедура по отнемане на звездите на „хотела на ужасите”, защото такова е изискването на Закона за туризма. Ако министерството имаше възможност за последващ административен контрол, нямаше да чака сигнали, а ще извършва непрекъснати проверки както прави при морските плажове, добави министърът. Общо 328 инспекции на плажове е извършило Министерство на туризма през миналата година. Наложените неустойки са 93 хил. лв., като всички са събрани. Отделно са съставени наказателни постановления за 70 хил. лв. През 2017 са събрани санкции от предишни години в размер на 131 хил. лв. Общо събраните средства са 224 хил. лв. За пострадалите българи в Египет министърът каза, че туроператорът Абакс е реагирал своевременно и е постъпил коректно, като близките на пострадалите веднага са уведомени. Туроператорът е сигнализирал незабавно застрахователя, така че да се реагира максимално бързо, уточни още тя. Министър Ангелкова посочи още, че всеки може да провери и трябва да го прави, дали избраният от него туроператор има застраховка и дали е регистриран в Националния туристически регистър. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.24", "title": " Николина Ангелкова: Българите реализирали 9 млн. нощувки в хотели у нас през 2017"}
{"url": "https://trud.bg/%d1%81%d0%b5%d1%80%d0%b3%d0%b5%d0%b9-%d1%81%d0%ba%d1%80%d0%b8%d0%bf%d0%b0%d0%bb-%d0%b8%d1%81%d0%ba%d0%b0%d0%bb-%d0%b4%d0%b0-%d1%81%d0%b5-%d0%b2%d1%8a%d1%80%d0%bd%d0%b5-%d0%b2-%d1%80%d1%83%d1%81%d0%b8/", "text": "Отровеният на британска земя бивш служител от руското военно разузнаване Сергей Скрипал е отправил преди години до президента Владимир Путин молба да му бъде разрешено да се завърне в Русия. Това съобщи неговият съученик Владимир Тимошков, цитиран от Би Би Си. Кремъл опровергава тази информация, предаде ТАСС. Тимошков твърди, че е разговарял със Скрипал по телефона през 2012 г., когато бившият разузнавач, осъден в Русия за шпионаж в полза на Лондон, вече е живеел във Великобритания. Скрипал разказал, че е изпратил на Путин писмо, в което моли за прошка. “Писал е до Владимир Владимирович Путин да бъде помилван докрай и да получи разрешение за връщане в Русия, защото там са майка му, брат му, изобщо роднините”, заявява Тимошков и добавя, че Скрипал съжалявал за ролята си на “двоен агент”.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.24", "title": " Сергей Скрипал искал да се върне в Русия, според негов съученик"}
{"url": "https://trud.bg/%d1%85%d0%b8%d0%bb%d1%8f%d0%b4%d0%b8-%d1%85%d1%8a%d1%80%d0%b2%d0%b0%d1%82%d0%b8-%d0%bf%d1%80%d0%be%d1%82%d0%b5%d1%81%d1%82%d0%b8%d1%80%d0%b0%d1%82-%d1%81%d1%80%d0%b5%d1%89%d1%83-%d0%b8%d1%81%d1%82/", "text": "Хиляди привърженици на крайната десница в Хърватия участват в демонстрация в центъра на Загреб срещу Истанбулската конвенция, която според тях индиректно легализира гей браковете и дава права на транссексуалните, предаде АП. Протестиращите пеят патриотични песни и скандират лозунги срещу дясноцентристкото хърватско правителство заради това, че одобри т. нар. Истанбулска конвенция, която бе приета от Европейския съвет през 2011г. , но все още не е ратифицирана от хърватския парламент. Хърватската консервативна опозиция и католическата църква, организаторите на днешния протест, казват, че са за борбата с насилието срещу жени и домашното насилие, което е главна точка в конвенцията, но са срещу въвеждането на “трети пол” в обществото. “Това е предателство”, “Пленкович, върви си!”, скандираха демонстрантите, призовавайки за оставка на премиера Андрей Пленкович, посочва Ройтерс. “Мисля, че това е повратна точка за Хърватия, когато трябва да решим дали страната ще избере запазването на семейството и традиционните ценности, или ще тръгне по друг път, наложен отвън, от Брюксел, или като това, което виждаме в Канада, където ще има родител 1 и родител 2 вместо майка и баща”, заяви Кристина Павлович, организатор на протеста. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.24", "title": " Хиляди хървати протестират срещу Истанбулската конвенция"}
{"url": "https://trud.bg/%d0%b8%d0%b2%d0%b0%d0%b9%d0%bb%d0%be-%d0%bc%d0%be%d1%81%d0%ba%d0%be%d0%b2%d1%81%d0%ba%d0%b8-%d0%b8%d0%bd%d0%b8%d1%86%d0%b8%d0%b0%d1%82%d0%b8%d0%b2%d0%b0%d1%82%d0%b0-%d0%b8%d0%bd%d1%82%d0%b5/", "text": "Инициативата на Европейската комисия WiFi4EU или „Интернет за всеки“, ще надгради политиките, които следваме в сферата на дигиталните технологии. Това заяви министърът на транспорта, информационните технологии и съобщенията Ивайло Московски при съвместното представяне с комисаря по цифрова икономика и цифрово общество Мария Габриел на проекта за безплатен безжичен интернет на обществени места в Европейския съюз. Министър Московски добави, че в България има добра инфраструктура за широколентов достъп до интернет. В същото време обаче, съществува дисбаланс между големите градове и малките селища, добави той. По думите му, скоростта на достъпа до интернет е на добро ниво, но като покритие, има какво да се желае. „Все още 32 процента от българите не ползват интернет и този проект ще помогне на дигиталното възпитание с още една крачка напред“, каза още министър Ивайло Московски. Той призова общините за активност, не само при регистрацията, но и при кандидатстването за финансиране. Еврокомисарят Мария Габриел благодари за активността на министъра на транспорта, информационните технологии и съобщенията Ивайло Московски и неговият екип в популяризирането на WiFi4EU. „За по-малко от една година от обявяване на инициативата, вече сме в етап на ефективно изпълнение“, каза още тя. Целта е за всички граждани да има интернет, затова инициативата се обръща към всички общини. Отделено е финансиране от 120 милиона евро през следващите две години, заяви Мария Габриел. Тя припомни, че принципът на който ще се отпуска финансиране е, „първи дошъл, първи обслужен“. Комисарят добави, че в момента тече регистрация и е изключително важно общините и операторите да разгледат условията. Кандидатстването с проекти е на 15 май. До този момент 7502 общини от цяла Европа са се регистрирали в онлайн платформата, като 193 от тях са от България. В рамките на първия конкурс ще бъдат финансирани първите 1000 общини чрез специален алгоритъм. Ако един проект не бъде одобрен на първия етап, той ще може да бъде подаден за финансиране от някой от следващите 4 конкурса. Представителите на общините, които присъстваха на презентацията, благодариха за организираната среща и подчертаха, че интересът към инициативата е наистина голям, като доказателство за това е и броят общини, които вече са се регистрирали за участие в инициативата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.24", "title": " Ивайло Московски: Инициативата „Интернет за всеки“ ще осигури баланс в достъпа до световната мрежа между големите и малките градове"}
{"url": "https://trud.bg/%d0%b0%d0%bd%d0%b4%d1%80%d0%b5%d0%b9-%d0%ba%d0%be%d0%b2%d0%b0%d1%87%d0%b5%d0%b2-%d0%bf%d1%80%d0%b5%d0%b3%d0%be%d0%b2%d0%be%d1%80%d0%b8%d1%82%d0%b5-%d0%b7%d0%b0-%d0%b8%d0%bc%d0%b5%d1%82%d0%be-%d0%bc/", "text": "Очакват се срещи на ниво министър-председател между Република Македония и Гърция за намиране на трайно решение на спора за името, обяви заместник-председателят на групата на ЕНП в Европейския парламент Андрей Ковачев (ЕНП-ГЕРБ) след проведена среща в Скопие между евродепутати и македонския премиер Зоран Заев. Андрей Ковачев оглави проучвателна мисия от членове на Групата на ЕНП в Европейския парламент в Македония тази седмица. В състава на делегацията участват още евродепутати от Естония и Словения. Те се запознаха със ситуацията в региона на Западните Балкани, както и с пречките в процеса на евроинтеграция на Македония. “България подкрепя Република Македония като най-близка до нас страна”, подчерта Ковачев при разговорите си както с премиера Зоран Заев, така и с председателя на ВМРО-ДПМНЕ Християн Мицковски. “В разговорите подчертах и важността на инфраструктурните проекти и особено на транспортния Коридор номер 8”, добави Ковачев. Зоран Заев благодари на България и по-специално на премиера Бойко Борисов за поставянето на Западните Балкани като един от главните приоритети на българското Председателство на ЕС. Това решение на България е от изключителна важност за бъдещето както на Македония, така и на региона, смята Заев. Македонският министър-председател отчете и активната политика на България за ускоряване на сътрудничеството в енергийния, транспортния и телекомуникационния сектор в целия регион. Евродепутатите обсъдиха със Заев приоритетите пред Македония за интеграция в евроатлантическото пространство, както и проведената по-рано среща между външния министър Никола Димитров и гръцкия му колега Никос Кодзияс. Разговорите между двамата външни министри ще послужат за основа за предстоящия кръг от преговори за името на Македония между западната ни съседка и Гърция със специалния пратеник на ООН – Матю Нимиц. Срещата ще се проведе на 30 март във Виена. По думите на премиера Заев той вижда желание и в двете страни – Македония и Гърция, да намерят устойчиво, работещо решение на спора за името. Евродепутатите от Групата на ЕНП разговаряха и с вицепремиера и министър по европейските въпроси на Македония Буяр Османи, с председателя на македонския парламент Талат Джафери, с държавния секретар в Министерството на външните работи – Виктор Димоски, както и с председателя на ВМРО-ДПМНЕ – г-н Християн Мицковски, с представители на ръководството и на реформаторите от партията. Бяха проведени срещи и с „Младите европейски федералисти-Македония“, и с представители на македонското. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.24", "title": " Андрей Ковачев: Преговорите за името между Македония и Гърция навлизат във финална фаза"}
{"url": "https://trud.bg/%d1%82%d0%be%d0%bd%d0%b8-%d0%b4%d0%b8%d0%bc%d0%b8%d1%82%d1%80%d0%be%d0%b2%d0%b0-%d1%80%d0%b0%d0%b7%d0%ba%d0%b0%d1%80%d0%b0-%d0%b8%d0%b2%d0%b0%d0%bd-%d1%87%d0%b5%d0%bd%d0%be%d0%b2/", "text": "Иван Ченов беше неотклонно да Тони на сцената, а сега тя го замени с групата “Петте сезона”.  Минат се не минат няколко месеца, и в клюкарските рубрики се появява новината, че Тони Димитрова се е разделила с гаджето си – китариста Иван Ченов. Бургаската певица обикновено подминава тези сплетни с мълчание, макар да се е случвало и да се ядоса и да опровергае слуховете. Двамата са заедно от няколко години и дори живееха под един покрив.  Но този път раздялата на двамата изглежда окончателна. Иван свиреше на всички концерти на Тони, а в последно време никакъв го няма. Вместо това изпълнителката на “Ах, морето” се появява на сцената с музикантите от групата на Стефан Диомов “Петте сезона”. И което е още по-показателно – те дори не си говорят, а Тони го е “разприятелила” във фейсбук. Според близки до двойката Тони е била шута на Иван, понеже се чувствала безкрайно нещастна. Ченов бил страстен комарджия и непрекъснато затъвал в дългове. Неговата зависимост подтискала Тони и тя дори усетила, че започва да губи гласа си. Но Ченов се провинил не само в игралните зали. Той най-безцеремонно се заглеждал по млади момичета, дори в присъствието на любимата си.", "date": "2018.03.24", "title": " Тони Димитрова разкара Иван Ченов\t\t\t"}
{"url": "https://trud.bg/%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d1%89%d0%b5-%d1%83%d1%87%d0%b0%d1%81%d1%82%d0%b2%d0%b0-%d0%b2-%d0%be%d1%82%d0%b1%d0%b5%d0%bb%d1%8f%d0%b7%d0%b2%d0%b0%d0%bd%d0%b5%d1%82-2/", "text": "На 26 март 2018 г. от 11.30 часа държавният глава Румен Радев ще участва в тържественото поклонение по повод Деня на Тракия и отбелязването на 105 години от Одринската епопея, съобщиха от прессекретариата на държавния глава. Церемонията ще се състои пред столичния паметник „Одринска епопея“, който се намира в градинката до църквата „Св. Николай Софийски“ (кръстовището на улиците „Пиротска“ и „Опълченска“). АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.24", "title": " Румен Радев ще участва в отбелязването на Деня на Тракия и 105 години от Одринската епопея"}
{"url": "https://trud.bg/%d0%ba%d0%b0%d0%bc%d0%b5%d0%bb%d0%b8%d1%8f-%d0%b2%d1%8a%d0%b7%d0%b1%d1%83%d0%b6%d0%b4%d0%b0-%d1%81%d0%b5%d0%bb%d1%81%d0%ba%d0%b8-%d1%84%d1%83%d1%82%d0%b1%d0%be%d0%bb%d0%b8%d1%81%d1%82%d0%b8/", "text": "Иконата в родния попфолк Камелия направи своя дебют на малкия екран с епизодична роля в сериала на Би Ти Ви “Скъпи наследници”. В сериала сексапилната блондинка вдига градуса на замръзналите футболисти от Бели Вит. Певицата, която за втора поредна година се изявява като треньор в музикалното риалити “Гласът на България”, изигра себе си в българската продукция. Появата й сащиса жителите на селото. По сценарий изпълнителката на “Огън момиче” пристига по покана на кметския наместник Цветан. Камелия забавлява местните жители по време на благотворителен мач в селото. “Сега ще ви изпълня една моя много любима песен”, казва фолк дивата, докато се придвижва с каруца към центъра на купона. Особено впечатлени от нейната поява са футболистите на селото, които веднага след като виждат изпълнителката, забравят за студа и започват да подскачат в снега. Под звуците на песента “Незабравим” и останалите жители на селото се включват в забавата. “Участието ми в “Скъпи наследници” беше много емоционално изживяване. Беше много хубаво и да се докосна до актьорите, до естествения декор на сериала, който е толкова натурален. Но е и нещо, което съм изживяла преди много години. Припомних си времената, когато пях на една сватба. Оказа се, че тя е на стадион, а аз съм звездата на тържеството. Трябваше да пея на едно ремарке, поставено в средата на стадиона, а на него постлан килим… По едно време започнаха да ме разхождат като мечка на синджир да ме видят роднините. Даваха ми пари – кой 2, кой – 5 лева”, разказа Камелия в свое интервю.  Фолк дивата разкри, че е снимала сцената си на минусови температури, като самата тя пяла съвсем леко облечена. Докато изпълнявала песента си, конят често се плашел, мърдал се и каруцата постоянно се клатела.", "date": "2018.03.24", "title": " Камелия  възбужда  селски  футболисти\t\t\t"}
{"url": "https://trud.bg/%d1%85%d1%83%d0%b4%d0%be%d0%b6%d0%bd%d0%b8%d0%ba-%d0%be%d1%82-%d1%82%d1%8a%d1%80%d0%bd%d0%be%d0%b2%d0%be-%d0%b4%d0%b0%d1%80%d0%b8-%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0/", "text": "  Художникът Димитрий Любенов подари на председателя на Парламентарната група на ГЕРБ Цветан Цветанов свой великотърновски пейзаж, по повод празника на старата столица. Талантливият мъж изненада Цветанов по време на празничното шествие на 22 март, което прекоси града от църквата „Св. 40 мъченици“ до паметника на Майка България. Този жест към Цветанов е в знак на уважение, а Димитрий Любенов поднесе подаръка си в навечерието на собствения си рожден ден – 23 март.  „Много одобрявам характера и начина на действие на Цветан Цветанов. Допада ми това, което говори и как постъпва. Освен всичко, с него сме една и съща зодия“, коментира художникът, който подчерта, че подаръкът към Цветанов е от сърце. В края на миналата година Димитрий Любенов подреди своя изложба в Народното събрание. В експозицията бяха показани 37 картини – пейзажи, натюрморти, портрети и фигурална живопис. Половината от платната са били откупени, информира Любенов. Голям великотърновски маслен пейзаж от улица „Гурко“ тогава закупил и председателят на най-голямата парламентарна група Цветан Цветанов. „Радвам се, когато творбите ми са оценени и притежавани от добри хора“, сподели именитият великотърновски художник. Той разказа, че за подарък към Цветанов е избрал една от картините си, които най-много харесва, заради настроението, което носи. Цветан Цветанов и Димитрий Любенов се познават още от 2015 г., когато председателят на ПГ на ГЕРБ откри първата изложба на художника в Народното събрание. „Г-н Цветанов е роден да върши обществена работа“, коментира още талантливият творец. Макар и роден във Видин, Димитрий Любенов се смята за великотърновски художник. Именно във Великотърновския университет през 1971 г. той е завършил живопис и оттогава твори в старата столица. Има повече от 20 самостоятелни изложби у нас и в чужбина.", "date": "2018.03.24", "title": " Художник от Търново дари Цветан Цветанов със своя картина"}
{"url": "https://trud.bg/%d1%81%d0%b5%d1%80%d1%85%d0%b8%d0%be-%d1%80%d0%b0%d0%bc%d0%be%d1%81-%d1%81%d0%bb%d0%b5%d0%b4-%d0%bc%d0%b0%d1%87-%e2%84%96150-%d0%ba%d0%b0%d1%81%d0%b8%d1%8f%d1%81-%d0%b4%d0%b0-%d1%82%d1%80%d0%b5%d0%bf/", "text": "  Капитанът на Испания, бранителят Серхио Рамос, записа мач №150 с националния отбор. Това стана при равенството 1:1 с Германия в приятелска среща, играна в Дюселдорф. Попаденията реализираха Родриго („Валенсия“) и Томас Мюлер.  А Рамос вече е на 17 срещи от изравняване на постижението на Икер Касияс, настоящият №1 по мачове за „Ла фурия“.  “Икер вече трепери – призна с усмивка играчът на „Реал“ (Мадрид). – Да задмина неговото постижение няма да е лесно. Но вече съм тук, гордея се с постигнатото и продължавам напред. Беше страхотен мач, особено за феновете. Изиграхме прекрасно първо полувреме, бяхме пълни с енергия, а това е ключово срещу отбор като Германия. Те са един от фаворитите за световната титла.“  А след мача Рамос публикува и любопитна снимка в своя профил в инстаграм. Нея нея е той при дебюта си за националния отбор през 2005 година срещу Китай.  “Да сложа тази фланелка за първи път преди 13 години бе невероятно. Да го направя 150 пъти е сбъдната мечта, която е факт благодарение на всички вас – треньори, колеги, фенове. И по-конкретно на двама специални хора. Благодаря ти, Луис. Винаги си с мен, Антонио”, написа европейският и световен шампион.", "date": "2018.03.24", "title": " Серхио Рамос след мач №150: Касияс да трепери"}
{"url": "https://trud.bg/%d0%b8%d1%82%d0%b0%d0%bb%d0%b8%d1%8f-%d1%81%d1%82%d1%80%d0%b0%d0%b4%d0%b0-%d0%b8-%d1%81%d0%bb%d0%b5%d0%b4-%d0%b2%d0%b5%d0%bd%d1%82%d1%83%d1%80%d0%b0/", "text": "Италия е в криза. „Адзурите“ нямат успех в 3 поредни мача, а от последния реализиран гол изминаха близо 300 минути. В петък вечер тимът на временния селекционер Луиджи ди Биаджо падна с 0:2 от Аржентина. А „гаучосите“ бяха без най-голямата си звезда – Лионел Меси. Нападателят остана на резервната скамейка заради лек здравословен проблем. В негово отсъствие под прожекторите влязоха Евер Банега (75) и Мануел Лансини (85), реализирали попаденията във вратата на Джанлуиджи Буфон.  „Мисля, че селекцията на Хорхе Сампаоли, заедно с Бразилия, Германия и Испания са фаворити за трофея в Русия – призна Буфон. – Италия минава през по-труден етап, в момента се обновява тимът.“  Мачът пък започна с нов жест към Давиде Астори, починалият през март защитник на „Фиорентина“ и националния отбор. Тимът на Ди Биаджо излезе на терена на стадион „Итихад“ с фланелки с №13 с надпис „Давиде е винаги с нас“.  През юни се очаква да бъде назначен постоянен селекционер на Италия, след като Джампиеро Вентура бе уволнен през есента.", "date": "2018.03.24", "title": " Италия страда и след Вентура"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d0%b7%d0%b0%d0%bf%d0%b8%d1%81%d0%ba%d0%b8-%d0%b7%d0%b0-%d0%b8%d1%81%d0%bb%d1%8f%d0%bc%d1%81%d0%ba%d0%b0-%d0%b4%d1%8a%d1%80%d0%b6%d0%b0%d0%b2%d0%b0/", "text": "Записки, в които се споменава терористичната групировка „Ислямска държава“ са намерени от следователите сред личните вещи на терориста Редуан Лакдим, който извърши няколко атаки в петък във френските градове Каркасон и Треб, предаде АФП, като се позовава на източници, близки до разследването. „Следователите са намерили завещание, написано на ръка, в което той заявява принадлежността си към „Ислямска държава“, твърдят източниците на агенцията. Освен записките, в хода на обиска в дома на терориста са намерени „различни цифрови материали“. Следователите са иззели за изучаване неговия мобилен телефон и компютъра му. Заедно с това, според данни от телевизионния канал BFM TV, в нито една от записките, написани от ръката на Лакдим, не се споменава за плановете му да извърши терористично нападение в Каркасон и Треб. В дома на терориста не са намерени оръжия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.24", "title": " Откриха записки за „Ислямска държава“ в личните вещи на терориста от Треб"}
{"url": "https://trud.bg/%d0%bf%d0%be%d1%87%d0%b8%d0%bd%d0%b0-%d0%bf%d0%b8%d1%81%d0%b0%d1%82%d0%b5%d0%bb%d1%8f%d1%82-%d1%84%d0%b8%d0%bb%d0%b8%d0%bf-%d0%ba%d0%b5%d1%80/", "text": "Шотландският писател, авторът на исторически трилъри и детски книги Филип Кер почина на 62-годишна възраст, предаде Франс прес. “Почивай в мир, Филип Кер – автор на поредицата “Бърни Гюнтер”, гениален писател, обичан баща и съпруг”, написа в Туитър съпругата му, писателката Джейн Тин. Известен с криминалните си романи, Кер е написал поредицата книги “Бърни Гюнтер”, в които се говори за частен детектив в Берлин през 30-те години на миналия век. Филип Кер е роден в Единбург, следва в университета в Бирмингам и след това философия в Германия. По-късно работи за рекламната агенция “Саачи енд Саачи”, както и за вестниците “Сънди таймс”, “Ивнинг стандарт” и “Ню стейтсман”. Автор е на трилогията “Берлин нощем”, поредицата книги “Скот Мейсън”, романите “Един по един”, “Мирът на Хитлер”, “Пазителят на монетния двор”, поредицата детски книги “Децата на лампата”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.24", "title": " Почина писателят Филип Кер"}
{"url": "https://trud.bg/%d0%ba%d0%b0%d0%ba-%d0%b7%d0%b0%d0%b2%d0%b5%d1%89%d0%b0%d0%bd%d0%b8%d0%b5-%d0%b4%d0%be%d0%b2%d0%b5%d0%b4%d0%b5-%d1%86%d0%b0%d1%80-%d0%b1%d0%be%d1%80%d0%b8%d1%81-iii-%d0%b2-%d1%81%d0%b2%d0%b8%d1%89/", "text": "Свищов е първият свободен град и се слави с пионерни за страната ни инициативи и събития. Животът и делото на големия родолюбец Димитър А. Ценов са сред ярките примери от българското Възраждане. В Свищов всяка улица и стряха са символ и знак за исторически събития, пренаписали хода и ускорили развитието и възстановяването на българската държава. “Сред най-устойчивите символи определено е сътвореното от търговеца Димитър А. Ценов, довело в Свищов на 8 ноември 1936 г. Цар Борис III за откриването на Висшето търговско училище. Училището започва работа с 11 преподаватели и 375 студенти”, разказва проф. д-р Андрей Захариев, който е ръководител на катедра “Финанси и кредит” при Стопанската академия  ”Д. А. Ценов” в Свищов и председател на Фондация “Проф. д-р Минко Русенов”. Той е направил щателно изследване на живота и делото на видния свищовлия и разкрива как е натрупал богатството си. Ценов е роден през 1852 г., в семейството на заможен търговец, учи в Свищов, а след това и във Велико Търново и Кронщад (б.а. днешен Брашов). “След трудни начални стъпки в стопанския живот на Румъния, свищовлията става част от генерацията “първостроители на съвременна България”, която за малко години постига преодоляване на вековната изостаналост в стопанския облик и инфраструктура на освободената ни държава”, обяснява проф. Захариев. Той припомня, че Ценов построява част от водопровода на София и първите трамвайни линии, изгражда Артилерийските казарми, сградата на Девическия пансион, участва в строителството на жп линиите София-Перник и Мездра-Враца-Видин. Владее седем езика има плодотворни контакти сред европейската аристокрация. С делови отношения и търговски връзки с фирми и дружества от Австро-Унгария, Германия, Франция и САЩ се явява водещ вносител на строителни материали. С дялове в банки, застрахователни дружества и спестовни каси умело съвместява търговията, строителството и финансовите операции. Участва във всички подписки за държавни заеми. За кратко е и народен представител.Негова е концесията за добив на цимент при Златна Панега. На него принадлежи и идеята да се построи петролен склад и нефтена рафинерия край Бургас, но бурни политически събития не довеждат заявената концесия до успешен край. “Ценов дарява на държавата и на родния си град цялата си собственост – пари, ценни книжа и имоти, оценени тогава на 5 млн. златни лева. Неговото дарение е второто по големина за развитие на българското висше образование и достига по мащаб това на братята Евлоги и Христо Георгиеви , които са дали 6 млн. златни лева за Софийския университет. В завещанието е даден задължителен пример за съграждане на училище по подобие на берлинското Ханделсхохшуле с напълно самостоятелен статут, което при никакви обстоятелства “не бива да се смесва или слива с никое друго държавни или с частни средства създадено учебно заведение”, обяснява проф. Захариев. Той разкрива и хронологията на завещанието, дарението и поетия от държавата ангажимент. На 1 септември  1912 г.  Димитър Ценов  обявява волята си: “Нареждам моето имущество, в неговата цялост, да послужи за образуването на един фонд, носещ на вечни времена моето име “Димитър А. Ценов”. От чистия приход, 10% да се капитализират и прибавят ежегодно , редовно и вечно към капитала на фонда. Щом чистият доход от фонда достигне 300 хиляди златни лева годишно, веднага да се основе и издържа от чистия доход едно висше търговско училище в Свищов. Изрично е изтъкнал, че дисциплините, които ще се преподават трябва да обхващат търговските науки, финансовите науки, търговското право, банковото дело, науките по застрахователно дело и др.”. През 1914 г. Димитър Ценов е поканен да се присъедини към Ефорията /б.а. Настоятелството/ по изпълнение завещанието на Евлоги Георгиев, като дава своя принос за изграждането и развитието на Софийския университет. “През 1920 г.  Димитър А. Ценов прехвърля на държавата собствеността на четири свои имота в София за общо над 7 млн. лева “, разкрива проф. Захариев. На 29 юни е гласуван от 23-то Обикновено Народно събрание Закон за приемане на дарението и завещанието на родолюбивия свищовлия. На 21 септември пък Цар Борис III подписва Указ за утвърждаване на закона. След 4 години  е издаден Указ за приемане на Наредба-закон за Висшето търговско училище “Д. А. Ценов”. “Свищовската община откупува дворни места в местността “Калето” и ги дарява на Фонда за строеж на основна сграда на академията. Две години по-късно е възложено строителство на комплекса на ректората и само за година той е завършен”, споделя проф. Захариев. Прехвърлил стотици страници исторически документи, преподавателят установява, че седмица след официалното откриване на висшето училище, започва работа и Ефорията на Фонда “Димитър А. Ценов” с капитал от вече 50 млн. златни лева. В ръководния орган са ректорът, кметът на Свищов и началник отдел към Министерството на търговията, промишлеността и труда а решенията му се одобряват от министъра. Влагат се средства в изграждането на сградите на ректората, киното, мензата и общежитието. Допълнително придобиват нови имоти в София за отдаване под наем. “През 1948 г. е одобрен държавния бюджет, като в приходната част е включен и Фонда “Димитър А. Ценов” и той фактически е национализиран”, казва проф. Захариев. На февруарската си сесия Общинския съвет в Свищов излезе с декларация в подкрепа на възстановяване на държавната поръчка за над 1000 първокурсници годишно. “През 2012 г. трите държавни икономически висши училища в София, Свищов и Варна имаха общ прием от над 10 000 първокурсници в пропорция 48:24:28. През 2017 г. съотношението е вече 65:10:25 в полза на столицата при държавна поръчка от малко над 7000 студенти за трите профилирани икономически висши училища. Спадът в държавната поръчка във Варна е два пъти, в Свищов 3,3 пъти, а в София 1,2 пъти”, уточнява проф. Захариев.", "date": "2018.03.24", "title": " Как завещание доведе цар Борис III в Свищов"}
{"url": "https://trud.bg/%d0%be%d1%82%d0%b1%d0%b5%d0%bb%d1%8f%d0%b7%d0%b2%d0%b0%d0%bc%d0%b5-%d1%87%d0%b0%d1%81%d1%8a%d1%82-%d0%bd%d0%b0-%d0%b7%d0%b5%d0%bc%d1%8f%d1%82%d0%b0-%d0%b3%d0%b0%d1%81%d0%b8%d0%bc/", "text": "Точно в 20:30 ч. отбелязваме „Часът на Земята”, посветен на опазването на климата и природата. Милиони хора по целия свят символично гасят осветлението в домовете си за един час. България също се включва в инициативата. Още от сутринта зелените светлини на 50 светофара в София светят във формата на сърце – като послание за любов към природата. За първи път символичното гасене на светлините за 1 час се случва в Сидни през 2007 година. Днес участват повече от 180 държави по света. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.24", "title": " Отбелязваме „Часът на земята”, гасим осветлението за час"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b0%d0%b9-%d1%82%d0%be%d0%b4%d0%be%d1%80%d0%be%d0%b2-%d0%bf%d0%be%d0%bf%d0%b0%d1%80%d0%b8-%d0%b1%d0%b8%d0%b2%d1%88%d0%b8%d1%8f-%d1%81%d0%b8-%d1%82%d0%b8%d0%bc-%d0%b2/", "text": "Българският нападател Николай Тодоров вкара първия си гол с екипа на “Киун оф дъ Саут”. 21-годишният играч се разписа при драматичното равенство 3:3 с “Ливингстън” в мач от шотландския Чемпиъншип. Талантливият футболист бе точен в 91-ата минута, за да спаси домакините от поражение. А голът на Тодоров бе срещу бившия му тим, с който той записа 32 мача за близо година и половина. Българинът играе при “сините” под наем от “Харс”. В класирането “Куин оф дъ Саут” е на 6-то място с 42 точки, а “Ливингстън” е 2-и с 52.", "date": "2018.03.24", "title": " Николай Тодоров попари бившия си тим в голова драма"}
{"url": "https://trud.bg/%d0%bd%d0%b0%d0%b9-%d0%b3%d0%be%d0%bb%d0%b5%d0%bc%d0%b8%d1%8f%d1%82-%d0%b2-%d1%81%d0%b2%d0%b5%d1%82%d0%b0-%d0%ba%d1%80%d1%83%d0%b8%d0%b7%d0%b5%d0%bd-%d0%ba%d0%be%d1%80%d0%b0%d0%b1-%d0%bf%d0%be%d0%b5/", "text": "Най-големият круизен кораб в света “Симфония на моретата”, построен в корабостроителницата STX France в западния френски град Сен-Назер, тази сутрин вдигна котва пред събралото се за събитието множество, за да отплава на първия си курс към испанския град Малага, предаде АФП. Корабът, който е на стойност около 1 млрд. евро, е дълъг 362 м и широк 66 м. Той може да поеме над 8000 души, включително 2200 души екипаж. С няколко метра и няколко допълнителни каюти, той отнема първенството от своя брат близнак – кораба “Хармония на моретата”, който френският корабостроител предаде през май 2016 г. на същия корабособственик Роял карибиън крузис. В първия си сезон на вода “Симфония на моретата” ще извършва круизи в Средиземно море, а през есента ще пристигне в постоянното си пристанище в Маями, САЩ. “Симфония на моретата” е същински плаващ град, с ресторанти и места за развлечения на площ над 66 000 кв.м. Той си има дори собствен Сентръл парк като в Ню Йорк с 12 000 растителни вида. Това е тринайсетият кораб, построен в Сен-Назер за историческия клиент Роял карибиън, и четвъртият пътнически кораб от клас “Оазиз”. STX France има поръчка за пети пътнически кораб от същия клас, който трябва да бъде доставен през юни 2021 г. Поръчката за “Хармония на моретата”, направена през декември 2012 г. с опция за “Симфония на моретата”, беше глътка въздух за STX France след двугодишна пауза без нови договори. Оттогава поръчките валят и до 2022 г. последната голяма френска корабостроителница трябва – по два годишно, което не се е случвало от предаването на “Куин Мери 2” през 2003 г. За да се справи с този натоварен график, корабостроителницата разчита на 8000 души, включително 3000 на заплата, и търси да назначи 200 инженери, техници и работници. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.24", "title": " Най-големият в света круизен кораб пое на първия си курс"}
{"url": "https://trud.bg/%d0%bc%d0%b5%d0%b3%d0%b0%d0%bd-%d0%bc%d0%b0%d1%80%d0%ba%d1%8a%d0%bb-%d0%b8%d1%81%d0%ba%d0%b0-%d0%b4%d0%b0-%d0%b8%d0%bc%d0%b0-%d0%b4%d0%b5%d1%82%d0%b5-%d0%b2%d0%b5%d0%b4%d0%bd%d0%b0%d0%b3%d0%b0-%d1%81/", "text": "Годеницата на принц Хари Меган Маркъл иска да забременее веднага след сватбата и е убедила бъдещия си съпруг да откаже цигарите, пише в. “Дейли мирър”. 36-годишната актриса прави всичко възможно да увеличи шансовете си за зачеване. Британският принц е свалил около 4,5 кг, откакто слуша съветите й и се храни със здравословните ястия, които тя му приготвя в двореца Кенсингтън. Хари, който е на 33 години, посещава диетоложката Габриела Пийкок и работи с персонален треньор във фитнес зала в Лондон, за да влезе във форма. “Той е там в 7 часа сутринта почти всеки ден. Възвръща си тялото на войник”, каза анонимен източник. Междувременно бяха изпратени поканите до 600 гости за венчавката на 19 май в замъка Уиндзор. Те са от името на принц Чарлз, а не на кралица Елизабет Втора, защото сватбата не е на държавно ниво, каквато беше тази на Уилям и Кейт. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.24", "title": " Меган Маркъл иска да има дете веднага след сватбата\t\t\t"}
{"url": "https://trud.bg/13-%d0%b3%d1%80%d0%b0%d0%bd%d0%b8%d1%87%d0%b0%d1%80%d0%b8-%d0%be%d1%82%d1%81%d1%82%d1%80%d0%b0%d0%bd%d0%b5%d0%bd%d0%b8-%d0%be%d1%82-%d0%bb%d0%b5%d1%82%d0%b8%d1%89%d0%b5-%d1%81%d0%be%d1%84%d0%b8%d1%8f/", "text": "13 служители на “Гранична полиция” от пункт “Аерогара София” са отстранени. Седем от тях имат конкретна вина, че са напуснали работните си места за проверка на пътници и багажи, останалите са началници, включително и шефът на пункта. На техните места временно дават смени граничари от летищата във Врана и Бургас. Срещу всички са образувани дисциплинарни производства, води се и разследване за саботаж от дирекция “Вътрешна сигурност” на МВР. Това съобщиха вчера вътрешният министър Валентин Радев, главният секретар на МВР Младен Маринов и директорът на “Гранична полиция” Светлан Кичиков. Преди това тримата докладваха за случая от 20 март на премиера Бойко Борисов, който поиска от тях да наложат най-строгите дисциплинарни наказания за служителите, допуснали пробив в сигурността. По Закона за МВР това са уволнения. Както писа вчера “Труд”, срещу граничари от пункта на летището е започнало разследване за това, че са пропуснали да проверят над 40 пътници от полет на “България Ер”. Хората минавали, тъй като гишетата за проверка били празни. Две от тях седели отворени. Случаят е от 20 март, но за него било съобщено със закъснение, включително и на ръководителите на МВР. В обясненията си досега граничарите казвали, че един е отишъл да пуши, друг  –  до тоалетната, трети – да говори по телефон. Затова и основната версия все още е, че в случая става дума за немарливост, а не за някаква организирана провокация. “На фона на цялата работа на колегите по границата, такива случаи на немарливост водят до падане на рейтинга на държавата по отношение на сигурността на границите. Ще сме безкомпромисни към всяко едно нарушние, предприели сме всички мерки. Проверкатавключва и това, че не сме били  уведомени веднага”, каза главният секретар на МВР Младен Маринов. “Добре че полетът е от Париж. Те са преминали проверка през едно европейско летище и това е гаранция, че не са влезли терористи”, коментира Валентин Радев. То посочи още, че при последвалите допълинтелни проверки на преминалите не е бил установен нито един издирван гражданин или такъв, който има забрана да влиза на територията на страната. Въпреки това пробивът е факт и тези, които са отговорни за него, ще понесат наказания. “Фактът, че цял един ден по-късно се подава сигнал е красноречив, че най-вероятно е имало опит за прикриване на случая”. Това заяви вчера шефът на „Гранична полиция” старши комисар Светлан Кичиков. Сигналът за пропуснатите проверки е бил подаден от стажантка, която все още се обучавала за гранична полицайка. Тя съобщила на пряката си началничка, че е видяла през две празни гишета да преминават пътници. Въпреки, че не била пряк свидетел на случая, началничката подала доклад, позовавайки се на твърденията на стажантката, научи “Труд”. Тези обстоятелства също ще бъдат проверени и изяснени в хода на проверката, коментираха запознати. Обяснението за забавянето при подаването на сигнала до ръководството на МВР било, че на летището било правено допълнително проучване дали действително са минали непроверени пътници.  Прави се анализ на цялостната работа на този пункт и за предишния период, каза още старши комисар Кичиков. Засега обаче не е известно дали са констатирани подобни случаи. Премиерът Бойка Борисов разпореди на всички служители от Граничния контролно-пропускателен пункт “Аерогара София”, извършили дисциплинарни нарушения, да бъдат наложени максимално тежки наказания.  Рано сутринта вчера министър-председателят е извикал министърът на вътрешните работи Валентин Радев, главният комисар Младен Маринов и директора на “Гранична полиция” главен комисар Светлан Кичиков, за да му докладват за случая от 20 март, съобщиха правителствената информационна служба. След като е изслушал резултатите от порверките до момента, Борисов е поискал в кратки срокове да бъде извършен анализ на работа на граничния пункт на летище София и да бъдат подготвени и предприети адекватни мерки за реорганизацията й. Нелегален трафик на чужденци през “Аерогара София” за страни от Европейския съюз бе разкрит през май миналата година. Тогава от спецпрокуратурата, МВР и ДАНС обявиха, че каналът е уникален, защото е първият през летище.  Задържани бяха двама гранични полицаи от пункта, а по-късно и техен колега. Като организатори на трафика бяха посочени двама легално пребиваващи от 10 години у нас граждани на Бангладеш. Те са набирали чужденците от родината си, или от страни от  Близкия и Средния изток, осигурявали им фалшиви лични документи и студентски книжки, за да влязат спокойно през летище София. Пак оттам те отпътували спокойно за желаната европейска дестинация.     Граничните полицаи са получавали общо 10 000 евро на чужденец за влизане и излизане от България, а за организаторите сумите са били по-големи. Според шефа на спецпрокуратурата Иван Гешев този канал бил само за платежоспособни чужденци. Граничарите чакали пристигащите на конкретно гише, което било инструктирано предварително. Случвало се е обаче на “госта” да се отваря и специален коридор. Схемата е работело успешно между редовите служители, но тогава не бе открита връзка с по-високи нива.", "date": "2018.03.24", "title": " 13 граничари  отстранени от летище София\t\t\t"}
{"url": "https://trud.bg/%d1%81%d1%82%d1%80%d0%be%d0%b8%d1%82%d0%b5%d0%bb%d1%81%d1%82%d0%b2%d0%be%d1%82%d0%be-%d0%bd%d0%b0-%d0%be%d0%b3%d1%80%d0%b0%d0%b4%d0%b0%d1%82%d0%b0-%d0%bf%d0%be-%d0%b3%d1%80%d0%b0%d0%bd%d0%b8%d1%86/", "text": "Президентът на САЩ Доналд Тръмп заяви, че строителството на обещаната стена по границата на страната с Мексико ще започне „веднага“ след подписването на Закона за бюджета, в който са включени $1,6 млрд за финансирането й, пише американското издание Washington Examiner. „Започваме работата буквално в понеделник“, заяви Тръмп по време на мероприятие в Белия Дом. „Отделили сме много пари за границата“. В петък американският държавен глава заплаши да наложи вето на Закона за бюджета на САЩ, приет от Конгреса в четвъртък, защото в него не са били предвидени достатъчно средства за строителството на стената. Въпреки че от Белия Дом поискаха $25 милиарда финансиране за строителството на стената, законотворците гласуваха само $1,6 милиарда във финалната версия. Тези пари могат да отидат само за телена ограда и не могат да бъдат използвани за построяване на бетонена стена по цялата дължина на границата. По случая Тръмп написа: „Не съм доволен от $1,6-те милиарда за стената, но въпреки това той описа сумата като „първоначално плащане“ за стената, което ще позволи на администрацията да започне да я строи моментално. „Това е краткосрочно финансиране, но ще бъде използвано веднага“, заяви той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.24", "title": " Строителството на оградата по границата с Мексико започва в понеделник"}
{"url": "https://trud.bg/34-%d0%bc%d0%bb%d0%bd-%d0%bb%d0%b2-%d0%b5-%d0%bf%d0%be%d1%85%d0%b0%d1%80%d1%87%d0%b8%d0%bb%d0%b0-%d0%b4%d1%8a%d1%80%d0%b6%d0%b0%d0%b2%d0%b0%d1%82%d0%b0-%d0%b7%d0%b0-%d0%b7%d0%b0%d1%89%d0%b8%d1%82/", "text": "33 923 309 лв. са разходите във връзка с организирането на защитата на България по образуваните международни арбитражни дела. Това сочи отчетът за изпълнението на програмния бюджет на Министерството на финансите за 2017 г. Става дума за исковете срещу държавата на трите ЕРП и на Генералния държавен резервен фонд на Султаната Оман заради КТБ в Международния център за разрешаване на инвестиционни спорове (МЦРИС/ICSID) във Вашингтон. В това число влизат и разходи по защита от претенциите на „Финанциария Интернационале Реал Естейт“ С.р.л, „Калиакра Уинд Пауър“ АД, Magnesium.com Inc. и във връзка с преговорите с „Контур Глобал Марица Изток 3“ АД и „Ей И Ес 3-С Марица Изток I” ЕООД. През 2016 г. същото перо в бюджета на МФ е било още по-голямо – 35 979 208 лв., сумата е сходна и за 2015 г. В доклада за 2017-а са посочени следните размери на претенциите към България: на ЕВН – над 850 млн. евро, на „Енерго-Про“ – над 150 млн. евро, на Султаната Оман – над 145 млн. евро, на „Финанциариа Интернационале“ и други акционери и/или представляващи „Индустриален парк София“ АД (искът не е във Вашингтон) – 56 млн. евро. За заведеното през юли 2016 г. дело на ЧЕЗ за пореден път в отчета пише, че е в начален етап и ищецът все още не е определил размера на претендираното обезщетение, „но то най-вероятно също ще се равнява на стотици милиони евро“. Претенциите на другите две ЕРП набъбват – през 2016 г. са били 750 млн. евро от ЕВН и 140 млн. евро от „Енерго-Про“. „Размерът на средствата, необходими за организиране на защитата на държавния интерес по международни дела, се определя въз основа на размера на възнагражденията на арбитрите, които вземат участие при разрешаване на спора, както и размера на адвокатските хонорари за осигуряване на процесуалната защита и другите разноски, свързани с нея“, обясняват от МФ. По данни на Вашингтонския трибунал тръгването на едно дело там обикновено започва с около 100-150 хил. долара авансово плащане от всяка от страните. Продължава в зависимост от сложността и броя на проведените процедури, като основната част от разходите е надницата от 3000 долара на ден, в който са ангажирани със случая, за всеки от тримата арбитри. „Във връзка с даване на правни съвети и водене на международни арбитражни дела Министерство на финансите има сключени рамкови договори с международни правни кантори, имащи висока репутация в световен мащаб, по които заплаща сравними цени с цените по подобен род международни дела, като за част от сключените договори плаща дори под пазарните нива“, уверяват от МФ, без да дават никакви подробности. Министерството ползва услугите на адвокатското дружество „Томов и Томов“ по всичките три приключени и четири дела в развитие във Вашингтон, по едно още няма определени адвокати. Българската кантора работи заедно с американската White & Case по първите пет казуса и с американско-английската Arnold & Porter Kaye Scholer по спора с Оманския фонд и с ЧЕЗ. Със заповед от 21 февруари министър Владислав Горанов е открил процедура за сключване на рамкови споразумения с предмет „Процесуално представителство и правни съвети по международни арбитражни дела и дела пред чуждестранни юрисдикции, както и предоставяне на правни съвети и представителство в преговори и медиация, свързани с разрешаването на правни спорове“. Срокът на настоящите споразумения е изтекъл в края на 2017 г. Изискването е всеки един от съдружниците да е участвал като водещ адвокат в най-малко четири успешно завършили инвестиционни дела, като в едно от тези дела трябва да е представлявал държава. България признава търговския трибунал във Вашингон по силата на решение на 38-ото Народно събрание от 4 октомври 2000 г., влязло в сила от 13 май 2001 г., с което се ратифицира Конвенцията на МЦРИС. Общо 153 държави до момента са ратифицирали т. нар. Вашингтонска конвенция от 1966 г. Трибуналът е автономна институция от Групата на Световната банка, която действа независимо от националните правни системи. Исковете там се завеждат на базата на многостранния Договор за енергийната харта и двустранни договори за взаимно насърчаване и защита на инвестициите, каквито България има със 64 държави от цял свят по данни на МЦРИС. Представител на страната ни в ръководството на арбитража е подуправителят на БНБ и ръководител на управление „Банков надзор“ Димитър Костов, който беше определен от Министерския съвет за заместник-управител в организациите от Групата на Световната банка. Проф. Станимир Александров, преподавател в университета „Джордж Вашингтон“, адвокат със собствена кантора във Вашингтон, е сред най-опитните арбитри в МЦРИС, сочи регистър на организацията. Той работи в САЩ от 1995 г., преди това у нас е бил зам.-министър на външните работи. Проф. Александров е ангажиран по 35 търговски спора от цял свят. Още четирима българи – юристите Ангел Калайджиев, Георги Спасов, Лазар Томов и Силвия Тонова, бяха включени в списъците за арбитри и помирители към МЦРИС с решение на Министерския съвет от февруари 2016 г. по предложение на министър Владислав Горанов.           През 2008 г. България печели заведеното през 2003 г. първо дело във Вашингтон от „Плама Консорциум Лимитид“. Арбитражът отхвърля изцяло исковете на собственика на фалиралата рафинерия и според съобщение на финансовото министерство осъжда дружеството да заплати „значителна част от разноските по делото“. Заведеният в началото на 2011 г. иск от „Аксесън Ийстърн Юръп Капитал“ АБ и „Мезанин Мениджмънт Суидън“ АБ е за прекратяването от Столична община на концесионните договори за почистване. 18 месеца ищците не предприемат никакви процесуални действия и делото е прекратено. От 2012 до 2015 г. се води делото, заведено от „Новера“ заради прекратяването на концесията за сметосъбирането на София. Няма официална информация какво е било решението, според неофициални данни претенциите на компанията са били сведени до минимум.", "date": "2018.03.24", "title": " 34 млн. лв. е похарчила държавата за защита в арбитражи\t\t\t"}
{"url": "https://trud.bg/%d0%b8%d0%bd%d1%81%d1%82%d0%b8%d1%82%d1%83%d1%82%d1%8a%d1%82-%d0%b7%d0%b0-%d0%bf%d1%8a%d1%82%d0%bd%d0%b0-%d0%b1%d0%b5%d0%b7%d0%be%d0%bf%d0%b0%d1%81%d0%bd%d0%be%d1%81%d1%82-%d0%bf%d0%b8%d1%82%d0%b0/", "text": "Знае ли някой коя е институцията, която контролира дали пешеходните пътеки са безопасни? Колко сигнала има подадени, че са неизправни и на колко от тях е реагирано? Тези въпроси поставиха от Инстиута за пътна безопасност в своя позиция по повод проверката,  . Както писа „Труд”, след продължила 3 месеца проверка стана ясно, че две трети от   и не отговарят на нормативните изисквания. От Института дават висока оценка на инициативата на главния прокурор. В същото време оценяват две идеи на МВР за справяне с проблема като прибързани и неефективни. Едното е за премахване на опасните пешеходни пътеки, а другото – за увеличаване на глобите за пешеходците. Според института е напълно излишен надписа, който се слага от миналата година, на пешеходните пътеки: „Погледни наляво“. Според тях увеличаващите се инциденти през 2017 г. показват, че той не оказва никакво влияние за намаляване на катастрофите. Експертите напомнят, че тяхната идея е да се създаде държавен орган – Агенция за пътна безопасност, чиято задача е да поставя, следи и решава проблеми като този с изграждането и вида на пешеходните пътеки. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.24", "title": " Институтът за пътна безопасност пита: Колко сигнала са подадени за опасни пешеходните пътеки?"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d0%b8%d0%b7%d0%bb%d0%b5%d0%b7%d0%b5-%d0%be%d1%82-%d0%bd%d0%b5%d0%b3%d0%b0%d1%82%d0%b8%d0%b2%d0%bd%d0%b0-%d1%81%d0%b5%d1%80%d0%b8%d1%8f/", "text": "Григор Димитров възкръсна срещу германеца Максимилиан Мартерер в среща от втория кръг на тенис турнира в Маями. Българинът губеше първия сет, но след това успя да намери ритъма си и обърна мача срещу 73-я в света – 4:6, 6:2, 6:1. Колебанията си в играта асът ни обясни, че е тренирал само през деня, а битката бе на осветление. „Наложи се бързо да се пренастроя – каза Григор. – През последните седмици нещата не се нареждаха, както исках. Всеки един успех в момента е ценен за мен.“ Така Димитров излезе от негативната серия с 3 победи. Той не бе побеждавал от 17 февруари, когато срази Давид Гофен (Израел) на полуфиналите в Ротердам. После претърпя поражения от Роджър Федерер (Швейцария), Малек Джазири (Тунис) и Фернандо Вердаско (Испания).  С този успех Димитров подобри и класирането си от 2017-а в Маями. В третия кръг 4-ят в света среща французина Жереми Шарди, елиминирал сънародника си Ришар Гаске – 7:5, 6:1. Българинът е с актив от 3:1 победи, като до трите успеха стига трудно – в пет сета на Аустрелиън оупън (2012) и Ю Ес Оупън (2016), а в Бризбейн (2015) печели в три части. Единствената победа за французина е на старта на „Ролан Гарос“ през 2011-а.  „Много добър играч, разполага със силен сервис и форхенд“, бе кратък Димитров.", "date": "2018.03.24", "title": " Григор излезе от  негативна серия"}
{"url": "https://trud.bg/%d0%b4%d0%be%d0%bd%d0%b0%d0%bb%d0%b4-%d1%82%d1%80%d1%8a%d0%bc%d0%bf-%d0%be%d1%81%d1%8a%d0%b4%d0%b8-%d0%b8%d1%81%d0%bb%d1%8f%d0%bc%d0%b8%d1%81%d1%82%d0%ba%d0%b0%d1%82%d0%b0-%d0%b0%d1%82%d0%b0%d0%ba/", "text": "Президентът на САЩ Доналд Тръмп осъди ислямистката атака, отнела живота на четирима души във Франция. „Нашите мисли и молитви са с жертвите от ужасяващата атака във Франция вчера и ние скърбим за загубата на страната“, написа Тръмп в Туитър, като добави: „Ние също осъждаме насилствените действия на нападателя и на всеки, който му е оказал помощ. Ние сме с теб Еманюел Макрон!“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.24", "title": " Доналд Тръмп осъди ислямистката атака във Франция"}
{"url": "https://trud.bg/%d0%b1%d1%83%d1%80%d0%b3%d0%b0%d1%81%d0%ba%d0%b8%d1%82%d0%b5-%d0%bd%d0%b0%d1%80%d0%be%d0%b4%d0%bd%d0%b8-%d0%bf%d1%80%d0%b5%d0%b4%d1%81%d1%82%d0%b0%d0%b2%d0%b8%d1%82%d0%b5%d0%bb%d0%b8-%d0%be%d1%82/", "text": "Бургаските народни представители от ПГ на „БСП за България“ Петър Кънев, Николай Тишев, Тодор Байчев и Димитър Стоянов, както и техният колега в парламента проф. Иво Христов, проведоха днес среща с представители на Асоциацията на търговците на горива в Бургас, които заявиха, че са против новия закон за горивата. Те посочиха, че ще бъдат много засегнати от проекта, ако той бъде окончателно приет във вида, в който е внесен. Хората от Асоциацията определиха закона като лобистки. Заявиха още, че той обслужва сивата икономика и корупцията, с които от години водят ежедневна борба, а също така ограничава нормалните търговци и не засяга нарушителите. Народните представители от своя страна подчертаха, че БСП няма да подкрепи този закон. Те добавиха, че трябва да се направят конкретни предложения. „В наше лице може да намерите подкрепа“ – казаха в заключение депутатите. На срещата присъстваха още общинският председател на БСП – Бургас Живко Господинов и областният лидер на партията Стойко Танков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.24", "title": " Бургаските народни представители от БСП заявиха подкрепа към Асоциацията на търговците на горива в черноморския град\t\t\t"}
{"url": "https://trud.bg/%d1%87%d0%b5%d1%80%d0%b2%d0%b5%d0%bd-%d0%ba%d0%be%d0%b4-%d0%b7%d0%b0-%d0%bd%d0%b0%d0%b2%d0%be%d0%b4%d0%bd%d0%b5%d0%bd%d0%b8%d1%8f-%d0%b2-%d0%be%d0%b4%d1%80%d0%b8%d0%bd-%d0%b7%d0%b0%d1%80%d0%b0%d0%b4/", "text": "В Одрин е обявен червен код за наводнения заради преливането на река Тунджа в района на одринска Тракия. От топенето на снеговете и проливните дъждове дебитът на Тунджа от сряда досега се е повишил три пъти и тази сутрин в 10 часа е достигнал 196 куб.м/сек. Реката е заляла редица райони в Одрин. Местните медии публикуваха заснети от вертолет участъци, които са наводнени. Там, където няма диги, се вижда, че излязлата от коритото река е наводнила обширни участъци главно в района Сарайичи, крайградски район на Одрин. Водите напълно са залели намиращия се там стадион за мазните борби. Продължаващото бързо прииждане на водите на река Тунджа заплашва да залее и намиращите се покрай коритото на реката жилища и стопански постройки. Реката е заляла каменните мостовете Фатих и Кануни, които са отцепени за движение на моторни превозни средства и пешеходци, и е прекъсната връзката по шосе на крайградския район Сарайичи и центъра на Одрин. /БТА/ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.24", "title": " Червен код за наводнения в Одрин заради преливането на река Тунджа"}
{"url": "https://trud.bg/%d0%be%d0%bb%d0%b8%d0%b2%d0%b8%d1%8f-%d1%83%d0%b0%d0%b9%d0%bb%d0%b4-%d0%b8-%d0%be%d1%81%d0%ba%d0%b0%d1%80-%d0%b0%d0%b9%d0%b7%d1%8a%d0%ba-%d0%b2-%d0%bd%d1%8e%d0%b9%d0%be%d1%80%d0%ba%d1%81%d0%ba%d0%b0/", "text": "Amazon Studios атакува традиционните филмови компании с ново заглавие “Life Itself” – вторият режисьорски проект на Дан Фогелман (”Дани Колинс”), който е автор на сценариите на филми като “Колите”, “Рапунцел и разбойникът”, “Оглупели от любов” и “Последният пенсионерски запой” и създател на сериалите “The Neighbors” и доста успешния “This Is Us”. “Life Itself” се фокусира върху любовта на една двойка, чиято история е разказна от няколко поколения и се простира през няколко десетилетия и континента – от улиците на Ню Йорк до провинцията на Испания. Всичко е свързано в едно-единствено събитие. Филмът е едновременно космополитна продукция и типично нюоркска история. В ролите на двойката влизат Оскар Айзък и Оливия Уайлд, а сред останалите актьори са Оливия Кук, Анет Бенинг, Антонио Бандерас и Манди Патинкин.", "date": "2018.03.24", "title": " Оливия Уайлд и Оскар Айзък в нюйоркска романтика\t\t\t"}
