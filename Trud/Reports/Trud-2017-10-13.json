{"url": "https://trud.bg/%d0%b2%d0%bb%d0%b0%d0%b4%d0%b8%d1%81%d0%bb%d0%b0%d0%b2-%d0%b3%d0%be%d1%80%d0%b0%d0%bd%d0%be%d0%b2-%d0%bf%d0%be%d0%bb%d0%b8%d1%82%d0%b8%d0%ba%d0%b0%d1%82%d0%b0-%d0%bf%d0%be-%d0%b4%d0%be%d1%85%d0%be/", "text": "„Проблемът на журналистиката и на свободата на словото не е в политиците,  те са функция във времето. Проблемът на свободата на медиите е в техните собственици. Когато собствеността в медиите е дефинирана по странен начин, тогава идва проблемът, който се опитваме да лекуваме“, това заяви пред БНТ финансовият министър Владислав Горанов. „Икономиката дава възможност през следващата година да покажем реалния потенциал на държавата. Нашето общество показва възможност да се развива“, каза още Горанов. Ако не бяхме дошли на власт през 2014 година, нито щеше да има ръст на потреблението, нито щеше да има връщане на доверието към страната ни от нашите европейски партньори. Добрата новина е че вече имаме перспектива, хората имат нужда от перспектива и справедливост, допълни той. „Влязохме в този мандат след кампания, в която търсехме приоритетите. Осъзнахме, че сме изостанали, че сме загубили време, че талантливите българи ни напускат. Решихме да инвестираме в образованието“, допълни финансовият министър. По думите му политиката по доходите няма да е на калпак и има нужда от целенасочено инвестиране в определени сектори. „Когато сме давали примери с други модели и периоди на управление, ГЕРБ е единствената партия, в която се случват оставки, когато има някаква степен на грешка“, изтъкна Горанов.", "date": "2017.10.13", "title": " Владислав Горанов: Политиката по доходите няма да е на калпак"}
{"url": "https://trud.bg/%d1%82%d1%83%d1%80%d1%86%d0%b8%d1%8f-%d0%b7%d0%b0%d0%b5-%d0%bf%d0%be%d0%b7%d0%b8%d1%86%d0%b8%d0%b8-%d0%b2-%d1%81%d0%b5%d0%b2%d0%b5%d1%80%d0%be%d0%b7%d0%b0%d0%bf%d0%b0%d0%b4%d0%bd%d0%b0-%d1%81%d0%b8/", "text": "Турската армия зае позиции в северозападната сирийска провинция Идлиб, като част от тази стъпка изглежда цели ограничаването на кюрдските милиции в района, предаде Ройтерс. Турция изпратила конвой от около 30 бронирани машини в контролирания от бунтовници регион, потвърдиха и очевидци. По данни на турската тв НТВ в Идлиб ще бъдат разположени 200 войници, включително 120 десантчици, 8 танка и 50 бронетранспортьора. Анкара заявява, че операцията е съвместна със сирийски групировки, които подкрепя, и е съгласувана с Русия и Иран. Целта й била да намали боевете между бунтовници, доминирани от бившия клон на “Ал Каида” в Сирия, и силите на режима. “Тахрир аш Шам” е джихадистки съюз, контролиращ по-голямата част от Идлиб, не е част от споразумението за деескалация и враждува с бунтовници, подкрепяни от Турция. Но негови сили ескортирали навлизащия турски конвой късно в четвъртък. Разполагането на турски сили е насочено и срещу кюрдските Отряди за народна самоотбрана, които контролират съседния регион Африн, заяви висш член на бунтовническата Сирийската свободна армия, която се ползва с протекциите на Турция. Анкара смята ОНС за клон на терористичната организация ПКК. “Решено е районът да не се атакува от руски и сирийски сили и същевременно да се попречи на кюрдите незаконно да завземат територии”, подчерта Мустафа Седжари. Той допълни, че стратегическа цел е пешмергите да не получат излаз на Средиземно море. Си Ен Ен Тюрк съобщи, че в Идлиб са започнали сражения, но не е ясно между кого.", "date": "2017.10.13", "title": " Турция зае позиции в Северозападна Сирия (инфографика)\t\t\t"}
{"url": "https://trud.bg/%d1%85%d1%80%d0%b0%d0%bd%d0%b8-%d0%b8-%d0%b3%d0%be%d1%80%d0%b8%d0%b2%d0%b0-%d0%bf%d0%be%d1%81%d0%ba%d1%8a%d0%bf%d0%b2%d0%b0%d1%82-%d0%bf%d1%80%d0%b5%d0%b7-%d0%b5%d1%81%d0%b5%d0%bd%d1%82%d0%b0/", "text": " Храните у нас са поскъпнали през септември. Националният статистически институт отчита месечна инфлация от 0,2%, като на годишна база – септември спрямо същия месец на 2016 г. тя е 2,1%. Най-голямо е увеличението при цената на маслото – със 7,1% само за месец. Поскъпнали са и другите млечни продукти – сирене – с 3,1%, пресни и кисели млека – съответно с 0,8 и 1,6% и кашкавал – с 2,2%. Спрямо август през есента повече плащаме и за плодове и зеленчуци. Цената на доматите се е повишила с 18,8%, на краставиците – с 10,6%, зелето – с 4,4% и дори на пресните зеленчукови подправки – с 2,4%. Поскъпване има и при услугите, алкохола и цигарите, облеклата и обувките. В началото на отоплителния сезон по-високи са цените на газообразните и течни горива за битови нужди – съответно с 4,4 и 2,2%, на въглищата – с 0,7% и дървата за отопление – с 3,1%%. Повече плащаме за дизелово гориво – с 2,1%, бензин А95Н – с 1,5% и газ пропан-бутан за ЛТС – с 6,5%. За сметка на това краят на активния летен сезон се отразява на цените на хотелите. През септември спрямо август пакетните услуги за почивка и туристически пътувания са намалели с 15,2%, а цените на хотелите във ваканционните центрове и курорти – с 18,7%. Началото на учебната година се е отразило на цените на стоките за образование, като средното повишение в тази група е 1,5 на сто спрямо предходния месец. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.13", "title": " Храни и горива поскъпват през есента\t\t\t"}
{"url": "https://trud.bg/%d1%81%d0%b8%d1%80%d0%b8%d0%b9%d1%81%d0%ba%d0%b8%d1%82%d0%b5-%d0%ba%d1%8e%d1%80%d0%b4%d0%b8-%d0%be%d0%b1%d0%b2%d0%b8%d0%bd%d0%b8%d1%85%d0%b0-%d1%82%d1%83%d1%80%d1%86%d0%b8%d1%8f-%d1%87%d0%b5-%d1%81/", "text": "Сирийските кюрди обвиниха Турция, че с изпращането на войски в северозападна Сирия се кани да разпали още един конфликт в Близкия изток. По информация на вестник „Хюриет“, Официалната цел на операцията е прогонване на местните джихадисти и създаване на зона за „деескалация“ на конфликта, но турският президент Реджеп Ердоган заяви многократно, че няма да позволи на кюрдите да създадат „терористичен коридор“ покрай турските граници до Средиземно море, припомня агенция Франс прес, цитирана от В съобщение в „Туитър“ днес кюрдската организация „Отряди за защита на народа“ обяви, че турските войски в Идлиб нямат друго намерение, освен да обкръжат Африн – кюрдски анклав, разположен между Идлиб и турската граница. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.13", "title": " Сирийските кюрди обвиниха Турция, че се кани да разпали нов конфликт в Близкия изток"}
{"url": "https://trud.bg/%d1%81%d0%b2%d0%b5%d1%82%d0%bb%d0%b8%d0%bd-%d1%80%d1%83%d1%81%d0%b5%d0%b2-%d1%81-%d0%b4%d0%b2%d0%b5-%d0%bd%d0%b0%d0%b3%d1%80%d0%b0%d0%b4%d0%b8-%d0%b2-%d0%bf%d0%b0%d1%80%d0%b8%d0%b6/", "text": " Тазгодишното издание на емблематичния Есенен салон на изкуствата в Париж отличи акад. Светлин Русев с две престижни награди – на името на големия френски художник Габриел Зендел на фондация Taylor (една от най-старите фондации за изкуство в Европа – основана през 1844 г.) и на Асоциация Adage. За удостояването му с приза на Асоциация Adage журито изтъква следните основания: “В точните си пропорции, тази рисунка с драматична мощ в своята дълбочина, форма и фактура, е повик колкото към различните времена на споменатата драма чрез лукавото  венчило между класическата иконография и абстрактната словесност, толкова и умела съпоставка между контрастите на задълбочени сюжети с тези на техническото удвояване.”  Есенният салон (Le Salon d’Automne) съществува от 1903 г. Сезан, Пикасо, Дали и Роден са излагали творби в прочутия салон.", "date": "2017.10.13", "title": " Светлин Русев с две награди в Париж"}
{"url": "https://trud.bg/%d0%bf%d0%be%d0%b2%d0%b4%d0%b8%d0%b3%d0%bd%d0%b0%d1%85%d0%b0-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d0%b5-%d0%bd%d0%b0-%d1%83%d1%87%d0%b8%d1%82%d0%b5%d0%bb%d0%ba%d0%b0%d1%82%d0%b0-%d0%be/", "text": "Районната прокуратура в Горна Оряховица е повдигнала обвинение на учителката Венелина Петкова,   Родилката е била изведена от АГ-отделението на общинската болница, разпитана е пред съдия и отново върната в болничната стая. Пред разследващите тя заявила, че не е убила умишлено момченцето, а то е издъхнало, докато се е мъчила да го извади от утробата си по време на тайното раждане. Наложена и е мярка за неотклонение „подписка“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.13", "title": " Повдигнаха обвинение на учителката от Горна Оряховица за смъртта на бебето й\t\t\t"}
{"url": "https://trud.bg/%d0%b8%d1%80%d0%b5%d0%bd-%d1%8f%d0%bc%d0%b0%d0%bc%d0%b8-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d1%88%d0%b5%d0%b2%d0%b8%d1%86%d0%b8-%d0%be%d1%82-%d1%8f%d0%bf%d0%be%d0%bd%d0%b8%d1%8f/", "text": "Книгата „Вдъхновяващи истории на успели българи“, която ще направи своята премиера на 26 октомври.  Ирен Ямами е един от героите в предстоящата книга „Вдъхновяващи истории на успели българи“, която ще разкаже историята на 61 иноватори, спортисти, музиканти, художници, бизнесмени, фотографи, бохеми и пътешественици от целия свят, и начина, по който те са постигнали мечтите си. Ямами живее от 30 години в Япония. Преподава бродерия в собствено ателие в Йокохама. Наскоро извезе уникална карта на България с шевици от различните краища на страната. Нейни творби са участвали в изложби в Япония, Франция, Италия, Англия, Австралия, САЩ. Автор на книга, преведена на 3 езика. „Шевиците винаги са били около мен. Майка ми много бродираше. Никога не е била без ръкоделие в ръка. Лелите ми също много бродираха и плетяха. От тях научих много. Самата аз от дете бродирам, плета, нижа мъниста“, разказва Ирен Ямами. По думите й най-силно влияние в разбирането на символиката на шевиците й е оказала проф. Мари Кели. „Видовете бродерия са, без преувеличение, безчет. В момента почти няма вид бродерия, която да не ми е позната или да не съм изработвала, но това изисква много труд, време и различни материали“, допълва тя. Една от любимите бродерии на Ирен е английска – т.нар. стъмпуърк. „Бродирам навсякъде, даже и в колата, когато сме на път. Най-много бродирам у дома. Оказа се, че най-продуктивната част от денонощието за мен е посред нощ, когато е тихо. Много пъти осъмвам с ръкоделието в ръка“, разказва още Ямами. Родният творец е автор на карта на България с традиционна народна шевица. Книгата съдържа цветни илюстрации на 144 шевици от различни региони на страната, като всяка е избродирана на съответното място на картата на България. Книгата е преведена на български, английски и японски. По думите й в Япония има огромен интерес и уважение към традиционната българска култура – народна музика и инструменти, народни танци и бродерия. Ирен живее отдавна в Япония и макар че дъщерите й не говорят добре родния език, те са добре запознати с националните традиции. И двете бродират и плетат. Заедно с други наши сънародници в Йокохама заедно отбелязват българските и японски празници. „Българите тук не сме много, особено в сравнение с Европа или САЩ. Ежедневието ми минава в 100% японска среда. След толкова години тук много рядко се замислям за културните разлики, просто по силата на навика”, споделя Ямами. Пълният текст на разказа на Ирен Ямами ще бъде публикуван в книгата „Вдъхновяващи истории на успели българи“, която ще направи своята премиера у нас на 26 октомври в Софтуерен университет. 10 автори в продължение на 2 години са работили по проекта, който излиза в три варианта: сборник с 50 истории на хартиен носител и безплатна електронна и аудиокнига с други 11 истории.", "date": "2017.10.13", "title": " Ирен Ямами: Български шевици от Япония\t\t\t"}
{"url": "https://trud.bg/%d0%bc%d0%b0%d1%80%d0%b8%d1%8f-%d0%b3%d0%b0%d0%b1%d1%80%d0%b8%d0%b5%d0%bb-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb%d1%81%d1%82%d0%b2%d0%be%d1%82%d0%be-%d0%bd%d0%b0-%d0%b1/", "text": "Председателството е уникална възможност и шанс за това страна като България на общоевропейско ниво да покаже европейските си ценности и стремежа си да работи за силна и обединена Европа. Това каза еврокомисарят Мария Габриел по време на пресконференция в Председателството на ЕК. „За нас е изключително силно да чуем колко последователен е президентът Юнкер и тази Комисия в подкрепата за България. Темата за Шенген нееднократно го е доказвала“, посочи тя. „Още повече в контекст, в който сирените пеят песни, които се чуват от много хора. В този момент да имаш куража да заявиш своята защита за Европа и да се усетиш, че не си сам, е нещо изключително силно“, каза Мария Габриел. „Давате ни много вяра, че комисията е тази, от която Европа и гражданите имат нужда. Ние сме на кръстопът, но в този кръстопът не поставяме под съмнение изминалия си път, ценностите си и даваме перспектива и за други“, обърна се тя към представителите на ЕК.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.13", "title": " Мария Габриел: Председателството на България е шанс страната ни да покаже европейските си ценности"}
{"url": "https://trud.bg/%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%b2-%d1%82%d0%be%d0%bf-3-%d0%b2-%d0%ba%d0%b0%d0%bc%d0%bf%d0%b0%d0%bd%d0%b8%d1%8f%d1%82%d0%b0-%d0%b7%d0%b0%d0%b5%d0%b4/", "text": "Близо 2 000 стъклени, пластмасови бутилки и кенове от бира за рециклиране предадоха жителите на Благоевград по време на „Заедно за природата“. Събитието, което се проведе на 7 октомври на площад Македония с подкрепата на община Благоевград, е част от дългосрочна кампания с цел насърчаване на разделното събиране на опаковки от бира и рециклирането им. Като комплимент за усилията на присъстващите, Карлсберг България осигури в замяна еднократно 3 бутилки Пиринско пиво в торбичка за многократна употреба на всеки от тях. Поради лошото време през уикенда, което попречи още повече хора да се включат, кампанията „Заедно за природата“ скоро ще има своето продължение в Благоевград. Екипът на „Карлсберг България“ и „Пиринско“ призоваха жителите на Благоевград да донесат максимален брой опаковки от бира, независимо от тяхната марка и вид, за да покажат своята съпричастност към опазването на природата и да подпомогнат усилията на компанията за подобряване на местния екологичен отпечатък. Екопак България, основен партньор в инициативата, съдейства на място за разделното събиране и рециклиране на бирените опаковки, а техни консултанти разказваха за ползите от екологичното поведение за всяко домакинство.  Специално за жителите и гостите на града част от „Заедно за природата“ бе и концерт на група D2 с водещ Димитър Павлов. „Благодаря на всички, които се включиха в инициативата. Вярвам, че когато искаме нещо, то може да се случва успешно, а отговорното поведение към околната среда е сред тези неща. Нямам търпение до следващото подобно събитие и призовавам всеки, който иска да помогне на природата, да се включи“, сподели Бранимир Братанов, маркетинг директор на Карлсберг България. „Заедно за природата“ е част от политиката на Карлсберг България за устойчиво развитие и корпоративна социална отговорност. Нейна основна цел е да насочи вниманието към разделното събиране и рециклиране на бирени опаковки, както и да допринесе за екологичния начин на живот и опазването на околната среда. Към този момент кампанията е разгърната в три града – Благоевград, Шумен и София, а общият брой върнати за рециклиране бутилки е близо 30 000. Марката „Пиринско“ има традиции в грижата за естествената природна среда в своя регион. С подкрепата на „Пиринско“ са реализирани няколко проекта в Национален парк Пирин и Национален парк Рила, благодарение на които са поставени нови указателни табели и знаци, възстановени са съществуващите и са подновени кътовете за отдих на територията на парковете. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.13", "title": " Благоевград в топ 3 в кампанията „Заедно за природата“"}
{"url": "https://trud.bg/%d0%b2%d0%bb%d0%b0%d0%ba-%d0%b1%d0%bb%d1%8a%d1%81%d0%bd%d0%b0-%d0%ba%d0%be%d0%bb%d0%b0-%d0%bd%d0%b0-%d0%b6%d0%bf-%d0%bf%d1%80%d0%b5%d0%bb%d0%b5%d0%b7/", "text": "Неправомерно преминаващ лек автомобил е блъснат от влак на жп прелез в междугарието Желю войвода – Сливен, движението в района е преустановено. Това съобщиха от пресцентъра на НКЖИ. В 16.27 часа днес на прелез в междугарието Желю войвода – Сливен, лекият автомобил е преминал през съоръжението въпреки редовно задействаната автоматична прелезна сигнализация, указваща приближаването на влак. В резултат на това, неправомерно преминаващият автомобил е ударен от преминаващия бърз влак 3624, пътуващ по направлението Бургас – София. Вследствие на удара газовата бутилка на колата се възпламенила. Шофьорът е загинал на място. Сред пътниците във влака и машинистите няма пострадали. Движението в участъка е преустановено. Предприети са действия по осигуряване на транспордиране на пътниците от влака. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.13", "title": " Влак блъсна кола на жп прелез\t\t\t"}
{"url": "https://trud.bg/%d0%b0%d0%bc%d0%b0%d0%b7%d0%be%d0%bd-%d0%be%d1%82%d1%81%d1%82%d1%80%d0%b0%d0%bd%d0%b8-%d1%88%d0%b5%d1%84%d0%b0-%d0%bd%d0%b0-%d1%81%d1%82%d1%83%d0%b4%d0%b8%d0%b0%d1%82%d0%b0-%d1%81%d0%b8-%d0%b7/", "text": "„Амазон“ временно отстрани и изпрати в принудителен отпуск отговорника за студиата си поради сексуален тормоз, съобщиха световните агенции. Рой Прайс, шеф на „Амазон студиос“, които обединяват под една шапка всички филмови и телевизионни продукции, е бил освободен от компанията след оплакването на продуцентката Иса Хакет, станала известна със сериала „Човекът от високия замък“. Поредицата се разпространява от платформата „Амазон“. Хакет твърди, че е станала обект на неприлични аванси от страна на 51-годишния Прайс през месец юли 2015 година. Шефът продължил да нахалства и след това, въпреки че продуцентката му дала ясно да се разбере, че е лесбийка и че не се интересува от мъже. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.13", "title": " „Амазон“ отстрани шефа на студиата си заради сексуален тормоз"}
{"url": "https://trud.bg/%d0%b4%d0%b8%d1%80%d0%b5%d0%ba%d1%82%d0%be%d1%80%d0%ba%d0%b0%d1%82%d0%b0-%d0%bd%d0%b0-%d1%83%d1%87%d0%b8%d1%82%d0%b5%d0%bb%d0%ba%d0%b0%d1%82%d0%b0-%d0%ba%d0%be%d1%8f%d1%82%d0%be-%d1%83%d0%b4%d1%83/", "text": "Директорката на училището в село Виноград Донка Игнатова заяви пред „Труд“, че е шокирана от , който роди в парк, удуши бебето и се опита да го изхвърли в кофа за боклук. „Не съм и предполагала, че е бременна. Правеше впечатление обаче, че идва на работа с едни и същи и доста широки дрехи. Като учител обаче беше много добра и нейните ученици на приемните изпити при кандидатстване в гимназии, изкарваха само високи оценки“, коментира Игнатова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.13", "title": " Директорката на учителката, която удуши бебето си: Шокирана съм, беше добър преподавател"}
{"url": "https://trud.bg/%d0%b7%d0%b0%d1%89%d0%b8%d1%82%d0%b0%d1%82%d0%b0-%d0%bd%d0%b0-%d0%b1%d0%b8%d1%82%d0%b0%d1%82%d0%b0-%d0%b0%d0%ba%d1%83%d1%88%d0%b5%d1%80%d0%ba%d0%b0-%d0%be%d1%82-%d0%b1%d0%be%d0%bb%d0%bd%d0%b8%d1%86/", "text": "Делото за нападението над акушер-гинеколога от болница „Шейново” д-л Абена Гагова няма да влезе в съда до края на месеца, въпреки твърденията на прокуратурата. Пред   адвокатът на лекарката обясни, че ще настоява разследваният Владимир Стоянов да бъде съден за по-тежко престъпление. На д-р Гагова е извършена операция на носа и материалите са дадени в следствието, обясни адвокат Иван Петров. Той ще настоява нападателят да бъде съден за нанасяне на средна телесна повреда, а не лека, както е в момента. Има изготвена и медицинска експертиза. „В края й са добавили, че биха искали да се запознаят със свидетелските показания, когато такива бъдат събрани, за да преценят изпадането в безсъзнание води ли до средна телесна повреда”, пояснява Петров. Това до момента не се е случило и сега защитата ще поиска допълнителна експертиза, дори и с риск да забави делото. Според закона разликата в наказанието между лекото и по-тежкото обвинение е минимална. Пациентите и колегите на пострадалата д-р Гагова в „Шейново” отново подготвят протест.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.13", "title": " Защитата на битата акушерка от болница „Шейново“ ще поиска допълнителна експертиза по делото"}
{"url": "https://trud.bg/%d0%bd%d0%b5%d0%bd%d0%be-%d0%b4%d0%b8%d0%bc%d0%be%d0%b2-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b5-%d0%be%d1%81%d1%8a%d0%b4%d0%b5%d0%bd%d0%b0-%d0%b7%d0%b0-%d1%84%d0%b8%d0%bd%d0%b8%d1%82/", "text": "България е осъдена за фините прахови частици, но няма определен размер на санкция. В официален документ на Брюксел не се споменава размер – това заяви пред  министърът на околната среда и водите Нено Димов. Той опроверга появилата се информация, че санкцията ще бъде 3 млрд. лева. От 2011 г. до 2016 г. има сериозно намаляване на средногодишните показатели за фини прахови частици. Мерките, които са предприети, дават резултат – метрото, електробуси, новите трамваи. Има мерки на общинско ниво, за които отговарят кметове, които се подпомагат финансово от оперативни програми. Основният източник на замърсяване е битовото отопление, транспорт, а за индустрията процентът е значително по-малък.     АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.13", "title": " Нено Димов: България е осъдена за фините прахови частици, но няма определен размер на санкция"}
{"url": "https://trud.bg/%d1%82%d1%80%d1%8a%d0%bc%d0%bf-%d0%bd%d1%8f%d0%bc%d0%b0-%d0%b4%d0%b0-%d0%b2%d0%b4%d0%b8%d0%b3%d0%bd%d0%b5%d0%bc-%d1%81%d0%b0%d0%bd%d0%ba%d1%86%d0%b8%d0%b8%d1%82%d0%b5-%d1%81%d1%80%d0%b5%d1%89%d1%83/", "text": "Американският президент заяви, че САЩ ще продължат със санкциите срещу Куба и Венецуела, докато не се възстановят политическите и религиозни свободи в тези страни, предава  „Изправяме се пред бандитски режими от Иран до Северна Корея и предизвикваме комунистическата диктатура в Куба, както и социалистическото потисничество във Венецуела“, заяви американският президент. „Няма да вдигнем санкциите на тези репресивни режими, докато не възстановят политическите и религиозни свободи на народите си“, добави той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.13", "title": " Тръмп: Няма да вдигнем санкциите, срещу Куба и Венецуела, докато не се възстановят политическите и религиозни свободи в тези страни"}
{"url": "https://trud.bg/%d0%bf%d0%be%d0%b7%d0%bd%d0%b0%d0%b2%d0%b0-%d0%bb%d0%b8-%d0%bd%d0%b8%d0%ba%d0%be%d0%bb%d0%b0-%d0%b8%d1%81%d1%82%d0%be%d1%80%d0%b8%d1%8f%d1%82%d0%b0/", "text": " Все по-често се улавям, че почвам да губя и остатъчната симпатия, която имах някога към Никола Груевски от времето, когато стана първо министър на търговията в правителството на Любчо Георгиевски, а после пое и финансите. Тогава, през 1998 година, Груевски тръгна наперено и съвременно да защитава македонските продукти чрез кампанията „Купувайте македонско”, която се посрещна отлично и от медии, и от хората в Скопие и „по места”, както се казва. Не си спомням добре дали кампанията имаше някакви положителни търговски резултати, по простата причина, че раждащите се и разрастващи се вериги от супермаркети предлагаха много малко от местните произведения. Повечето бяха я от Гърция, я от другите бивши югорепублики.Да не говорим, че тогава, в края на миналия и началото на новия 21- ви век, в суперите в Македония почти нямаше български стоки. Даже веднъж със Симеон Симев, стария и верен приятел, обикаляхме заедно и се взирахме от рафт на рафт да видим нещо българско, но така и не намерихме. Симе изповядваше, а може би и още изповядва, философията, че българското влияние в Македония, за което той беше петимен и цял живот се беше борил, трябва да започне от малките неща- я някаква лютеница в магазините, я бира или ракия някаква, консерва, но може и вино… После Никола стана министър на финансите и прокара Закона за денационализацията, въведе ДДС-то, създаде Фондовата борса, все плюсове на негова сметка. Трупаше симпатии повече от негативи, което пък го направи основен кандидат за наследник на лидера на ВМРО-ДПМНЕ Любчо Георгиевски, решил след тежката изборна загуба на 15 септември 2002 година от социалдемократите начело с Бранко Цървенковски, да поеме пътя на политическото отшелничество. На конгреса в Охрид през 2003-а Груевски стана лидер като се пребори с единствения тогава съперник за поста Мариян Гьорчев, сегашен посланик на Македония в София. Бях там и твърдя, че Груевски стана лидер на ВМРО-ДПМНЕ чрез апаратни вътрешно- партийни игри и с личната подкрепа на Любчо Георгиевски, без обаче да съм напълно убеден, че тогава той бе готов за този пост. Един от мотивите за този мой личен и професионален скептицизъм бе, че Никола Груевски застава начело на тази партия, преминала през толкова битки и премеждия през десетилетията, без да познава напълно нейната история. И без да е изкушен да я научи, както например Любчо Георгиевски се опитваше да се самообразова по темата. Смятам, че и досега в главата на Груевски тези периоди от историята на ВМРО, за чийто наследник се смята ВМРО-ДПМНЕ, е пълна мъгла. Като резултат имаме претенциозен и недообразован политик, който борави с патриотичната тематика с такава лекота, все едно хвърля зарове на табла и говори това, което те му покажат. Е, цялата тази тирада е заради опитите на Груевски да представи местните избори в Македония в неделя, 15 април, като своеобразен референдум за това, например Илинденското въстание от 1903 година македонско или българско е. Такъв призив отправи той на митинга на своята партия в Прилеп, където призова симпатизантите с гласа си да определят характера на въстанието отпреди 114 години. Колко лесно, а? Отиват привържениците на ВМРО-ДПМНЕ пред урната и без да му мислят много-много, пускат бюлетината с името на кандидата на партията, а това е дългогодишният кмет Мариян Ристевски, дават му подкрепа, той взима нов мандат, но и с това верифицират „македонския“ характер на Илинденското въстание. И не случайно този призив е отправен тъкмо в Прилеп, наречен и награждаван като Град- герой поради факта, че на 11 октомври, онзи ден, както се казва, там е била пукнала първата пушка срещу „българския фашистки окупатор“. Въпросната „първа пушка“ би бил един комичен епизод, ако не беше взел и своята жертва- македонец от Смилево, баща на три деца, на служба в българската „окупаторска“ полиция… И досега нямам обяснение, търсил съм го заедно с много приятели, родени или израснали в Прилеп, как така техният град от най-български в годините на Титова Югославия се превърна в най-антибългарския. До такава степен, че да подържа тази печална „традиция“ и в годините на свободна и независима Република Македония. Откакто следя изборните кампании в Македония – а те са всички, почти без изключение от 1991 година насам, българската тема е присъствала винаги. С различна интензивност, с различна острота, но винаги, особено за парламентарни избори на общо държавно равнище. Но до този момент традицията е била антибългарската реторика да се използва преди всичко от социалдемократите за сметка на техните основни политически противници от ВМРО-ДПМНЕ. Сега става точно обратното- Никола Груевски е този, който артикулира активно на митингите темата за предателството към Македония, което представлява подписания договор между българския премиер Бойко Борисов и неговия колега Зоран Заев, социалдемократ. Но и това трябва да преглътнем като част от „парадоксалната нормалност“, както нарекох сегашния етап на македонско- българските отношения в друг текст на това място преди повече от месец. Това, както ми се струва, е една от отликите на тази кампания от други преди тях, ако изключим решението на Демократичния съюз за интеграция на Али Ахмети да не издига свой кандидат за кмет на Скопие и да призове симпатизантите на най-силната партия на албанците да подкрепят кандидата на СДСМ Петър Шилегов. Не е новина това, че кампанията се води лично и най-активно от лидерите на партиите Груевски и Заев, не е новина това, че Груевски се държи така, все едно не става дума за местен, а за парламентарен вот. Да не говорим, че все още не се е отървал от съзнанието, че отдавна вече не е премиер на страната и че той просто е само един лидер на опозицията, при това атакуван с прогнозата, че вече няма политическо бъдеще. И че местният вот на 15 октомври е последния му шанс , в който той самият силно вярва, да остане на политическата сцена, след като извоюва победа и предизвика нови извънредни парламентарни избори. Или ако изгуби, да изпълни предизборното си обещание, че ще понесе отговорността за поражението. Което, впрочем, ще бъде първото от 2006 година насам и десет последователни изборни победи, в това число и последната през декември миналата година, макар и само с два парламентарни мандата преднина пред СДСМ… Ще бъде нова ситуация за него. А и за някои от нас… Иначе два дни преди изборния ден, анкетите са твърде предпазливи в прогнозите, да не говорим, че самите сондажи са твърде малко. Основната битка очевидно, както и друг път, ще се води за Скопие. Както се казва, който държи Скопие, държи цяла Македония- банално, но вярно. Основният лозунг на социалдемократите на Заев в столицата е тя вече да не бъде „ВМРО-овски град”. Според анкетата на ТВ „Телма“, която изглежда най-достоверна, кандидатът на СДСМ Петре Шилегов води с десетина процента на досегашния кмет от ВМРО-ДПМНЕ Коце Траяновски. В три общини спорът щял да бъде решен още в първия кръг в полза на социалдемократите, в две-три общини резултатът ще бъде на кантар, докато в Кисела вода, най-голямата община в Македония, доскорошният затворник в Трибунала в Хага Йохан Тарчуловски от ВМРО-ДПМНЕ ще бъде бъдещият кмет. В неделя, 15 април, Македония ще гласува за органи на местното самоуправление. Те са първите в 26-годишната история на страната като суверенна и независима държава, в която местният вот е толкова натоварен, дори претоварен с политически очаквания за промяна или не, на държавно ниво. Поне така изглежда отстрани.", "date": "2017.10.13", "title": " Познава ли Никола историята?\t\t\t"}
{"url": "https://trud.bg/%d0%bf%d1%83%d1%81%d0%bd%d0%b0%d1%85%d0%b0-%d0%be%d1%89%d0%b5-900-%d0%b1%d0%b8%d0%bb%d0%b5%d1%82%d0%b0-%d0%b7%d0%b0-%d0%bc%d0%b0%d1%87%d0%b0-%d0%b4%d0%b6%d0%be%d1%88%d1%83%d0%b0-%d0%bf%d1%83/", "text": "Още 900 билета са пуснати в продажба за мача на Антъни Джошуа и Кубрат Пулев. Феновете на бокса могат да си купят от ценните пропуски от сайта StubHub, който обаче не продава за територията на България.  Битката е на 28 октомври в Кардиф, а шампионът ще брани поясите си в три различни версии на тежка категория – WBA, IBF и IBO. „Рзапродадени са вече 77 000 билета – заяви Еди Хърн, мениджър на Джошуа. – От първата серия има 300 останали пропуска за страничен сектор. Ако пуснем още 30 000, ще ги продадем и тях. Има много желаещи. Няма обаче достатъчно места в хотелите. Това е проблемът.“  Преди битката Джошуа засне и патриотична фотосесия. Британецът позира със стиснати юмруци на фона на националното знаме. Боксьорът е облечен в официален костюм, с риза и сако в бяло, тъмносини панталони и папийонка в същия цвят. Феновете му го оприличиха на прочутия таен агент 007 и подеха в социалните мрежи известната реплика: „Името ми е Бонд, Джеймс Бонд”.", "date": "2017.10.13", "title": " Пуснаха още 900 билета за мача Джошуа – Пулев"}
{"url": "https://trud.bg/%d0%ba%d0%b0%d1%80%d0%bb%d0%b5%d1%81-%d0%bf%d1%83%d1%87%d0%b4%d0%b5%d0%bc%d0%be%d0%bd-%d0%b8%d0%b7%d0%b1%d1%80%d0%b0-%d1%81%d0%b2%d0%be%d0%b1%d0%be%d0%b4%d0%b0%d1%82%d0%b0-%d1%81%d0%b2%d0%be%d1%8f/", "text": " След произнесената пред парламента на Каталоня реч на 10.10.2017 г. стана ясно ,че председателят на правителството на Каталуня Карлес Пучдемон, заместникът му Ориол Жункера и председателят на парламента Карме Форкадел са подписали Декларация за независимост. Също така тя е подписана и от депутатите от партиите „Заедно за ДА“ и „Кандидатура за народно единство“. Каталонският еднокамерен парламент се състои от 135 депутати, а гласувалите декларацията партии общо имат болшинство от 72 мандата. Пучдемон обясни от трибуната, че каталонският народ е изразил своята воля на референдума от 01.10.2017 г. и има пълното основание да бъде свободен в независима република от Кралство Испания. Следващото изречение изненада всички, защото беше отправено предложение провъзгласяването на независимостта да бъде преустановено и да се продължи диалогът с официален Мадрид. Диалог, който испанските власти нито са започвали, нито водят, а и заявяват, че не желаят да водят и за вбъдеще… Единственото сигурно нещо в тази ситуация, което може да се каже е, че размирният лидер избра свободата. Към този момент – своята. В навечерието на заседанието Мадрид отправи лична закана към Пучдемон, че в случай на обявяване на независимост, ще последва незабавен арест. Едва ли това е истинската причина за предложеното решение да се „отложи“ обявяването на независимостта на Каталуня от Испания, но при всички случаи виждаме ясни сигнали за неувереност в редиците на националистите. Реакцията на Мадрид също беше странна. Министър-председателят Мариано Рахой официално поиска разяснения от Пучдемон, дали наистина областта е обявила независимост, защото направеното заявление не било много ясно. Такова разяснение е необходимо, защото правителството е готово да задейства чл. 155 от Конституцията, с който се суспендира независимостта, но преди това трябва да изпрати писмо, с което да подкани местните власти да се съобразят с основния закон. Както виждаме, някой някъде натисна бутона „Стоп кадър“. Ситуацията замря и двете страни замръзнаха в движенията си, чакайки решението зад сцената, т.нар. задкулисие. А „задкулисие“ в този случай определено има. Напоследък излизат много данни, че на пръв поглед „укротената“ идея за независимост на Каталуня в годините след режима на Франко изкуствено е била активирана. В периода 2000-2014 г. този въпрос беше обсъждан съвсем цивилизовано. Дори след провеждането на допитване през 2014 г., където резултатите бяха сходни с настоящите, се взе решение да не бъде развивана идеята за независимост. Изведнъж, в скоростен порядък на 08.09.2017 г. депутати от партиите „Заедно за ДА“ (JxSi) и „Кандидатура за народно единство“ (CUP) приемат законопроект за излизане на Каталуня от състава на Кралство Испания. Назначава се дата за референдум след по-малко от месец – 01.10.2017 г., като по този начин се постави централното правителство в екстрена ситуация, която естествено доведе до ескалация. Последваха незабавни смени на полицейски началници, задържания на общински лица, които проявяват неподчинение, стоварване на външни полицейски сили, неподготвени за ситуацията и естествено огромната грешка на Рахой да прибегне до грубо разпръскване на желаещите да гласуват. Но тези действия са нормални за паниката, в която изпадна Мадрид. Реално той имаше само 3 седмици за действие. ЕС също беше поставен в сложна и несвойствена ситуация. Особено след като Каталуня го призова да поеме посредническа функция в евентуален диалог с Мадрид. ЕК витиевато заяви, че уважава правото на самоопределение , но също така и Конституцията на Испания, и счита този казус за вътрешен въпрос. Самите каталунци също бяха в шок пред перспективата да излязат от Испания за по-малко от месец, освен радостните 16-годишни младежи по площадите, заради които Пучдемон свали възрастовата граница за Референдума и разреши да гласуват. Тези прибързани действия и от трите страни имат своите причини. За каталунските политически лидери – правото на независима държава моментално ги прави първи лица във вътрешен и международен план. Тези хора вече няма да разговарят с Брюксел, Берлин, Париж, Лондон, Москва, Вашингтон и Пекин чрез посредниците от Мадрид, а директно излизат на международната сцена. За каталунския бизнес – най-богатата провинция на Испания ще може да преразпределя бюджета си, а това значи и обществените поръчки само между своите олигарси, а не както до сега, каквото остане за тях от мадридските акули. За младежите в Каталуня – надеждата ,че ще имат повече работни места и перспективи за бъдещето, защото тези пари ще се съсредоточат в областта им. Това дава обяснение за рязкото сваляне на възрастта за гласуване до 16 г. Заплахите за гражданска война не плашат много Мадрид. Испанците имат самочувствието и то напълно основателно за държава, която се е справяла със сепаратизма и то в условията на масов терор от страна на ЕТА – организацията на страната на Баските.    Много по-смразяващ е другият “съпътстващ” ефект : При обявяване на независимост, заедно с Каталуня си тръгват и 23% от БВП на Испания. Страната е в списъка на т.нар. държави PIGS (Португалия, Италия, Гърция и Испания) с огромна външна задлъжнялост. По данни на ЦРУ за м. март 2017г. същият за Испания е в общ размер от 2 трлн.36 млрд., (!) с общо обем от 93,9% от БВП. Надеждите, че отделената и непризнавана от ЕС Каталуня ще поеме бремето на своята част от дълга, трупан от омразния за тях Мадрид, са повече от наивни. Мораториум върху дълга на Испания в този огромен размер на 2 трлн. води до банкрутиране на Еврозоната, която едва оцеля от смешните на този фон гръцки 368 милиардчета, със скорост измервана в часове, а оттам и на целия ЕС. Всички тези причини накараха режисьорите да натиснат бутона на “Стоп кадър”. Ще гледаме застиналите пози на основните артисти още няколко дни, докато зад кулисите не постигнат разбиране.", "date": "2017.10.13", "title": " Карлес Пучдемон избра свободата. Своята"}
{"url": "https://trud.bg/%d0%b7%d0%b0%d1%89%d0%be-%d0%ba%d0%b0%d0%bb%d0%be%d1%8f%d0%bd-%d1%82%d0%be%d0%bf%d0%b0%d0%bb%d0%be%d0%b2-%d0%bd%d0%b0%d0%bf%d1%83%d1%81%d0%bd%d0%b0-%d1%81%d1%8a%d0%b4%d0%b5%d0%b1%d0%bd%d0%b0%d1%82/", "text": " Българските магистрати, изглежда, са като абонирани за имотни скандали. Донякъде е логично, като се има предвид традиционната привързаност на българина към недвижимото имущество, като символ на благосъстоянието му. Не беше много отдавна времето, когато роднини на върховни съдии се оказаха крайно нуждаещи се и като такива успяха да се сдобият с апетитни парцели на черноморския бряг край Приморско на символични цени, върху които бяха построени семейни хотели с размери на прогимназии. Имотният скандал с хотелите на магистратските фамилии край морето отпреди 7 години, очевидно, бързо е забравен. Поне, ако се съди по имотите на висши съдии, като председателите на Върховния касационен съд Лозан Панов и на Софийския градски съд Калоян Топалов. Безпрецедентният казус, който сътвори Панов, с опита да саботира оповестяването на имотното и финансовото състояние на фамилията му, освен, че е пореден повод за неговото предсрочно освобождаване, заради системно нарушаване на Етичния кодекс на българските магистрати, трябва да доведе и до пълна данъчна ревизия на магистрата и съпругата му – Елисавета Панова, кръстена от проваления бивш правосъден министър Христо Иванов с нелицеприятния прякор “Черен лебед”. И докато въпросите около хобито на фамилия Панови да колекционира скъпи апартаменти в централната част на столицата продължават да се трупат, протежето на председателя на ВКС –бившият административен ръководител на СГС Калоян Топалов, гледа да не изостава в демонстрирането на бързото си забогатяване. С тази разлика, че ако Панов обяснява част от имотите си с наследство, то при Топалов по-високият стандарт на живот е пряко свързан с кадровото израстване и най-вече със заемания вече две години пост – председател на ключовата съдебна инстанция. Достатъчен е само един прочит на декларациите, които Топалов е длъжен да попълва като магистрат, за да стане ясно защо кадруването в съдебната система винаги е било обект на влияние от страна на олигархичното задкулисие, а изборът на ръководители на най-важните позиции се решава на маси с “бели покривки”. Точно преди десет години, като съдия в Районния съд в София, Калоян Топалов подава декларация пред Сметната палата, в която посочва, че единственото, което е придобил през 2006-та година, е автомобил “Нисан” за сумата от … 300 лв. (триста лева), поне така е записано в публично достъпния документ в регистъра по Закона за публичност на имуществото на лица, заемащи висши държавни длъжности. В началото на 2007 г. Топалов и тогавашната му съпруга Десислава Топалова купуват апартамент от 103 кв.м. за 83 938 лв., като за целта магистратът тегли ипотечен кредит в размер на 80 000 лв. Година по-късно, Топалов тегли и потребителски кредит от друга банка в размер на 20 000 лв. и заедно със съпругата си купуват лек автомобил “Сузуки” за 23 742 лв. 2009 г. семейството си купува и мотопед “Хонда” за 977 лв., като парите са от заплата. Следват две години, в които Топалов подава единствено уведомления пред Сметната палата, тъй като няма промяна на обстоятелствата около притежаваните движими и недвижими имоти, както и допълнителни доходи извън заплатата му на съдия. В декларацията на Топалов за 2012 г. е записано, че той е получил от преподавателска дейност и публикации сумата от 19 312 лв. През 2013 година, вече като съдия в Софийския градски съд и разведен, Топалов става едноличен собственик на лек автомобил “Мерцедес” срещу сумата от 13 600 лв., които обяснява от заплати и хонорари. През 2014 година Топалов декларира взимането на нов потребителски кредит в размер на 30 000 лв. За годината, в която е избран за председател на Софийския градски съд – 2015-та, Топалов отново подава единствено уведомление, че няма промяна на имотното и финансово състояние. От имуществената декларация на административния ръководител на СГС за 2016-та година, подадена тази пролет пред Инспектората на Висшия съдебен съвет, разбираме, че колкото по-ниско се оказва доверието на обществото към съдиите, толкова по-висок е демонстрираният жизнен стандарт от отделни техни представители. Научаваме и друго – освен нов пост, Топалов вече има и нова съпруга – Даяна Топалова, с която са обитавали под наем жилище от 67 кв. м. в община “Триадица” в периода март 2014 – април 2017 г. Нещо повече, Даяна Топалова също е съдия, при това в Софийския районен съд, което не пречи на съпруга й често да се меси в неговото управление. Както и обратното – когато застана начело на СГС, Топалов се обгради с близки до съпругата му съдийки, които набързо бяха издигнати до заместник-председатели. Десет години – толкова време е нужно на един съдия да тръгне от Районния съд и закупуването на лек автомобил за 300 лв., за да стигне до покупката на имот – етаж от къща в един от най-скъпите софийски квартали, на стойност близо половин милион лева. Това поне се отнася до бившияпредседателна СГС Калоян Топалов, който в изминалите две години даде достатъчно поводи за съмнения за липса на интегритет за заеманата ръководна длъжност. И докато скандалите, съпътстващи управлението на Градския съд избухват един след друг, то само година след като застава начело на институцията, Топалов взима ипотечен кредит от българския клон на френска банка в размер на 498 000 лв. Срещу 432 238 лв. от този половин милион, съдийката от Районния съд Даяна и председателят на Градския съд Калоян Топалов сменят апартамента от 67 кв.м. с имот – три пъти и половина по-голям или 247 кв.м. в квартал “Бояна”. Топалови купуват втория етаж от нова триетажна къща на ул. “Кумата” 83, като жилищната площ представлява 226 кв. м., има и просторен гараж от 33,7 кв. м. От снимките на имота, направени през 2015 г., се вижда, че дворът е достатъчно просторен – общо 849 кв. м. Освен панорамна гледка към София, съдийската фамилия и съседите им имат достатъчно пространство да си направят и собствен басейн. И още – само една улица дели председателят на СГС и десет години по-младата му съпруга от местоработата на най-големите холивудски звезди – като Робърт де Ниро, Антонио Бандерас, Силвестър Сталоун, които идват да снимат в студиата на някогашния “Киноцентър”. Почти сигурно, купуването на толкова скъп имот от семейство съдии, при това с ипотечен кредит, лесно би издържало проверката на инспекторите от ИВСС. Дали, обаче, това ще е достатъчно, за да бъдат убедени мнозина съдии, прокурори и следователи, а и стотици хиляди българи, които работят десетилетия и също изплащат кредити, за да си позволят дву- или тристайна панелка или нова гарсониера в някой от софийските квартали? В такава панелка, при това с родителите си в “Обеля”, живееше и съдия Цветан Ценов, който се самоуби в началото на 2016 г. Тогава близките на магистрата обявиха, че до фаталния край се е стигнало след оказван натиск от страна на председателя на СГС за бързо решаване на конкретни търговски дела от Ценов. Или, чисто и просто, сме свидетели на самозабравяне и по-лошото – заслепяване от бързото издигане в кариерата, водещо неминуемо до чувство за недосегаемост. Какво, ако не точно това, е взимането на кредит от половин милион лева, които инвестираш в единствено жилище? Простата сметка показва, че ако Калоян Топалов е успял да договори с банкерите от българския клон на френската финансова институция ипотечният кредит да се облага с 0% лихва, да бъде освободен и от всички текущи банкови такси, то той ще трябва да плаща всеки месец по 2075 лева в продължение на 20 години. И, понеже, такива условия е давал единствено банкерът-беглец от българското правосъдие Цветан Василев, когото Топалов не веднъж обслужи в изминалите повече от две години, то е ясно, че поне половината от заплатата на председателя на СГС за следващите 20-години щеше да отива в банката, ако Топалов изненадващо не беше хвърлил оставката си. От декларациите на Даяна и Калоян Топалови разбираме, че те нямат спестявания, банкови влогове, не притежават акции, нямат странични доходи от преподавателска дейност или от наеми, напротив – доскоро са живеели като квартиранти, т.е. могат да разчитат единствено на заплати. Дали? Въпросът е повече от резонен, ако съдим по демонстрирания от Топалов стандарт на живот. Съдията има колекция от маркови часовници, които сменя според повода и облеклото. От многобройните телевизионни изяви на председателя на СГС лесно може да се установи, че има слабост и към марковите дрехи, като залага на брандове, чиито спортни ризи струват почти колкото една минимална работна заплата. Всъщност, отговорът на въпроса – как съдия си купува жилище за половин милион лева само една година, след като е оглавил ключова съдебна инстанция, дойде от самия Топалов. Случайно или не, докато е кандидатствал за колосалния кредит, равняващ се на над 250 000 евро, през пролетта на 2016 г. в интервю за бТВ председателят на СГС се оцени на 200 000 евро. Толкова му били поискали, за да спрат публикациите за нередностите в Градския съд. Така, че казусът с имота на Топалов освен неприемлив от етична и морална гледна точка, би бил и идеална възможност за бъдещата антикорупционна агенция, която би трябвало да проверява именно властимащите, които често имат по-висока оценка за себе си от реалната. И им личи, ама много им личи, по демонстрирането на бързото израстване в кариерата, съчетано с бързо забогатяване…от една, всъщност от половин, съдийска заплата.", "date": "2017.10.13", "title": " Защо Калоян Топалов напусна съдебната система?\t\t\t"}
{"url": "https://trud.bg/%d0%b7%d0%b0%d0%bb%d0%be%d0%b2%d0%b8%d1%85%d0%b0-%d0%ba%d1%80%d0%b0%d0%b4%d1%86%d0%b8-%d0%bd%d0%b0-2-%d1%82%d0%be%d0%bd%d0%b0-%d0%b3%d1%80%d0%be%d0%b7%d0%b4%d0%b5-%d0%ba%d1%80%d0%b0%d0%b9-%d0%b1%d1%8a/", "text": "Полицията в Монтана разкри кражбата на 2 тона грозде от пазар край града. Апашите, отмъкнали касетките, били спипани край бъчвата, в която вече били сложили част от плячката, съобщиха от Областната дирекция на МВР. В сряда през нощта обирджиите се промъкнали тихо в тържището до околовръстния път на Монтана, където били струпани тонове грозде за продан. Въпреки охраната апашите успели да измъкнат 2 тона от суровината за вино, натоварили всичко на бус и изчезнали. Чак на сутринта търговците разбрали за кражбата и подали сигнал в полицията. Според стопаните задигнатата стока е на стойност 2000 лева. Криминалистите веднага започнали издирване и за по-малко от ден стигнали до апашите – 31 годишния Лъчезар П. от село Смоляновци и 39 годишния Кирил К. от Монтана. И двамата са криминално проявени. Полицаите открили и задигнатото грозде в къщата на единия от крадците, но почти тон от него вече било смляно и къкрело в бъчвата. Оцелялото грозде е върнато на собствениците срещу разписка. Останалото количество вероятно ще бъде върнато чак след като се превърне във вино. Районното управление на МВР продължава работа по случая. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.13", "title": " Заловиха крадци на 2 тона грозде край бъчва с вино"}
{"url": "https://trud.bg/%d0%ba%d1%83%d1%80%d1%86-%d0%bf%d1%80%d0%b5%d0%b4%d0%b2%d0%ba%d1%83%d1%81%d0%b2%d0%b0-%d0%bf%d0%be%d0%b1%d0%b5%d0%b4%d0%b0-%d0%bd%d0%b0-%d0%b2%d0%be%d1%82%d0%b0-%d0%b2-%d0%b0%d0%b2%d1%81%d1%82%d1%80/", "text": "Лидерите на основните партии в Австрия взеха участие в спокоен и умерен финален тв дебат преди парламентарните избори в неделя, в които се очаква надмощие на консервативната Народна партия, чийто лидер е външния министър Себастиан Курц, предаде Би Би Си. В момента тя е по-малкият коалиционен партньор на социалдемократите на канцлера Кристиан Керн, които рискуват да изпаднат до 3-та политическа сила в резултат на вота. Социологическо проучване от тази седмица отреди първото място за Народната партия с 33% от гласовете. Втора е крайнодясната Партия на свободата (27%) на фона на спекулации за евентуална коалиция с 31-годишния Курц, а социалдемократите изостават стабилно с 23 на сто подкрепа. Но около една пета от гласоподавателите още не са решили кого да изберат. От десетилетия австрийската политика е доминирана от умерената десница и социалдемократите, но според наблюдатели нова коалиция между тях е по-малко вероятна от съюз между консерваторите и популистката и евроскептична Партия на свободата с лидер Хайнц-Кристиан Щрахе. Кандидатът на крайнодесните Норберт Хофер за малко не стана президент на Австрия миналата година, но след прегласуване изборите бяха спечелени от независимия Александър ван дер Белен.", "date": "2017.10.13", "title": " Курц предвкусва победа на вота в Австрия\t\t\t"}
{"url": "https://trud.bg/%d0%bc%d1%8a%d0%b6-%d0%be%d1%82-%d1%80%d0%b0%d0%b7%d0%b3%d1%80%d0%b0%d0%b4-%d1%83%d0%b2%d1%80%d0%b5%d0%b4%d0%b8%d0%bb-%d0%bc%d0%b8%d0%ba%d1%80%d0%be%d0%b1%d1%83%d1%81-%d0%bf%d1%80%d0%b8-%d1%81%d0%bf/", "text": "Спор за паркиране на натоварена улица в района на пазара в Разград доведе до увреждане на автомобил, съобщиха от полицията. Скандалът кой да спре на освободеното място и кой на кого пречи станал по обед в четвъртък. 36-годишният Р.С. от Разград се скарал с Ф.Г. (35 г.) от Русе, който бил спял „Мерцедес Спринтер” с търновска регистрация. Мъжът от Разград побеснял и почнал да рита чуждия микробус, при което счупил десния му стоп. Шофьорът на буса се обадил на полицията, където е образувана проверка за увреждането. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.13", "title": " Мъж от Разград увредил микробус при спор за паркиране"}
{"url": "https://trud.bg/%d0%b3%d0%bb%d0%be%d0%b1%d0%b8%d1%85%d0%b0-%d1%81-2000-%d0%bb%d0%b5%d0%b2%d0%b0-%d0%bc%d0%b0%d0%b9%d0%ba%d0%b0-%d0%b8-%d0%b1%d0%b0%d1%89%d0%b0-%d0%b1%d0%b8%d0%bb%d0%b8-%d1%83%d1%87%d0%b5%d0%bd%d0%b8/", "text": "Районният съд в Берковица наказа с глоби по 1000 лева жена и мъж от Вършец, нахлули в училище и нанесли побой на момче, което преди това се било със сина им. В екшъна участвал и сина, който според магистратите трябва да бъде порицан. Битката се развихрила в училище „Иван Вазов” във Вършец на 30 януари тази година по обед. Преди това 17 годишният Камен В. и 14 годишният Атанас И. се скарали в междучасие и си разменили по няколко удара. Ядосан, Камен се прибрал у дома си и се оплакал на родителите от станало. Майката Детелина К./35 г./, бащата В. К. и сина им тръгнали към школото, влезли с гръм и трясък в класната стая, където се провеждал урок по български език, и се нахвърлили върху Атанас. Фамилията налагала момчето с юмруци и шамари пред очите на съучениците му и учителя, докато притеклите се на виковете педагози и охрана ги разтървали. Битото момче било откарано в Спешна помощ, където лекарите установили отоци и кръвонасядания по дясното око и охлузвания на шията. Малко по-късно полицията задържала нападателите и срещу тях започнало дело. Съдът в Берковица призна за виновни и тримата побойници, но ги освободи от наказателна отговорност и ги наказа за хулигански действия, грубо нарушили обществения ред. Бащата и майката ще трябва да платят по 1000 лева глоби, а синът да бъде обществено порицан пред цялото училище. Решението подлежи на обжалване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.13", "title": " Глобиха с 2000 лева майка и баща били ученик в училище"}
{"url": "https://trud.bg/%d0%b4%d1%8f%d0%b4%d0%be-%d1%88%d0%be%d1%84%d1%8c%d0%be%d1%80-%d0%b1%d0%bb%d1%8a%d1%81%d0%bd%d0%b0-%d0%b4%d1%8f%d0%b4%d0%be-%d0%bf%d0%b5%d1%88%d0%b5%d1%85%d0%be%d0%b4%d0%b5%d1%86-%d0%bd%d0%b0-%d0%b7/", "text": "84-годишен шофьор удари пешеходец до хипермаркет, на метри от голямо кръстовище със светофар в центъра на Сливен. Пострадалият е също възрастен човек, мъж на 87 години – съобщиха от полицията. Пътното произшествие е станало в 9,38 ч. на 12 октомври. Пострадалият е пресичал пешеходната пътека, когато е бил ударен от лек автомобил „Ауди А3“. Откаран е в областната болница, която се намира съвсем наблизо. При прегледа се установило, че има фрактура на бедрото. Пробата за алкохол на водача е била отрицателна Служители на реда обясниха, че законът не поставя горна възрастова граница за управление на МПС. Води се дознание. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.13", "title": " Дядо-шофьор блъсна дядо-пешеходец на „зебра“"}
{"url": "https://trud.bg/%d0%bf%d0%be-%d0%b6%d0%b0%d0%bb%d0%b1%d0%b0-%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d0%b0%d0%b4%d0%b2%d0%be%d0%ba%d0%b0%d1%82-%d0%b3%d1%80%d1%8a%d1%86%d0%ba%d0%b0%d1%82/", "text": "Прокуратурата в гръцкия град Серес повдигна обвинение срещу 30 фермери, които незаконно блокираха границата на ГКПП-Кулата-Промахон през 2016 година. Обвинението и търсенето на справедливост стана възможно благодарение на адвокат Борис Харизанов от Петрич, който е единствения българин дръзнал да си търси правата нарушени му вследствие на безумните гръцки блокади. Харизанов има счетоводна къща, която обслужва предимно гръцки предприемачи.“През 2016 година зимата фермерите отново блокираха границата, вследствие на това бе блокирана работата на счетоводната ми къща. Тя продължи дълго и затова реших,че просто повече така не трябва да се продължава, а ние българите да търпим. Затова входирах жалба в гръцката прокуратура на 16 февруари 2016 година. Впоследстви е имало досъдебно производство там, имало е арести на 30 фермери и така се стигна до насрочване на първото заседание на делото на 12 октомври тази година. То бе отложено за април 2018 година, ход не бе даден на делото поради отсъствие на адвоката защитник на фермерите, който бил ангажиран по това време с друго дело, разказа адвокат Харизанов. В момента, в който в съдебната зала било споменато неговото име, той се представил пред съдебния състав. Тогава срещу него обвиняемите посипали обидни квалификации, придружени със закани за саморазправа. Но серската полиция е била предварително уведомена, че става дума за дело с висок обществен интерес, и в съда имало осезаемо присъствие на полицаи. Това нагло и грубо поведение на обвиняемите го възмутило, и станало причина адвокат Харизанов да затвърди първоначалното си намерения да се бори за справедлива присъда.  „Смятах да се откажа от делото, но след това арогантно поведение вече съм убеден,че ще доведа делото до край ,каза Харизанов за „Труд“. „Жалко,че съм сам в тази борба, нямам предвид финансово, а морално очаквах,че браношивиците особено от транспортния сектор, които също претърпяха огромни загуби, също ще дадът под съд фермерите, но не се случи. „Аз не отричам правото им да протестират, но това да го правят пред тяхното си министерство, а не да затварят граници и международни пътища и така да нарушават правата на другите граждани. А то през годините ние само търпим, дойде януари те излизат, слагат си барбекютата , тракторите, пускат музика и стачката им се изразява в цял месец купон. Това е нецивилизована работа. В резултат на блокадата в нечовешки условия без храна, вода и възможност за медицинско обслужване в блокираните колони ТИР-ове и леки коли мръзнаха хиляди хора. България, Гърция и редица европейски държави претърпяха щети за милиони евро. По гръцкия закон блокрането на пътища и граница е престъпление, нарушени са и европейските закони, според които всички граждани от страни членки на ЕС имат право на безпрепятствено придвижване на стоки и хора. Аз съм оптимист за изхода на това дело, убеден съм, че справедливостта ще възтържествува, и многоуважаемият съд ще наложи справедливи присъди, разказа адвокат Харизанов. Той сега е свидетел на прокуратурата по делото, но смята да предяви успоредно и граждански иск в размер на 50 евро. И нека това да послужи за назидание. Защото главната и единствена цел на тази жалба беше да се възстанови общественият ред и спокойствие, безпрепятствено преминаване през ГКПП-Кулата–Промахон, да се преустанови блокадата, и занапред да няма подобни. Станахме свидетели, че миналата зима на 2017 година гръцките специални части не допуснаха фермерите отново да блокират границата, коментира още Харизанов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.13", "title": " По жалба на български адвокат, гръцката прокуратура повдигна обвинение на 30 фермери за незаконна блокада на ГКПП-Кулата"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d1%88%d1%83%d0%bc%d0%b5%d0%bd-%d0%bf%d1%80%d0%b8%d0%b5-%d0%bf%d0%be%d1%81%d0%bb%d0%b0%d0%bd%d0%b8%d0%ba%d0%b0-%d0%bd%d0%b0-%d0%b0%d1%80%d0%bc%d0%b5/", "text": "Кметът на община Шумен Любомир Христов прие в петък извънредния и пълномощен посланик на Република Армения Армен Саргсян. Градоначалникът сподели пред госта, че чувства арменската общност в Шумен много близка. „Радвам се, че българи и арменци живеят като добри съседи от векове в нашия град. Историята на нашите два народа е много сходна и това ни прави още по-близки. Истинските посланици на тези топли приятелски връзки са хората, защото в ежедневието си българи и арменци винаги са си помагали и в хубави, и в трудни моменти“, каза Христов по време на срещата. На нея присъстваха и зам.кметовете на община Шумен. „Тук съм, за да изразя още веднъж благодарността на нашия народ към България и българите, които приютиха хиляди арменски бежанци в началото на миналия век. Братското отношение е причината не само нашите сънародници тук, но и цяла Армения да изпитва същото топло отношение към България. Благодаря за всичко, което прави местната власт, за да се съхранят арменските традиции и култура. Ние трябва да използваме този потенциал и искам да отправя предложение да помислим за побратимяване на Шумен с град в Армения.“ Любомир Христов изрази готовността на администрацията да работи в тази посока. В разговорите между двамата бе поставен акцент върху развитието на традиционно добрите връзки в областта на културния обмен, образованието и спорта. Кметът Христов и посланик Армен Саргсян бяха единодушни, че добрите отношения между България и Армения могат да стана основа за сътрудничество и в областта на икономиката. Армен Саргсян подари на кмета на Шумен книги, свързани със съвременната арменска литература в превод на български език и няколко издания, посветени на историята и културното развитие на Армения. Извънредният и пълномощен посланик на Армения си тръгва от Шумет с почетен плакет с герба на града. В Шумен дипломатът се срещна и с арменската общност, и обеща посолството да осигури книги и учебници за библиотеката в арменското читалище. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.13", "title": " Кметът на Шумен прие посланика на Армения"}
{"url": "https://trud.bg/%d0%b2%d0%b0%d0%bb%d0%b5%d0%bd%d1%82%d0%b8%d0%bd-%d1%80%d0%b0%d0%b4%d0%b5%d0%b2-55-%d0%bc%d0%bb%d0%bd-%d0%bb%d0%b5%d0%b2%d0%b0-%d0%b7%d0%b0-%d1%83%d0%b2%d0%b5%d0%bb%d0%b8%d1%87%d0%b5%d0%bd%d0%b8/", "text": "55 млн. лева за увеличение на заплати са предвидени в бюджета. Това каза пред журналисти в Народното събрание вътрешният министър Валентин Радев, в отговор на въпрос колко са предвидените средства за увеличение на заплатите на полицаите в бюджета за 2018 година. „Увеличението ще бъде в следващия бюджет, от началото на годината“, обясни той. „Увеличението ще бъде различно и диференцирано. Най-вече за тези, които са с полицейските правомощия, така сме се разбрали включително и със синдикатите на срещите, които имаме“, посочи Валентин Радев и уточни, че увеличението се отнася и за пожарникарите. „Това е справедливо. Има заповед и не назначаваме хора в администрацията, за да назначим там, където има недокомплект на служители с полицейски правомощия. Естествено, че там ще насочим и най-голямо увеличение на заплатите“, каза още вътрешният министър. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.13", "title": " Валентин Радев: 55 млн. лева за увеличение на заплатите на полицаи и пожарникари са предвидени в бюджета за 2018 година"}
{"url": "https://trud.bg/%d0%bf%d1%80%d0%be%d0%b1%d0%b0%d1%86%d0%b8%d1%8f-%d0%b7%d0%b0-%d0%bf%d0%be%d0%b1%d0%be%d0%b9%d0%bd%d0%b8%d0%ba-%d0%b8%d0%b7%d0%b1%d0%b8%d0%bb-%d0%b7%d1%8a%d0%b1-%d0%bd%d0%b0-%d0%ba%d0%be%d0%bc%d1%88/", "text": "Жител на добричкото с. Великово бе наказан от Районния съд в Генерал Тошево на 1 г. пробация заради нанасяне на средна телесна повреда на съсед. Инцидентът станал на 30 юни миналата година след пореден скандал между подсъдимия и брата на пострадалия. Двете фамилии враждували отдавна заради многото добитък, който отглеждал в двора си 30-годишният побойник. Миризмата на животните в горещината станала повод за разправията, прераснала в сбиване между комшиите. 40-годишният потърпевш се опитал да ги разтъре, но получил юмрук в лицето и останал без зъб. За да изкупи вината си, агресивният съсед ще бъде включен в програма за обществено въздействие. Два пъти седмично той ще трябва да се регистрира по настоящ адрес и периодично да се среща с пробационен служител, реши съдът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.13", "title": " Пробация за побойник, избил зъб на комшия"}
{"url": "https://trud.bg/%d0%b7%d0%b0%d0%bf%d0%b0%d0%b4%d0%bd%d0%b8%d1%82%d0%b5-%d0%b1%d0%b0%d0%bb%d0%ba%d0%b0%d0%bd%d0%b8-%d1%81%d0%b0-%d0%b2%d1%8a%d0%b2-%d1%84%d0%be%d0%ba%d1%83%d1%81%d0%b0-%d0%bd%d0%b0-%d1%80%d0%b0%d0%b7/", "text": "Темата за сигурността на Западните Балкани и европейската перспектива на страните от региона е във фокуса на разговорите на министър-председателя Бойко Борисов и членове на правителството с генералния секретар на Европейската комисия Александър Италианер и началника на кабинета на председателя на ЕК Мартин Селмайер. Представителите на Комисията са на двудневно работно посещение в София, съобщиха от правителствената пресслужба. На среща в Министерския съвет днес премиерът запозна делегацията от ЕК с напредъка по подготовката на страната ни във връзка с предстоящото председателство на Съвета на ЕС и със срещите на най-високо ниво, предвидени в календара на форума. Сред тях е и Срещата на върха, посветена на Западните Балкани. Планирано е тя да се проведе в София през месец май 2018 г. Инициативата е продължение на дискусията за необходимостта от силен ангажимент на ЕС към региона. Срещата се очаква да бъде председателствана лично от председателя на Европейския съвет Доналд Туск и на нея да присъстват държавните глави или правителствените ръководители на всички страни-членки на евросъюза. „Заявяваме желанието на София за тясно взаимодействие с институциите на ЕС с цел успешната организация на Срещата и постигането на максимален резултат от нея“, заяви премиерът Борисов по време на срещата и посочи, че по-рано през седмицата е провел телефонен разговор по темата с Доналд Туск. Министър-председателят изтъкна, че девизът на председателството „Съединението прави силата“ е израз на волята на България да работи за сближаването, разбирателството и повишаването на конкурентоспособността и стабилността на европейските страни. „Работим и с нашите колеги от настоящето Естонско председателство, за да се гарантира максимална приемственост на досиетата, отворени по време на тяхното председателство“, отбеляза той. По време на срещата на г-н Италианер и г-н Селмайер с членовете на кабинета, министърът за Българското председателство на Съвета на ЕС 2018 Лиляна Павлова представи основните приоритети на страната ни, заложени в програмата на българското правителство по време на шестмесечното председателство и даде заявка то да е балансирано, отворено към гражданите на ЕС и най-вече – Балканско председателство. Тя ги запозна с амбицията на страната ни да бъде дадена ясна европейска перспектива за гражданите на държавите от Западните Балкани, с идеята за изграждането на свързаност между страните – икономическа, енергийна, транспортна, инфраструктурна, комуникационна и дигитална свързаност, както и гарантирането на мира, сигурността и просперитета на района. „Не искаме да даваме фалшиви надежди и очаквания на тези страни, но трябва да им дадем ясна оценка къде са, какво са постигнали, какво могат да направят по пътя на тяхната европейска интеграция“, обясни министър Павлова. Тя очерта и останалите приоритети на Българското председателство, свързани с гарантирането на сигурност и стабилност за гражданите на общността, насърчаване на предприемачеството и иновациите, грижа за перспективата пред младите хора, бъдещето на кохезионната политика като фактор на сближаването в европейското общество. Във фокуса на Българското председателство ще е и устойчивото развитие на страните от Дунавския и Черноморския регион. Българското председателство ще получи подкрепата на Комисията за постигане на заложените приоритети в интерес на единството и солидарността в Съюза, както и за създаване на силен икономически растеж в ЕС. Ще работим приоритетно за стартирането на работата на Службата на Европейския прокурор. Имаме готовност за засилване на диалога, свързан с борбата срещу тероризма и разчитаме на България за задълбочаване на трансграничните партньорства на Европейския съюз, посочиха Александър Италианер и Мартин Селмайер. Те потвърдиха намерението на Комисията да продължи да настоява за приемането на страната ни в Шенгенското пространство и постигане на взаимна съвместимост на информационните системи за сигурност, управление на границите и миграцията. В програмата на генералния секретар на ЕК Александър Италианер и началника на кабинета на председателя на ЕК Мартин Селмайер са предвидени и срещи с председателя на Народното събрание Димитър Главчев и с председателите на парламентарни комисии. На тях ще бъде обсъдено провеждането на шестте срещи от т. нар. „парламентарно измерение“ от програмата на Българското председателство. На всички срещи от българска страна ще присъстват министър Лиляна Павлова и постоянният ни представител към Европейския съюз Димитър Цанчев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.13", "title": " Западните Балкани са във фокуса на разговорите на правителството с представителите на ЕК"}
{"url": "https://trud.bg/500-%d0%b3%d1%80%d0%b0%d0%bc%d0%b0-%d0%b7%d0%bb%d0%b0%d1%82%d0%be-%d0%b8%d0%b7%d1%87%d0%b5%d0%b7%d0%bd%d0%b0%d0%bb%d0%be-%d0%be%d1%82-%d0%b8%d0%bc%d0%bf%d1%80%d0%be%d0%b2%d0%b8%d0%b7%d0%b8%d1%80%d0%b0/", "text": "Кражба на около 500 грама златни накити, съхранявани в отключено избено помещение в дома на богат бакърджийски род в село Светлен, разследва полицията в Попово. 56-годишната стопанка на къщата се жалвала в полицията в четвъртък, че камарата накити и пендари, които стояли в долап в избата, били изчезнали. Разказала, че последно слизала до семейния импровизиран „трезор” на 13 януари, когато оставила още злато към имането. От селото потвърдиха, че пострадалото семейството е много заможно. Открай време имали злато и добавяли още. Синът на жената работел зад граница, наемал и карал работници във Франция, Норвегия и други. Пътувал по месец, два, връщал се за малко и пак заминавал. Преди 2 години правили сватба, за която още се говорело. В къщата имало хора непрекъснато, но и много народ влизал и излизал. Стопаните пък, както си било в реда на нещата в общността им, се хвалели колко много злато имат, разказват местни. Според тях някой е завидял на фамилията и подмамен от приказките се натъкнал на импровизираното скривалище в незаключеното избено помещение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.13", "title": " 500 грама злато изчезнало от импровизиран „трезор“ в незаключена изба"}
