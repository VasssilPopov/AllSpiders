{"url": "https://trud.bg/%d0%b4%d0%b5%d1%82%d1%81%d0%ba%d0%b0-%d1%81%d1%83%d0%bf%d0%b5%d1%80%d0%b1%d0%be%d0%bb%d0%bd%d0%b8%d1%86%d0%b0-%d0%b4%d0%be%d0%b8%d0%b7%d0%b3%d1%80%d0%b0%d0%b6%d0%b4%d0%b0%d1%82-%d0%b4%d0%be-2020/", "text": "Детската болница, започната по времето на Тато – през 1978 г., ще бъде довършена и ще се превърне в Национална многопрофилна педиатрична болница. Това стана ясно след днешното заседание на Министерски съвет. “Взехме решение с министър Ананиев да подсигурим необходимото финансиране от 20 млн. лева за 13-етажната страда на територията на УМБАЛ „Александровска”, за да бъде превърната в многопрофилна национална детска болница”, заяви министър-председателят Бойко Борисов в началото на заседанието. Той уточни, че сградата в университетската болница е на етап груб строеж и екип от инженери вече са проверили нейното състояние. По думите му, то било отлично. Строежът на сградата бе замразен след 1989 г. „Още през януари ще бъде извършено обследване, а след това и препроектиране, което ще отнеме до три-четири месеца”, обясни здравният министър Кирил Ананиев. „С 20 млн. лева ще приключим със строителството. Отделно ще се наложи да се купува оборудване. Но ще бъде по-бързо построена и на по-ниска цена, отколкото, ако тръгнем да изграждаме нова болница. И в средата на следващата година, началото на лятото, ще започне строителството, ще създадем пълна организация и да бъде готова най-късно в средата на 2020 г.”, допълни Ананиев. Все още няма ясното колко ще струва довършването на детската болница. По сметки на здравния министър при 500 лв. на кв. м и 40 000 кв. м разгърната застроена площ 20 млн. лв. щели да са достатъчни. Миналата седмица Петър Москов припомни, че докато бил здравен министър са били договорени 20 млн. евро от норвежкия фонд за нова детска болница и не е ясно какво е станало с този проект. На 21 ноември правителството взе решение за преструктурирането на болница „Лозенец”, известна като Правителствена в Национална педиатрична болница. Миналата седмица след дълги спорове и дебати в парламентарната комисия по здравеопазване, промените в Закона за лечебните заведения, предвиждащи преструктурирането на Университетска болница „Лозенец”, бяха отхвърлени. Предложението не срещна подкрепа дори сред депутатите от коалиционния партньор на ГЕРБ „Обединени патриоти”, а аргументът за това бе, че то не е обсъждано на коалиционен съвет. Ден преди заседанието на здравната комисия Академичният съвет на СУ „Св. Климент Охридски” взе решение за обявяване на стачна готовност. Ръководството на Алма матер и студентите по медицина от Софийския университет, изразиха опасения, че ще се наложи да се закрие специалността „Медицина”, тъй като болница „Лозенец” е учебната база на бъдещите лекари. На 14 декември от Виена премиерът Борисов призна, че не очаквал подобна „яростна съпротива” и подчерта, че думата Правителствена го дразни и болницата вече няма да е към Министерски съвет, а ще мине към здравното министерство.   Дават „Лозенец“ на Софийския университет МС отпусна 23 млн. лв. на Правителствена Болница „Лозенец” да отиде към Софийския университет, предложи на заседанието на Министерски съвет премиерът Бойко Борисов. „Поканих ректора на Софийския университет проф. Герджиков заради така наречената Правителствена болница. Искам да го помоля да отиде при депутатите и да ги убеди да гласуват тази точка – Правителствена болница да отиде в Софийски университет. Това гарантира обучението на студентите и всичко останало”, заяви Борисов. „Погасяваме 23 млн. дългове на болницата, за да си я управлявате без дългове. Това може да го сведеш до студентите и академичния състав”, обърна се премиерът към ректора на СУ проф. Анастас Герджиков.   Георги Йорданов, бивш зам.-председател на МС: Живков и аз направихме първата копка Строителството бе замразено през 1989 г. Проф. Шимон Ниньо, който беше голям специалист по детски болести ме убеди, че трябва да се построи педиатрична болница. Проектирането стана спешно 1978 година, когато поканих Тодор Живков да направи първа копка като му казах, че това е желанието на лекарите и на проф. Ниньо. Живков се съгласи, дойде и на голяма среща в двора, на която присъстваха стотици ученици и студенти, се направи първата копка. Аз също ударих с кирката, след което се издигна сградата и започна подготовка за модерното оборудване. През 80-те години аз бях в правителството и отговарях за здравеопазването. Активна дейност прояви проф. Евгени Апостолов, който беше мой съветник по здравето, но довършването на сградата се забави и през 1989 г. се замрази. Така недовършената сграда остана като паметник на безотговорността. Но там има огромен терен и пространство, така че няма по-подходящо място за Национална детска болница, от това което й е отредено в двора на Медицинска академия.   Хроника В момента в София има една специализирана болница за активно лечение по детски болести „Проф. д-р Иван Митев“. Тя е в сградата на бивш детски приют, построен през 1937 г. Носи името на известния педиатър-кардиоревматолог и откривател на шестия сърдечен тон проф. Иван Митев. През 1978 г. Тодор Живков прави първа копка на детска болница в двора на „Александровска”, като идеята е в сградата да се съберат всички педиатрични отделения, разпръснати в различни болници. Строежът е замразен през 1989 г. Година по-рано, през 1988 г. е направен проект за преобразуване на бившата профсъюзна школа на Горнобански път в детска болница. Направена е реконструкция, но сградата така и не се превръща в педиатрично лечебно заведение.  Темата за детска болница се възражда по време на правителството на Симеон Сакскобургготски. Проектът трябваше да бъде финансиран със заем от 36 млн. евро, отпуснат от Банк Аустрия Кредитанщалт. Споразумението за кредита, който бе обезпечен с държавна гаранция, бе подписано на 10 март 2004 г. от министрите на финансите Милен Велчев и на здравеопазването Славчо Богоев и от представителя на австрийската банка Анджело Рицути. Кредитната линия от Банк Аустрия бе със срок за погасяване 10 години и с гратисен период от половин година. Издължаването на лихвата и главницата трябваше да стане на 20 равни полугодишни вноски. Съгласно условията на споразумението ВАМЕД Инженеринг трябваше да завърши строежа на клиниката за две години и половина. През 2006-а тя вече трябваше да приема пациенти. Предвидено бе сградата да е в района на инфекциозната болница в столицата. Очакваше се лечебното заведение да има 150 легла. Сагата завърши със създаването на временна парламентарна комисия, която установи, че договорът е неизгоден. След няколкомесечни проверки на прокуратурата материалите по случая са изпратени на МВР, където потъват. През март 2014 г. здравната БСП-министърка Таня Андреева отново заговаря за Национална педиатрична болница, твърди че води преговори с инвеститори, които не успява да приключи заради падането на правителството. През 2017 г. 30 неправителствени организации учредяват инициативен комитет за построяването на „Детски здравен парк“. Те внасят искането си до президента, председателя на Народното събрание, министър-председателя, здравния министър и получават уверения, че детска болница ще има.   Проф. Ваньо Митев: 20 млн. лева едва ли ще стигнат 30 години след грубия строеж, няма промяна Посочените от правителството 20 млн. лева едва ли ще стигнат за довършването на Национална детска болница, струват ми се много малка сума. Това коментира пред „Труд” бившият ректор на Медицинския университет Ваньо Митев. Той беше категоричен, че не може в страната ни да няма многопрофилна педиатрична болница. „Не искам дори да коментирам, защото е страшно. Въпросът е защо сега се случва това, ако става въпрос за 20 млн. лева, трябваше много отдавна да се реши”, коментира Митев. Той обясни, че абсолютно нищо не е последвало за изграждането на болницата след първата копка на Тодор Живков през 1978 година. „Спомням си чак 1985 година баща ми Иван Митев след като стана директор на института по педиатрия вложи огромни усилия да започне строежа. През 1989 година той излезе в пенсия и 30 години след грубия строеж, вдигнат по негово време, всичко е същото”, допълни професорът. „От както станах лектор на МУ през 2008 година разговарях с различни министри. Накрая се стигна до извода, че тя е морално остаряла и не става”, обясни Митев. Той призна, че ще бъде най-щастливият човек, ако види започнатата от баща му сграда довършена. Митев обясни, че бившият институт по педиатрия, носещ името на баща му продължава да бъде най-голямата детска болница в България, но не многопрофилна. „Докато баща ми беше там имаше кардиологично отделение, там той откри 6-ти сърдечен тон, но в момента няма нито кардиологично отделение, нито хематология”, заяви професорът.   Нигяр Джафер, ДПС: Важно е да бъде изградена с концепция Това, което категорично ние можем да кажем, че ме „за“ това да няма болница на властта, така както е известна Правителствена. Категорично сме зад идеята да има съвременна европейска детска болница, а къде ще бъде изградена тя, няма никакво значение. Важно е да бъде изградена в цялост, с концепция и мисъл и да улеснява родителите и дечицата.   Проф. Анелия Клисарова, БСП: Ще се намали администрацията Идеята детската болница да бъде в комплекса на Университетска болница „Александровска“ е добра. Затова защото там са концентрирани много други клиники, може да има колаборация с други лекари и с „Александровска“, която е университетска болница. Университетската болница във Варна по предложение на министъра, премина към структурата на Медицински университет – Варна. Това изключително облекчава работата и намалява администрацията.     Калин Поповски, ОП: Създава се бърз достъп до консултантите С определен финансов ресурс сграда в двора на „Александровска“ може да се довърши, а мястото от всякаква позиция е по-удобно от парка на болница „Лозенец“. Детската болница ще има нужда от спешни консултанти по всички хирургични специалности – детска урология, детска травматология, детска токсикология. Консултанти, които всъщност се намират в двора на Александровска болница. Тоест ще се създаде бърз и лесен достъп на консултантите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.19", "title": " Детска суперболница доизграждат до 2020 г. (всичко по темата)\t\t\t"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%b5-%d0%b7%d0%b0%d0%bf%d0%be%d1%87%d0%bd%d0%b0%d0%bb%d0%b0-%d0%b4%d0%be%d1%81%d1%8a%d0%b4%d0%b5%d0%b1%d0%bd%d0%be/", "text": "Районна прокуратура-Кърджали наблюдава досъдебно производство за престъпление по чл. 120 от Наказателния кодекс –  , извършено от майка върху рожба във време на раждането или веднага след него, което се наказва с лишаване от свобода до три години, съобщиха от държавното обвинение. До момента е установено, че на 18 декември 2018 г., в гр. Кърджали, край река Арда, в района на Водното огледало, 27-годишна жена е родила дете. Към 16 часа състоянието й се влошило и родилката потърсила медицинска помощ в МБАЛ „Д-р Атанас Дафовски“, гр. Кърджали. Жената обяснила къде е родила детето, като там била изпратена дежурната оперативно-следствена група, иззела биологичен материал от мястото. Полицейските служители започнали издирване на детето. Новороденото бебе е било открито мъртво, на 19 декември 2018 г., във водите на река Арда, в района на Водното огледало в гр. Кърджали. По случая се извършват процесуално-следствени действия, свързани с часа на раждането, както и дали е детето било живородено и жизнеспособно, механизма и причината за настъпване на смъртта и др. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.19", "title": " Прокуратурата е започнала досъдебно производство за смъртта на бебето, изхвърлено във водите на „Водното огледало“ в Кърджали"}
{"url": "https://trud.bg/%d0%be%d1%80%d0%bb%d0%b8%d0%bd-%d0%bf%d0%b0%d0%b2%d0%bb%d0%be%d0%b2-%d0%bc%d0%b0%d1%80%d0%b8%d0%b0%d0%bd%d0%b0-%d0%bf%d0%be%d0%bf%d0%be%d0%b2%d0%b0-%d0%b8-%d1%81%d1%82%d0%b5%d1%84%d0%b0%d0%bd-%d0%b2/", "text": "Кметът на София Йорданка Фандъкова се срещна с участниците в новогодишния концерт на София. Музикалната програма ще започне в 22.00 часа на 31 декември и ще приключи в 00.30 на 1 януари. В нея ще участват Софийският духов оркестър, фолклорен ансамбъл „Седеф“, Орлин Павлов, Бо Бо, Мариана Попова, Рут Колева, Стефан Вълдобрев и Обичайните заподозрени, Петя Колева и Стефан Вучев – солисти на балет Арабеск. Водещи на празничната програма ще бъдат Стефан А. Щерев и Мария Андонова. Изявени спортисти и хора на изкуството,сред които Соня Йончева, Владо Николов, Петър Стойчев, Тереза Маринова, Георги Господинов, Велислав Павлов, Теодора Духовникова, Илияна Раева и други ще отправят пожелания към българите във видеообръщения. Йорданка Фандъкова благодари на участниците за това, че са приели поканата на Столична община и ще бъдат част от най-голямото празнично музикално събитие в България. Кметът благодари и на изявените творци и спортисти за включването им в празничната програма с видеобръщения. Вашият пример е изключително важен и зареждащ за всички нас. Вашата роля е изключително важна в живота на града. Традиционният концерт се организира от Столичната община и ще се проведе на площад „Княз Александър I“. Концертът ще бъде излъчен на живо от БНТ и ще достигне до сънародниците ни по цял свят. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.19", "title": " Орлин Павлов, Мариана Попова и Стефан Вълдобрев ще пеят на новогодишния концерт на София\t\t\t"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%bf%d0%be%d0%b8%d1%81%d0%ba%d0%b0-%d0%bf%d0%be%d1%81%d1%82%d0%be%d1%8f%d0%bd%d0%b5%d0%bd-%d0%b0%d1%80%d0%b5%d1%81-9/", "text": "Прокуратурата поиска постоянен арест за бившия кмет на с. Галиче Ценко Чоков с мотива, че се е отклонил от домашния си арест, като е посетил заведение в столичния квартал „Драгалевци“. В съдебната зала бяха разпитани двамата полицаи, които са били изпратени на проверка. Те разказаха, че Ценко Чоков бил в заведение, а на масата имало храна и напитки. Нито един от двамата обаче не е видял патерици. Според адвокатите на Чоков – Илиян Василев и Иво Найденов, той е имал разрешение от съда да напусне домашния си адрес, за да посети стоматолог. Бил на зъболекар в 15 ч. Според адвокатите, в постановлението на съда е записана конкретна дата – 17 декември, но никъде не се посочва място, час или маршрут, по който Чоков трябва да се придвижва. Адвокатите поискаха да бъде назначена съдебно-медицинска експертиза, която да каже дали Чоков може да бъде върнат зад решетките. „Много от заболяванията му не са свързани с възможността му да се придвижва“, коментираха защитниците. Съдебният състав с председател Георги Ушев отхвърли искането. Бившият кмет на Галиче дойде в съдебната зала с патерици. Пред журналисти той обясни, че е бил на зъболекар, след което са го завели в ресторанта, за да поръча храна за вкъщи. „Пих едно кафе и вода и си тръгнахме“, заяви Чоков. Пред съдебният състав той каза, че не се е отклонил от изпълнението на мярката. По думите му, сервитьор му казал, че охранители на зам.-главния прокурор Иван Гешев са го снимали и са извикали полиция. След справката те го пуснали да си ходи.", "date": "2018.12.19", "title": " Прокуратурата поиска постоянен арест за Ценко Чоков"}
{"url": "https://trud.bg/%d0%b4%d1%8f%d0%b4%d0%be-%d0%ba%d0%be%d0%bb%d0%b5%d0%b4%d0%b0-%d1%80%d0%b0%d0%b7%d0%b4%d0%b0%d0%b4%d0%b5-%d0%bf%d0%be%d0%b4%d0%b0%d1%80%d1%8a%d1%86%d0%b8-%d0%bd%d0%b0-%d0%be%d0%bf%d0%b5%d1%80%d0%b8/", "text": "Дядо Коледа раздаде подаръци на най-малките пациенти на Военномедицинска академия. В навечерието на едни от най-светлите празници в годината, белобрадият старец изненада десетки деца, на които през годините са направени кохлеарни имплантации в Клиника „Ушни, носни и гърлени болести”. Коледната приказка, подготвена с помощта на актьорите от „Art Land” и „Ротари клуб София-Триадица”, събра във ВМА деца от няколко поколения и от различни краища на България. В началото на месеца бе отбелязана и 14-тата годишнина от първата подобна операция във ВМА, а специалистите отчитат много добри резултати при стотиците деца с кохлеарни импланти.  „Целта ни е да постигнем хора със самочувствие, възможности за изява и равен старт в живота“, заяви по време на тържеството д-р Дончо Дончев, който заедно с колегите си от УНГ-клиниката се забавляваха с малчуганите. Лекарите изказаха своята благодарност към родителите, които са неизменна част от големия екип, ангажиран в процеса на лечение. Кохлеарната имплантация е един процес от скачени дейности. Самата операция е сложна от гледна точка на оператора. Но дългият път е за родителите – от плача и отчаянието, когато разберат, че детето им има проблем, през борбата до крайния резултат, когато видят това малко детенце вече юноша със самочувствие и израснал наравно със своите връстници. Затова ние специалистите вървим в един екип, комплексно с родителите – единствените хора без почивен ден в този процес. Те са движещата сила, за което им благодарим, заяви още д-р Дончев. Мили деца, растете здрави и усмихнати. Пожелавам си още на много празници да бъдем заедно. На вашите родители желая да бъдат горди с вас, и на всички хора пожелавам мир, заключи специалистът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.19", "title": " Дядо Коледа раздаде подаръци на оперирани във ВМА деца"}
{"url": "https://trud.bg/%d0%b5%d1%81-%d0%b7%d0%b0%d0%b1%d1%80%d0%b0%d0%bd%d0%b8-%d1%81%d0%bb%d0%b0%d0%bc%d0%ba%d0%b8%d1%82%d0%b5-%d0%b8-%d0%bf%d0%bb%d0%b0%d1%81%d1%82%d0%bc%d0%b0%d1%81%d0%be%d0%b2%d0%b8%d1%82%d0%b5-%d1%87/", "text": "Ограничават и опаковките от полистирол Европейският съюз забрани ползването на пластмасови чаши, чинии, сламки и други пластмасови изделия за еднократна употреба. Контейнерите за хранителни продукти от полистирол също ще бъдат забранени. За това се договориха Европейският парламент и Съветът на ЕС в сряда в Брюксел. Въпреки че новите правила са приети принципно, конкретните мерки за прилагането им трябва да бъдат одобрени както от евродепутатите, така и от Съвета на ЕС. Затова се очаква забраната да започне да действа на практика след две години. “Постигнахме политическо споразумение с ЕП и ЕК относно пластмасовите продукти за еднократна употреба! Това е крайъгълен камък в нашите усилия за намаляване на пластмасовите отпадъци”, написа австрийският министър на устойчивото развитие и туризма Елизабет Кьостингер, чиято страна в момента е председател на Съвета на ЕС. Целта на забраната е да се ограничат пластмасовите отпадъци в околната среда. Мерките са предназначени да намалят емисиите на въглероден диоксид с 3,4 милиона тона. Комисията също така оправдава инициативата със защитата на океаните, тъй като над 80 на сто от боклука в тях е пластмаса.  ", "date": "2018.12.19", "title": " ЕС забрани сламките и пластмасовите чаши\t\t\t"}
{"url": "https://trud.bg/%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%be%d1%82%d0%be-%d0%be%d1%82%d0%bf%d1%83%d1%81%d0%bd%d0%b0-%d0%bd%d0%b0%d0%b4-10-%d0%bc%d0%bb%d0%bd-%d0%bb%d0%b5%d0%b2%d0%b0/", "text": "С потановление на Министерския съвет общините в Благоевградска област получиха допълнителни средства в размер на над 10 млн. лв. Средствата са отпуснати за извършване на текущи ремонти на улици, подмяна и реконструкция на водопроводи и мостови съоръжения и други приоритетни обекти за 14-те общини в областта. По бюджета на община банско са преведени 937 950 лв. за основен ремонт на съществуващо езеро, зелени площи, парково осветление и алейна мрежа около езерото в градския парк. Община Белица получава 850 000 лв. за проект „Обновяване на площади и паркови пространства в Белица и селата Бабяк, Горно Краище и Дагоново“. С над 1 млн. лв. ще се реконструират и ще се извършват текущи ремонти на улици в селата Брезница, Буково, Корница, Господинци, Борово и Лъжница в община Гоце Делчев. Община Сатовча получава 900 000 лв. за изграждане на външни водопроводи в селата Годешево и Туховища и за ремонт на улици. Над 1 млн. лв. получава община Гърмен, от тях 700 000 лв. ще се изразходват за рехабилитация на уличната мрежа в населените места на общината, 20 000 лв. са предвидени за изграждане на детска площадка в двора на СУ „Йордан Йовков” в село Осиково. 60 000 лв. са за подмяна на централния водопровод на село Скребатно. За реконструкция на моста над р. Канина между селата Огняново и Марчево от кабинета „Борисов 3” са осигурени 80 000 лв.158 000 лв. са отпуснати на днешното правителствено заседание за доизграждане на физкултурния салон в Обединено училище „Св. Климент Охридски” в село Дебрен. За община Хаджидимово са осигурени 400 000 лв. за благоустрояване на улици в селата Абланица, Беслен, Блатска и Теплен. По бюджета на община Якоруда са преведени 850 000 лв., като от тях 750 000 лв. са предвидени за пътя Конарско – Бел камен и 100 000 лв. за реконструкция на площад и градска градина. Община Петрич получава 1 млн. лв. за изграждане на социален комплекс за хора с увреждания. 1 млн. лв. са отпуснати на община Сандански за изграждане на пътна връзка за обект „Спортно-рекреационен център”. За ремонт на уличната мрежа в села на община Разлог са осигурени 600 000 лв. 1 млн. лв. получава община Симитли за ремонт на улици в съставните села на общината. В постановлението на Министерския съвет са предвидени 580 000 лв. за община Струмяни, с които да се изгради нов водопровод, мръсен канал и асфалтиране в село Микрево. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.19", "title": " Правителството отпусна над 10 млн. лева на общини в Пиринско"}
{"url": "https://trud.bg/%d1%81%d0%be%d1%86%d0%b2%d0%b5%d0%bb%d0%b8%d1%87%d0%b8%d1%8f-%d0%bf%d0%b8%d1%82%d0%b0%d1%82-%d1%81%d1%80%d0%b5%d1%89%d1%83-%d0%ba%d0%be%d1%8f-%d1%81%d0%b8%d1%81%d1%82%d0%b5%d0%bc%d0%b0-%d1%81%d0%b5/", "text": "Бивши соцвеличия, работили в системата на външната търговия, се събраха за 21-и път в София, за да честват празника на външнотърговския работник. Срещите организира Инициативен комитет начело с бившия и най-дългогодишен министър на външната търговия Христо Христов и неговия приятел бившият генерален директор на Интеркомерс Иван Деев. Срещу коя система се борят сега и какво трябва да сменяме? – коментира пред “Труд” Константин Главанаков, бивш наш посланик в Япония. И с усмивка обясни, че вече не се дразни на приказки като “тези са мръсни комунисти”, защото “всички сме българи и сме работили за България, другото са инсинуации.” Подробности за срещата – в съботния брой на „Труд“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.12.19", "title": " Соцвеличия питат: Срещу коя система се борим сега?\t\t\t"}
{"url": "https://trud.bg/%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%be%d1%82%d0%be-%d0%be%d1%82%d0%bf%d1%83%d1%81%d0%bd%d0%b0-%d0%b1%d0%bb%d0%b8%d0%b7%d0%be-490-000-%d0%bb%d0%b5%d0%b2%d0%b0-%d0%bc/", "text": "Община Елена е сред 142-те общини, за които на днешното си заседание Министерският съвет одобри допълнителни трансфери в общ размер на 145 690 676 лв. за извършване на текущи ремонти и за придобиване на нефинансови активи. Благодарение на правителственото решение, по бюджета на община Елена ще постъпят 486 101 лв. с конкретно предназначение – за реконструкция на ул. „Никифор Попконстантинов“ в гр. Елена, изразяваща се в изграждане на мост, част от корекцията на река Еленска. Обектът е от първостепенна важност за техническата инфраструктура на града, но до момента, поради значителната му стойност и липсата на средства, не е реализиран. Мостът ще осъществява връзка с улица „Г. С. Раковски“ и ще осигурява при необходимост алтернативен маршрут (обход) на главните улици „Иларион Макариополски“ и „Васил Левски“. Към момента този обход налага пресичане на брод и преминаване през речното корито, което е опасно, а в дадени моменти – и невъзможно. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.19", "title": " Правителството отпусна близо 490 000 лева за мост в Елена"}
{"url": "https://trud.bg/%d1%82%d1%80%d1%8a%d0%bc%d0%bf-%d0%be%d0%b1%d1%8f%d0%b2%d0%b8-%d0%bf%d0%be%d0%b1%d0%b5%d0%b4%d0%b0-%d0%bd%d0%b0%d0%b4-%d0%b8%d1%81%d0%bb%d1%8f%d0%bc%d1%81%d0%ba%d0%b0-%d0%b4%d1%8a%d1%80%d0%b6%d0%b0/", "text": "Администрацията на американския президент Доналд Тръмп планира да изтегли от Сирия всички американски войници, заяви в сряда представител на Пентагона, а президентът Тръмп обяви победа срещу „Ислямска държава“, пише авторитетното американско издание The Washington Post. Президентът, в съобщение в социалната мрежа „Туитър“, каза, че Съединените щати „победиха „Ислямска държава“ в Сирия, което е единствената ми причина да съм там по време на президентството на Тръмп“. Изявлението му дойде малко след като новините съобщиха, че Белият дом е взел решение във вторник да изтегли бързо цялата американска сила от повече от 2000 военнослужещи от Сирия и да прекрати продължителната американска наземна кампания срещу „Ислямска държава“.  Тръмп отдавна обещава да приключи кампанията срещу „Ислямска държава“ и оспорва стойността на скъпите и опасни военни мисии в чужбина. Но войските на САЩ, работещи заедно със сирийските партньори, все още се борят да изкоренят останалите джобове от бойци на групировката в Централна Сирия. Едно рязко американско оттегляне би поставило въпроса дали бойците на „Ислямска държава“ не биха могли по-лесно да си възвърнат силата. Решението е нов завой на фона на неуспеха на американските лидери да намерят решение за дългия граждански конфликт в Сирия, в който участват както американски съюзници така и съперници -Турция, Русия и Иран, пише изданието. Администрациите на Тръмп и Обама не се решават да се намесят по-ангажиращо в конфликта в Сирия, но много високопоставени служители, включително в Държавния департамент и Пентагона, подкрепиха продължаващото присъствие на войски в Сирия, докато се подобрят условията за сигурност и може да се постигне политическо решение, припомня вестникът. Представителите на отбраната, говорейки при условие на анонимност за решението, което все още не е обявено, заявиха, че изтеглянето се очаква да се случи възможно най-бързо и ще засегне цялата сила на повече от 2000 американски члена на службата. The Wall Street Journal съобщи за първи път в сряда, че американските войски ще бъдат изтеглени от Североизточна Сирия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.19", "title": " Тръмп обяви победа над „Ислямска държава“ в Сирия"}
{"url": "https://trud.bg/%d1%82%d1%80%d1%8a%d1%81%d1%82-%d1%81%d0%b8%d0%bd%d1%8f-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%bd%d0%b0%d1%87%d0%b8%d0%bd%d1%8a%d1%82-%d0%bd%d0%b0-%d1%83%d0%bf%d1%80%d0%b0%d0%b2/", "text": "Тръст „Синя България“,  един от миноритарните акционери в ПФК „Левски“ АД, обяви 2018 година за крайно незадоволителна. Организацията посочи конкретно собственика Спас Русев като основна причина за слабите резултати и очертаващия се пореден нулев сезон и даде за пример някои от сериозните проблеми на „сините“. „Тръст „Синя България“ оценява като крайно незадоволителни спортните резултати на ПФК Левски АД през 2018 година. Смятаме, че те се дължат изцяло на избрания от мажоритарния собственик г-н Спас Русев начин на управление и невъзможността му да се справи със структурирането на клуба, балансирането на бюджета и овладяването на процесите от ежедневната работа, които в крайна сметка рефлектират върху резултатите на отбора. Заради това смятаме, че едноличното управление трябва да води и до еднолична отговорност за резултатите. Като сериозни проблеми през 2018 г. можем да отчетем: – закъсняла или липсваща административна и спортна реформа;  – невъзможността да се попълни ключов пост като спортен директор;  – слаба трансферна политика, чийто резултат е скъп отбор с минимални резултати;  – раздут щат на първия отбор, който пречи на нормалната тренировъчна дейност и натоварва бюджета на клуба;  – липса на качествени попълнения от юношеската школа на клуба. Като конструктивен партньор на мажоритарния акционер, ние смятаме, че единственият път за Левски е да се осъществи анонсираната вече структурна реформа. Тя трябва да стартира с назначаване на изпълнителен директор със съответните правомощия, отговарящи на позицията. Вярваме, че при отклонение от тази посока, както и от постигнатото споразумение през лятото на 2018 г. между Тръст „Синя България“ и г-н Спас Русев, единственият адекватен ход от наша страна като миноритарен акционер ще бъде свикване на извънредно общо събрание на клуба с дневен ред, който ще позволи на стотиците акционери в клуба да зададат ясна и категорична насока за управлението на ПФК Левски.", "date": "2018.12.19", "title": " Тръст „Синя България“: Начинът на управление на Спас Русев е в основата на слабите резултати"}
{"url": "https://trud.bg/%d0%be%d0%b4%d0%be%d0%b1%d1%80%d0%b8%d1%85%d0%b0-%d0%bf%d0%be%d1%87%d0%b8%d0%b2%d0%bd%d0%b8-%d0%b4%d0%bd%d0%b8-%d0%bd%d0%b0-%d0%b2%d1%81%d0%b8%d1%87%d0%ba%d0%b8-%d1%80%d0%b5%d0%bb%d0%b8%d0%b3%d0%b8/", "text": "По предложение на ръководствата на религиозните общности в България правителството определи дните на религиозните празници през 2019 г. на вероизповеданията, различни от източноправославието. Служителите и работниците, които изповядват тези вероизповедания, ще могат да ползват част от платения си годишен или неплатен отпуск за посочените дати.    ", "date": "2018.12.19", "title": " Одобриха почивни дни на всички религиозни общности"}
{"url": "https://trud.bg/%d0%b1%d0%b5%d1%85-%d0%bf%d0%be%d0%bb%d1%83%d1%87%d0%b8-%d1%80%d0%b5%d1%88%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d0%b5%d0%ba-%d0%b7%d0%b0-%d0%b3%d0%bb%d0%be%d0%b1%d0%b0%d1%82%d0%b0-%d0%be/", "text": "Български Енергиен Холдинг и дъщерните му дружества Булгаргаз и Булгартрансгаз получиха Решението на Европейската комисия по Дело АТ.39849, БЕХ Газ, съобщиха от пресцентъра на БЕХ. Дружествата изразяват съжаление, че Комисията е решила да пристъпи към приемане на Решението, както и налагане на глоба. Отчитайки това развитие, трябва да се има предвид, че предполагаемото поведение касае период далеч в миналото, който е бил преходен за българския енергиен пазар след присъединяването на България към Европейския съюз. По-конкретно, БЕХ и дъщерните му дружества не приемат заключенията на Комисията, че са злоупотребили с господстващо положение на българския газов пазар. Дружествата продължават да считат, че достъпът до българската преносна мрежа и до газохранилището винаги се е осъществявал в съответствие с действащите закони. Също така предоставянето на достъп до румънския транзитен газопровод никога не е било под контрола нито на БЕХ, нито на някое от неговите дъщерни дружества. Наред с това, дружествата считат, че размерът на глобата е очевидно несъразмерен. През целия период на разследването българската страна оказа пълно съдействие на Комисията и положи всички усилия за приключване на Делото със споразумение („поемане на ангажименти“) по взаимно приемлив начин. За съжаление Комисията отхвърли предложенията, които включваха значителни отстъпки от българска страна. Изразяваме съжаление от това развитие, предвид кооперативния подход на Комисията по отношение на други скорошни антитръстови дела, касаещи търговията с природен газ в Централна и Източна Европа. Отбелязваме, че Комисията е отчела част от аргументите на българската страна по отношение на продължителността на предполагаемото нарушение, което според Решението е приключило в самото начало на 2015 г. Комисията също така е приела, че отделянето на дъщерно дружество от БЕХ като структурна принудителна мярка вече не е наложително. Такава мярка беше предвидена от Комисията в Изложението на възраженията до трите дружества през 2015г. Наложената глоба от EUR 77 068 000, макар и очевидно прекомерна, въпреки това e значително под допустимия максимален размер от EUR 316 800 000 (т.е 10% от оборота на БЕХ за 2014 г.). Подчертаваме, че в нито един момент от периода на твърдяното нарушение не са били засегнати интересите на българските потребители. Цените на природния газ в България са били регулирани от независим орган – Комисията за енергийно и водно регулиране – по правила, които защитават интересите на потребителите и обществото, и ограничават възможностите за ценообразуване от обществения доставчик Булгаргаз. Български Енергиен Холдинг и дъщерните му дружества полагат всички усилия за реализация на проекти, които водят до диверсификация на източниците за доставка на природен газ в България. Тези усилия се оценяват положително и се подкрепят от Комисията. Съвместните цели на дружествата и Комисията остават непроменени и реализацията им по никакъв начин няма да бъде засегната от Решението. Дружествата внимателно ще разгледат Решението и вероятно ще го обжалват, като ще оспорят както твърденията, така и размера на глобата. Въпреки че принципно плащането на глобата е дължимо в срок от три месеца от датата на Решението, в случай на обжалване процедурните правила предвиждат или условно плащане на глобата, която подлежи на възстановяване в случай на успешно обжалване, или предоставяне на обезпечение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.19", "title": " БЕХ получи решението на ЕК за глобата от 77 млн. евро\t\t\t"}
{"url": "https://trud.bg/%d0%b4%d1%8a%d0%bd%d0%be%d0%b2-%d0%bc%d0%b5%d1%81%d1%82%d0%b8-%d0%b7%d0%b5%d0%bc%d0%b5%d1%82%d1%80%d0%b5%d1%81%d0%b5%d0%bd%d0%b8%d0%b5/", "text": "Камбаните на храма „Св. Александър Невски“ започват да бият сами Миналата седмица разкрихме  . Сега разказваме легендата за Петър Дънов и голямото земетресение през 1928 г. Бялото братство вярва, че с чудодейна намеса Учителя спасява хиляди от гибел. В страхотни конвулсии изтръпна Южна България през 1928 г. по време на едно от най-големите земетресения от няколко века насам. Стихията срина 73 280 сгради, уби 109 души и рани над 1000. Много повече щяха да са жертвите, ако не беше се намесил Петър Дънов. „Земетресението, което стана в Пловдив на 18 април, беше определено да стане среднощ, но това, което можехме да направим ние, беше да го ускорим, за да се избягнат по-големите нещастия“, пише Учителя в книгата си „За съдба дойдох“. Водачът на Бялото братство влиза във връзка с тайни сили и измолва бедствието да удари надвечер. Така хиляди спящи са спасени от труса. „На 14-й април, Велика събота, в 11 часа преди пладне, когато четях прав в кабинета си, зави ми се свят. За да не падна, подпрях се с ръце у масата“, разказва съвременникът Петър Пешев. Той среща земетресението в София, където е сравнително слабо. В Пловдив обаче пада мазилката на много сгради, на други зейват пукнатини. В Чирпан люлеенето е катастрофално. Силата му стига 10 степен по 12-степенната скала на Меркали. Убити са 24 души, 70-80 са ранените. На 18 април към 9 и 30 вечерта земята е разклатена отново. Камбаните на храма „Св. Александър Невски“ започват да бият сами. Столичани и този път се отървават само с уплаха, но в Пловдив трусът отново е от 10 степен, а в някои околни села е с едно деление по-силен. Зловещо бучене минава през Града на тепетата. Къщи пращят и за секунди стават на прах. Електричеството угасва. Лумват пожари, миризма на сяра изпълва въздуха. „Това е вулкан, изгинахме!“, кръстят се хората, ужасени да не ги застигне съдбата на Помпей. Димитър Модинков е беден литератор, чиято къщурка стихията изравнява със земята. Със свещ в ръка Модинков тръгва из разорения град да честити избавлението на оцелелите и да помага с каквото може. Директорът на Кредитната банка е оставил отворена чешма. „Ще стане наводнение!“, скубе си косите банкерът. Модинков хладнокръвно влиза в сградата и завърта крана. Редакторът на местния вестник „Борба“ е забравил газова лампа в дома си. „Ще стане пожар!“, тюхка се журналистът. Модинков изнася лампата заедно с дрехи, одеяла и две кресла. „Аман, господин Модинков, бяхме с жената на кинематограф, едва се спасихме. Децата останаха у дома при бабата. Къщата е стара, може да са пострадали“, изповядва се друг. Пловдивският Диоген проверява и донася, че децата са живи и здрави. Когато земята се успокоява и градът започва да лекува раните си, Димитър Модинков иска да погаси една от многобройните си полици. Обръща се за заем към банкера, комуто е помогнал. „Преустановили сме подобни сметки!“, срязва го онзи. Земетресението е най-страшно за хората, които нямат възможност да избягат навън. На 14 април осъдените на смърт в Централния затвор преживяват кошмар. „Станал прав и разкрачен, се задържах да не падна – досущ така, както едно време съм правел върху капитанския си мост на парахода, когато има буря“, спомня си бившият моряк Антон Прудкин, на чийто плещи лежи смъртно наказание. Когато сградата започва да се клати, тъмничарите зарязват службата и хукват на двора. Обикновените пандизчии също са пуснати. В килиите остават само опасните смъртници. „Те, всички, без изключение, почнаха да викат колкото им глас държи, удряйки с оковите си по килийните врати, обковани с дебели ламарини“, разказва Прудкин. След като трусът утихва, двама смъртници получават нервни кризи. Трогателен е фактът, че затворниците заедно с войниците отделят от дажбите си, за да помогнат на пострадалите райони. На 25 април нов трус разклаща Старозагорско и Хасковско. Макар и по-слабо, люлеенето продължава и през следващите месеци на 1928 г. Името на България гърми из целия свят. Кореспондент на парижкия вестник „Тан“ описва пораженията в Пловдив: „На един от големите тютюневи складове горният етаж е буквално откъснат и хвърлен на улицата, която е задръстил до половината. По-нататък, отляво, Военният клуб изглежда незасегнат. Но като заобиколихме фасадата, открихме на мястото на лявото крило, наскоро построено, непроходима грамада от тухли, бетон, мазилка, камъни. Полковник с висока длъжност, на когото бюрото сега е на открито, на чист въздух, ни разказа, че едвам е успял да скокне от леглото си и да избяга навън.“ Родната къща на Яворов обаче оцелява. На фона на общата катастрофа паянтовата постройка в Чирпан героично преживява стихията. Земетресението прави какви ли не чудесии. Някои кладенци пресъхват, в други водата се вдига. Лечебният Меричлерски извор секва, от крановете излиза само задушлив газ. Край Клисура, Карловско, бликва сярна вода. При пловдивското село Чешнигирово пък се появява цяло езеро. От разкъсаните земни недра тръгват потоци, избухват водни и пясъчни гейзери. Очевидци твърдят, че в Кричим покрай Стара река се появили фонтани от небесносин пясък. За сеизмологията предсказването на земетресенията е абсурдно. Петър Дънов обаче твърди: „От 2-3 години насам аз постоянно говоря за земетресенията, за събитията, които предстоят да дойдат. Аз имах точни данни за тия неща, които ще станат в бъдеще.“ От друга страна, на 8 април 1928 г. в големия всекидневник „Зора“ се появява прелюбопитно съобщение: „Сеньор Бенданди, италианският специалист по земетресенията, предсказва в италианските вестници едно скорошно земетресение в Южна Европа. При това той припомня, че неговите по-раншни предсказания от този характер са се сбъдвали.“ Италианецът сочи, че трусовете ще започнат на 9 и 10 април, тоест сбъркал е само с 4 дена. Възможно ли е и българинът Дънов да е знаел за бедствието? „Ние сме за истината, според която Земята е велик организъм, в който живее една възвишена разумна душа, със съзнание, каквото има и човекът“, пише белият пророк. Според тълкуватели на дъновизма Учителя е приел сигнали от земните недра и от Слънцето, което Бялото братство обожествява. Сеизмолозите пък отбелязват, че земетръсите в известна степен са зависими от слънчевите петна. Движението на земната магма се влияе от небесните тела, както приливите и отливите от Луната, предполагат те. Петър Дънов неслучайно се е обърнал към Слънцето. Каква точно магия е направил, за да ускори земетресението и да спаси хиляди, остава тайна. Това е само едно от многобройните чудеса на Учителя.          ", "date": "2018.12.19", "title": " Дънов мести земетресение\t\t\t"}
{"url": "https://trud.bg/%d0%ba%d0%be%d1%81%d0%be%d0%b2%d0%be-%d0%b8-%d1%81%d1%8a%d1%80%d0%b1%d0%b8%d1%8f-%d0%b2%d0%be%d0%b9%d0%bd%d0%b0-%d0%b1%d0%b5%d0%b7-%d0%ba%d1%80%d0%b0%d0%b9/", "text": "Има две противоположни позиции в случая „Косово“. Сърбия не може да приеме реалността, че Косово или огромна част от него е загубена завинаги. Косово от своя страна ще се стреми на всяка цена да получи признание от Белград за своята независимост, както и пълно признание от международната общност. Засега допирни точки между двете страни няма. Проблемът „Косово“ съществува повече от столетие. Той възниква с вкарването на почти половин милион албанци в Югославия през 1918 г. За първи път два противоположни и враждуващи етноса са вкарани в една държава. Опасността от огромните грижи, които той ще създаде на Белград, споделя известният учен и председател на Сръбската академия на науките акад. Васа Чубрилович, който през 1937 г. излиза със секретен меморандум до премиера на тогавашна Югославия, в който предлага ликвидирането на албанския етнос в рамките на югославската държава. Методите, изброени в меморандума за провеждането на този акт, са четири. Първо, привличане и подкупване на най-будните младежи от Косово за каузата на Сърбия. Второ, поощряване на смесените бракове. Трето, изселване на част от албанците, и четвърто, инсцениране на бунтове сред албанците и брутално потушаване, но не от армията, а от паравоенни сили. Втората световна война осуетява този план. По време на войната враждебността между сърби и албанци взема многобройни жертви и от двете страни. След 1944-5 г. албанците са включени в Сръбската република. Чувствайки се застрашени за своето съществуване, и поради особените взаимоотношения между двата етноса, те издигат две тези, които изпълняват с изключителна последователност. А именно: не е истински албанец този, който няма поне 7 деца, и второ – албанската майка ще пречупи сръбския щик. Така се случва бурният и безпрецедентен за Европа през XX век демографски бум. За 18-20 години албанският етнос в Югославия се удвоява. При преброяванията там, които са на 10 години, данните са следните. След войната албанците са около половин милион, 1952 г. те са 750 000, а 1961 г. нарастват на 915 000. След 10 години през 1971 г. – вече са 1 309 000, през 1981-а нахвърлят 2 милиона, а 1991-а при разпада на Югославия са около 3 милиона. Тоест за 45 години албанците нарастват 6 пъти. Този демографски бум сериозно смущава управляващите. В тази връзка и след бурните албански протести съветникът на Йосип Броз Тито – Лео Матев, който е и директор на Института по външна политика, предупреждава, че най-голямата опасност за стабилността на югославската федерация не са хърватите, а албанците в Косово. Всички опити на югославското ръководство за приобщаване, разселване, асимилиране и денационализиране на албанската общност се оказват напразни. Силният националистически дух, дълбоката неприязън между албанци и сърби, както и стремежът на косоварите да се обединят с Албания, са сериозни фактори, които провалят намеренията на Белград. Факт е, че още през 1986 г. иредентизмът (политическо движение за анексиране на чужди територии към предполагаемо еднонационалната държава) взема изключителни мащаби – над 50 албански националисти са арестувани, от които 33-ма са осъдени и изпратени в затвора. Обединението на албанците в една държава е въпрос, който рано или късно ще бъде реализиран. За съжаление, ЕС гледа на него доста повърхностно, вяло и неадекватно, поддържайки принципа за запазване на статуквото. Кое статукво обаче? Това, което гарантира стабилност и сигурност в даден регион ли? Съществуващата обстановка на Косово гарантира точно обратното – несигурност, напрежение, липса на всякакво доверие и дори военни конфликти. Кой има интерес от такова „статукво“? Очевидно, някои западни външни сили, но в никакъв случай това не са албанците и сърбите. Жалко, че двете страни – сръбската и албанската, пропуснаха един изключителен исторически шанс в началото на 90-те години на XX век да решат проблема чрез подялба на Косово. Впрочем, по този въпрос бях потърсен от посланик от Белград за консултация да дам своето мнение. Те не се споразумяха по въпроса кой колко да получи от Косово. Сърбите настояваха за 40%, докато албанците бяха склонни да им отстъпят само 30%, тъй като сръбското население представляваше 12% от гражданите на Косово. И двете страни не отстъпват и отстояват своите позиции. Продължаващият демографски бум и подкрепата, която косовските албанци получават отвън, още повече ще стимулира както усилията за признаване на Косово за независима държава, така и албанците за обединяване на албанския етнос в една държава. Наред с това обаче Косово ще остане регион на нестабилност и потенциална заплаха за сигурността на Балканите. Окончателното решение на проблема „Косово“ трябва да се търси в обединението й в една държава. Това рязко ще съкрати демографския бум, който ще бъде доведен до нормални рамки на раждаемост и ще пречупи албанската демографска агресия не само на Косово и Македония, но и на Балканите. Запазването на демографските показатели означава, че само след няколко десетилетия албанците ще нараснат на 30-40 милиона, поради което не само Косово и Македония, но и Балканите ще им станат недостатъчни за това огромно население.   Митът за Велика Албания Тук се сблъскваме с мита за Велика Албания, лансиран от недоброжелатели и непознаващи проблема. Колко велика ще стане Албания, която е 28 000 кв. километра и прибави към себе си 10 000 кв. км от Косово и още 4-5000 кв км от напълно албанизираните части от Вардарска Македония? Какво страшно има в появата на една държава от 43 000 кв. км със 7-8 милионно население! Кого ще застраши тя, след като е три пъти по-малка от Гърция и два пъти по-малка от България и толкова от Сърбия? Националистите в такава Албания ще бъдат принудени да се грижат за стандарта и положението на населението в рамките на т. нар. Велика Албания, а не чрез демографска агресия да завоюват чужди земи.            ", "date": "2018.12.19", "title": " Косово и Сърбия – война без край\t\t\t"}
{"url": "https://trud.bg/%d0%b0%d0%bd%d0%b0%d1%82%d0%be%d0%bc%d0%b8%d1%8f-%d0%bd%d0%b0-%d0%b5%d0%b4%d0%bd%d0%b0-%d0%b8%d0%ba%d0%be%d0%bd%d0%be%d0%bc%d0%b8%d1%87%d0%b5%d1%81%d0%ba%d0%b0-%d0%ba%d1%80%d0%b8%d0%b7%d0%b0/", "text": "За да расте икономиката, тя има нужда от паричен допинг Съвсем наскоро на финансовите пазари в САЩ се случи нещо, което събуди въпроси за посоката на развитие не само на американската, а и на световната икономика. Това събитие бе обръщането на кривата на доходността по държавните облигации на САЩ между 3 и 5 години остатъчен срок до падежа, което стана на 3 декември. Текущите трендове показват и че скорошно обръщане на лихвената крива е възможно в региона между 2 и 10 години, което е значително по-сериозен индикатор за процесите в рамките на американските дългови пазари. Това, което притесни икономистите, е, че обикновено обърнатите лихвени криви се смятат за предвестник на икономическа криза и с основание. В САЩ почти всички значими рецесии в последно време са предхождани от обърнати лихвени криви. Как обаче се заражда една съвременна икономическа криза, на която обърнатата лихвена крива е предвестник? Ролята на политиците, централните банкери и нобелистите Обикновено, желанието на политиците в демократичните общества е да запазят електоралната подкрепа и да си гарантират властта. Това в общия случай означава да осигурят работни места, високи доходи или накратко – икономически растеж. Целите на централните банкери не рядко са подобни. Те също трябва да осигуряват икономически растеж, да пазят ценовата стабилност и стабилността на местната валута. Поради краткосрочния си хоризонт политиците и централните банкери често се изкушават да приложат всички свои инструменти, за да накарат икономиката да заработи по-добре, колкото се може по-скоро. Това е особено валидно, ако има изгледи икономиката да забави своя ръст или още повече, когато е на прага да изпадне в рецесия. Тогава централните банкери, често под натиска на политиците, започват да предприемат действия по стимулиране на икономиката или инфлацията, вярвайки, че правят нещо добро. Такъв е съветът и на учените с Нобелови награди по икономика. Според тях, за да расте икономиката, има нужда от допинг. Паричен допинг. И тя го получава. Централните банки, вярвайки, че пазарната икономика може да бъде управлявана от тях, понижават основните лихвени проценти, провеждат се програми за количествени улеснения, което означава единствено повече пари в обращение. Това води до понижаване и на останалите лихвени проценти в икономиката. Влакчето на илюзиите При ниски непазарни нива на лихвените проценти и разхлабена парична политика всички проекти (ефективни и неефективни, новаторски и традиционни, малки и големи) стават реализуеми или поне по-лесно реализуеми от преди. Това е така по две причини. На първо място икономическите агенти могат лесно да съберат капитал, който е и с ниска цена. На второ място, ниските непазарни лихвени проценти са деформирали изключително много процеса на оценяване на инвестиционните проекти на предприемачите. Тези от тях, които планират да финансират своите проекти с дълг, а впоследствие и не само те, използват дисконтови проценти, чиито стойности отразяват вече по-ниските лихвени проценти в икономиката. Логично е при това положение проектите да се окажат финансово ефективни или както обичат да казват финансистите, да имат положителна нетна сегашна стойност. Така в крайна сметка при новите условия много проекти се оказват финансово ефективни и започват да се реализират. Отварят се работни места. Купуват се материали, формира се верига от доставчици. Доставчиците на свой ред наемат свои работници, потребяват материали, енергия и т.н. и т.н. Започва икономическо оживление. Ниските лихви неминуемо повличат надолу и цената на собствения капитал. В почти същия момент финансовите анализатори и портфейлните мениджъри с техните наглед сложни модели за оценка на компаниите, в чиито акции да инвестират, с изненада откриват, че „фундаментът“ е подценен, а инвестиционните препоръки за покупка започват все повече да стават категорични. Светва зелен семафор и влакчето на илюзиите е готово да потегли. Пазарите на дялови инструменти се изстрелват нагоре. Всички инвеститори и финансисти мислят, че това е шансът на живота им и трескаво започват да купуват. Влакчето на илюзиите вече е тръгнало и набира скорост. Налице е икономически растеж, имаме и възходящи финансови пазари. Всички са щастливи от този факт, а най-много на постигнатите резултати се радват политиците и централните банкери. Защо настъпва кризата? Финансово ефективните проекти, евтиният и достъпен собствен и привлечен капитал сами по себе си не означават автоматично, че всички проекти наистина са жизнеспособни, ефективни и нужни на икономиката. Тоест икономическият фундамент, който икономистите и финансистите изведнъж са открили, не е гарантирано стабилен или пък подценен. Той прилича на истински, но не е. Зад него не седи реална икономика, а икономика, създадена на практика чрез административно-планово решение. Реално централните банкери сътворяват изкуствен икономически растеж, при който все повече капитал се трансформира от ликвиден във фиксиран. Много икономически агенти са натрупали и огромен дълг. Когато процесът по трансформация на капитала се е задълбочил, кривата на лихвените проценти започва да се обръща, защото икономическите агенти имат все по-голяма нужда от ликвиден капитал в краткосрочен план, което избутва краткосрочните лихвени проценти в посока нагоре. Минава още малко време и започва да става ясно, че не всички започнати икономически проекти в действителност са финансово ефективни или дълговата тежест при част от тях е прекалено голяма. За някои икономически проекти настъпва момент на отрезвяване, загуби и неминуеми икономически проблеми. Тоест, пазарните сили се намесват и все пак успяват да накажат неефективните играчи и да направят нужната корекция, когато диспропорциите и изкривяванията станат прекалено големи. Започва икономическата криза. Често нейните първи видими прояви са фалити на финансови институции или големи фирми. Кризата обаче не се изразява във фалита на няколко банки или фирми или пък е сривът на някой финансов пазар. Фалитите и сривовете на финансовите пазари са само видимата страна на корекцията долу в истинския фундамент на икономиката, деформиран много по-рано от паричната и лихвената политика на централните банки. Именно това бе механизмът, по който възникна световната финансова криза от 2008 г., така се създаде и спука Dot Com балона, това е механизмът на създаването и протичането на Голямата депресия. Често обаче политиците и централните банкери започват да се борят с текущата криза със същите инструменти, които са я създали – ниски лихвени проценти и административна намеса в икономиката. Именно така достигнахме до абсурда да наблюдаваме до съвсем скоро отрицателни лихвени проценти на финансовите пазари. Те и ниските лихвени нива осигуриха икономически растеж след 2008 г., но реално скриха икономическите проблеми и не позволиха, световната икономика да се изчисти сама. Нещо повече, днес вероятността да се случи нова криза нараства. Всичко това води до заключението, че при деформиран ценови механизъм, още повече в рамките на капиталовите пазари, няма как да имаме ефективна икономика или устойчив растеж. Това е така, защото именно цените са сигналът, който кара предприемачи и купувачи да вземат ефективни решения за инвестиране, развиване на бизнес или за покупки. Деформираният поради политически, финансови, банкови или социални причини ценови механизъм води в крайна сметка единствено до похабяване на капитал, загуба на работни места, криза и стагнация.", "date": "2018.12.19", "title": " Анатомия на една икономическа криза\t\t\t"}
{"url": "https://trud.bg/%d1%82%d1%80%d0%b0%d0%bc%d0%b2%d0%b0%d0%b8%d1%82%d0%b5-%d1%82%d1%80%d1%8a%d0%b3%d0%b2%d0%b0%d1%82-%d0%bf%d0%be-%d0%b3%d1%80%d0%b0%d1%84%d0%b0-%d1%83%d1%82%d1%80%d0%b5/", "text": "От утре се възстановява движението на трамваите по столичната улица „Граф Игнатиев“. Мотрисите по линии 10, 12 и 18 започват да превозват пътници след ремонта на трасето им по улицата. Това съобщи столичният кмет Йоданка Фандъкова по време на проверка на строежа на третата метролиния. Тя съобщи и, че огражденията по тротоарите са премахнати, за да може магазините да работят по Коледа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.19", "title": " Трамваите тръгват по „Графа“ утре"}
{"url": "https://trud.bg/%d1%86%d0%b8%d1%81%d1%82%d0%b5%d1%80%d0%bd%d0%b0-%d1%81-30-%d1%82%d0%be%d0%bd%d0%b0-%d0%b3%d0%be%d1%80%d0%b8%d0%b2%d0%be-%d1%81%d0%b5-%d0%bf%d1%80%d0%b5%d0%be%d0%b1%d1%8a%d1%80%d0%bd%d0%b0-%d0%bd/", "text": "Цистерна с близо 30 тона дизелово гориво се преобърна на околовръстния път на Казанлък. Горивото изтича от няколко места и трудно може да бъде овладяно, предава   Товарният автомобил се е движел от Запад на Изток, водачът изтърва контрол над возилото, преминава през мантинелата, влекачът се откъсва от цистерната и се завърта в платното на насрещното движение. От удара цистерната се преобръща в платното си. На място са специалисти от пожарната, полицията и от екологичен контрол към община Казанлък, които да преустановят изтичането на горивото и да предотвратят замърсяването на почвата. Полицията отцепи голям периметър от мястото на инцидента, за да се предотврати евентуален взрив. Водачът на цистерната не е пострадал. Околовръстният път е затворен. Образуваха се опашки от камиони, които не могат да обърнат. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.19", "title": " Цистерна с 30 тона гориво се преобърна на околовръстния път на Казанлък\t\t\t"}
{"url": "https://trud.bg/%d0%b0%d0%b2%d0%b8%d0%be%d0%bc%d1%83%d0%b7%d0%b5%d0%b9-%d0%be%d1%82%d0%ba%d1%80%d0%b8%d0%b2%d0%b0-%d1%83%d1%87%d0%b5%d0%bd%d0%b8%d1%87%d0%b5%d1%81%d0%ba%d0%b8-%d1%87%d0%bb%d0%b5%d0%bd%d1%81%d0%ba/", "text": "Авиомузеят на Летище Бургас ще открие ученически членски клуб в началото на 2019-та година. Дейността на авиоклуба ще продължи през цялата учебна година, като веднъж месечно ученици от различни бургаски учебни заведения ще бъдат гости в Авиомузей Бургас. Темите и срещите на клуба ще бъдат предварително избрани, а целта им ще бъде да запознаят децата с любопитни и факти и интересни моменти от авиацията. През тази година авиационният музей в Бургас беше посетен от 32 000 души, които се докоснаха до самолетните експонати и до историята на Българска гражданска авиация. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.19", "title": " Авиомузей открива ученически членски клуб"}
{"url": "https://trud.bg/%d0%be%d1%82%d1%85%d1%80%d0%b0%d0%b4%d0%bd%d0%b0%d1%85%d0%b0-%d0%b0%d0%bf%d0%be%d0%bb%d0%be%d0%bd-%d0%be%d1%82-%d1%86%d0%b5%d0%bd%d1%82%d1%80%d0%b0%d0%bb%d0%bd%d0%b0-%d0%b1%d0%b0%d0%bd%d1%8f/", "text": "Открадната е бронзовата статуя на Аполон Медикус до чешмите с минерална вода при Централна баня, директорът на Регионалния исторически музей в София доц. Венета Ханджийска. По думите й, това не е първата кражба на културни ценности през изминалите дни. Преди няколко дни е имало и кражба на месинговите чучури на чешмите в музея на историята на София. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.19", "title": " Отхраднаха Аполон от Централна баня"}
{"url": "https://trud.bg/%d0%bd%d0%be%d0%b2%d0%b8-5-%d0%bc%d0%b5%d1%82%d1%80%d0%be%d1%81%d1%82%d0%b0%d0%bd%d1%86%d0%b8%d0%b8-%d1%81%d0%bb%d0%b5%d0%b4-9-%d0%bc%d0%b5%d1%81%d0%b5%d1%86%d0%b0/", "text": "Първите 5 станции на третата метролиния в София ще бъдат пуснати през септември 2019 г. Те са построени на 81%, съобщи столичният кмет Йорданка Фандъкова по време на проверка на две от новите станции – „България“ и „Красно село“. На инспекцията присъстваха министърът на транспорта Росен Желязков и началникът на столичния „Метрополитен“ Стоян Братоев. Станциите, които ще бъдат готови през септември, заедно с 5 км метротрасе се намират от пазара на „Красно село“ при бул. „България“ и бул. „Гешов“, през ВМА, НДК и Попа. За 8 минути ще се стига от „Красно село“ до центъра на София. Тези 5 станции са първите от 12-те км трасе с 12 метростанции от третата линия, които ще бъдат пуснати през идните две години. Те ще свързват „Хаджи Димитър“ и „Горна баня“. След тях, през 2019 г. ще бъдат пуснати още 3 станции – при Орлов мост, до Малък градски театър „Зад канала“ и на бул. „Владимир Вазов“. За 2020 г. остава да бъдат готови последните 4 станции от участъка. Те са от „Красно село“ до Околовъстния път при „Овча купел“ и Горна баня“. На последната спирка ще има и малка жп гара, където хората да се прекачват на влаковете от София за Перник. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.12.19", "title": " Нови 5 метростанции след 9 месеца"}
{"url": "https://trud.bg/%d0%b3%d1%80%d1%8a%d1%86%d0%ba%d0%b8%d1%8f%d1%82-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82-%d0%bd%d1%8f%d0%bc%d0%b0-%d0%b4%d0%b0-%d0%bf%d1%80%d0%b8%d0%b5%d0%bc%d0%b5%d0%bc-%d1%81%d0%b2/", "text": "Гърция иска да установи добросъседски отношения с Македония, но няма да приеме „своеволни“ интерпретации на споразумението за името, подписано миналия юни, заяви гръцкият президент Прокопис Павлопулос, цитиран от електронното издание на вестник Kathimerini. „Когато и ако (споразумението) дойде (в парламента) за ратификация, ние по никакъв начин няма да приемем своеволни – и дори иредентистки – интерпретации на Преспанския договор от БЮРМ“, заяви Павлопулос пред гръцките представители, работещи в европейските институции, в рамките на реч в Европейската комисия в Брюксел. Държавният глава посочи, че Гърция приветства перспективата за присъединяване на Македония към НАТО и ЕС, стига спорът за името да бъде разрешен. „Само когато целият процес е окончателно завършен и щом установим, че конституционната ревизия съдържа гаранции, тогава може да има покана за приемане в НАТО, както и започване на преговори за присъединяване към ЕС“, добави гръцкият президент. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.19", "title": " Гръцкият президент: Няма да приемем своеволни интерпретации на споразумението за името на Македония"}
{"url": "https://trud.bg/%d0%bf%d0%b5%d1%81%d0%ba%d0%be%d0%b2-%d0%b4%d0%be%d1%81%d1%82%d0%b0%d0%b2%d0%ba%d0%b8%d1%82%d0%b5-%d0%bd%d0%b0-%d1%81%d0%b8%d1%81%d1%82%d0%b5%d0%bc%d0%b8%d1%82%d0%b5-%d0%bf%d0%b5%d0%b9%d1%82%d1%80/", "text": "няма да окаже никакво влияние върху споразуменията между Москва и Анкара за доставки на руските системи за противовъздушна отбрана С-400. Това заяви днес говорителят на Кремъл Дмитрий Песков, цитиран от Държавният департамент на САЩ съобщи снощи, че Вашингтон предлага на Турция продажбата на ракетни системи Пейтриът на стойност 3,5 милиарда долара, предаде Асошиейтед прес. Това не са свързани процеси, а в този случай реализираме онези споразумения, които вече имаме с турските колеги. Проектът и споразумението за доставките на комплексите С-400 се намира в стадий на реализация и тя ще бъде продължена, каза Песков в отговор на въпрос на журналист дали намеренията за доставки на системите Пейтриът няма да се отразят на споразумението на Москва с Анкара (за С-400). Песков подчерта, че Русия не вижда основания да не се доверява на Турция, която пое ангажимент да не разкрива на трети страни данни за системите С-400. През ноември говорителят на турския президент Ибрахим Калън заяви, че Турция е готова да купи американски ракетни системи Пейтриът, ако получи добро предложение от американската страна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2018.12.19", "title": " Песков: Доставките на системите Пейтриът няма да се отразят на споразумението на Москва с Анкара за С-400"}
{"url": "https://trud.bg/%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b0%d1%82%d0%b0-%d0%ba%d0%be%d0%bc%d0%b8%d1%81%d0%b8%d1%8f-%d0%bf%d0%be%d1%81%d1%82%d0%b8%d0%b3%d0%bd%d0%b0-%d1%81%d0%bf%d0%be%d1%80%d0%b0/", "text": "Европейската комисия постигна споразумение с Италия за бюджета на страната за 2019 година, с който се избягва възбуждането на дисциплинарни процедури срещу Рим, заяви вицепредседателят на ЕК Валдис Домбовскис, цитиран от Ройтерс. „Решението не е идеално. То не представлява дългосрочно решение на икономическите проблеми на Италия. Но позволява да се избегне процедура за големия дефицит на този етап“, заяви Домбовскис на пресконференция в Брюксел. Той добави, че решението може да бъде преразгледано през януари, ако Рим не приложи напълно постигнатата с Брюксел сделка. Според компромиса, Италия ще намали бюджетния си дефицит за следващата година до 2,04 от брутния вътрешен продукт от 2,4%, както беше планирано по-рано. По-значимият структурен дефицит обаче, който изключва еднократните позиции и промените в бизнес цикъла, няма да се промени през 2019 г. от нивата през 2018-а – компромис, наречен от Домбровскис „граничен“. Според правилата на ЕС Рим е трябвало да намали структурния дефицит с 0,6% от БВП, но вместо това предложи в първоначалния си проектобюджет за 2019 г. увеличение от 1,2%, според Комисията. Компромисът при нулева промяна не беше идеален, каза Домбровскис, но позволи на Комисията да се откаже от плановете за започване на дисциплинарни действия, които могат да доведат до глоби. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.19", "title": " Европейската комисия постигна споразумение с Италия за бюджета на страната за 2019 година"}
{"url": "https://trud.bg/%d1%81%d0%bf%d0%b5%d1%86%d1%81%d1%8a%d0%b4%d1%8a%d1%82-%d0%bf%d1%83%d1%81%d0%bd%d0%b0-%d0%bf%d0%be%d0%b4-%d0%b4%d0%be%d0%bc%d0%b0%d1%88%d0%b5%d0%bd-%d0%b0%d1%80%d0%b5%d1%81%d1%82-%d0%b4%d0%b5%d1%81/", "text": "Спецсъдът пусна под домашен арест отстранения кмет на район „Младост” Десислава Иванчева и нейната заместничка Биляна Петрова. От спецсъда уточниха, че реално по-леката мярка трябва да влезе в сила след 3 дни. Мярката може да бъде обжалвана до 7 дни пред Апелативния спецсъд. Мотивите на съда са 40 страници. От прокуратурата заявиха, че първо искат да се запознаят с тях и тогава ще решат дали да протестират решението. В средата на ноември Иванчева и Петрова бяха пуснати от ареста от първоинстанционния спецсъд, но часове по-късно промяната на мярката беше стопирана до произнасяне по протеста на прокуратурата. В крайна сметка Апелативният специализиран наказателен съд ги остави окончателно в ареста. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.12.19", "title": " Спецсъдът пусна под домашен арест Десислава Иванчева и Биляна Петрова"}
{"url": "https://trud.bg/%d0%b4%d0%b5%d1%86%d0%b0%d1%82%d0%b0-%d0%be%d1%82-%d0%b4%d0%b3-%e2%84%966-%d1%89%d0%b0%d1%81%d1%82%d0%bb%d0%b8%d0%b2%d0%be-%d0%b4%d0%b5%d1%82%d1%81%d1%82%d0%b2%d0%be-%d0%bf%d0%be/", "text": "Възпитаници на ДГ № 6 „Щастливо детство“ изнесоха празнична програма пред пенсионерите от Дом за стари хора „Св. Петка“ в кв.“Струмско“ . Малчуганите зарадваха възрастните хора с коледни песни и стихотворения. Преди самото тържество, в продължение на месец, децата от детската градина изработваха коледни картички, специално за потребителите на социалната услуга. С това тържество децата от ДГ №6 „Щастливо детство“ показаха,че са възпитани да уважават и подкрепят хората от различни поколения. Развълнувани възрастните хора благодариха за приятните емоции. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.19", "title": " Децата от ДГ №6 „Щастливо детство“ поздравиха хората от Дом „Св. Петка“ в кв. „Струмско“"}
{"url": "https://trud.bg/%d0%bf%d1%80%d0%b0%d1%89%d0%b0%d1%82-%d0%b8%d0%b7%d0%b2%d1%8a%d1%80%d1%88%d0%b8%d1%82%d0%b5%d0%bb%d1%8f-%d0%bd%d0%b0-%d1%83%d0%b1%d0%b8%d0%b9%d1%81%d1%82%d0%b2%d0%be%d1%82%d0%be-%d0%b2-%d1%85%d0%be/", "text": "“Радвам се, че я убих. Тя беше демонът”. Това обяви вчера безцеремонно 37-годишният пловдивчанин Димитър Ръжев, който е задържан за бруталното убийство на младо момиче. Трупът на 24-годишната Златена Стоянова от Гълъбово бе открит в понеделник сутринта в стая в хотел в центъра на София. Двамата се скарали и Ръжев й се нахвърлил да я души. После я удрял с бутилка уиски по главата. Накрая й забил ножица в едното око. Софийският градски съд реши да изпрати Ръжев за един месец в психиатрията в Ловеч, където да му се направят изследвания, тъй като има данни, че страда от параноидна шизофрения. Според вещи лица Ръжев може и да симулира заболяването и не всяко психиатрично заболяване водело до невменяемост. Пред съда задържаният не отрече, че приемал едновременно алкохол, наркотици и лекарства срещу шизофрения, които от две години сам ги пиел, без консултация с лекар. Пред журналисти той каза, че плащал на Златена, която била “демонът, който подал ябълката на жена му, а тя от своя страна на него”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.12.19", "title": " Извергът от хотела: Радвам се, че я убих. Тя беше демон\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba%d0%b2%d0%be-%d1%80%d0%b5%d1%88%d0%b8-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d0%ba%d0%b8%d1%8f%d1%82-%d1%81%d1%8a%d0%b2%d0%b5%d1%82-48/", "text": "Министерският съвет одобри Националната програма за участие на Република България в междуправителствените дейности на Съвета на Европа (СЕ) през 2018-2019 г.  Благодарение на програмата общо 12 министерства, две изпълнителни агенции, една държавна агенция и една национална комисия ще използват 520 000 лв. за дейностите си в Съвета на Европа в областта на правата на човека, върховенството на правото и демокрацията. Програмата е съобразена с мерките на правителството за ограничаване на бюджетните разходи през съответния период. Сред заложените приоритети е картографиране и анализ на рискови региони и проучване на местата на произход и страните на дестинация за жертвите на трафик, както и оказване на специализирана подкрепа на мъже, станали жертва на такъв. Обръща се внимание и на борбата с трафика на хора с цел организирана просия, както и сексуалното посегателство над децата в спорта. С приемането на програмата ще продължи сътрудничеството със Съвета на Европа по реформа на правосъдието спрямо непълнолетни, включително в контекста на приемането на нов Закон за отклоняване от наказателно производство и налагане на възпитателни мерки на непълнолетни лица, чиито проект бе подготвен от екипа на министър Екатерина Захариева в Министерството на правосъдието. Изпълнението на Стратегията за интернет управление 2016 г. -2019 г. на Съвета на Европа ще продължи, с особено внимание към разпространението на умишлено подвеждаща и невярна информация и речта на омразата. Акцент е поставен и върху развиване на компетентности за дигитална грамотност и дигитално гражданство, както и разработване на проекти в тази насока от училища. Важно остава и сътрудничеството с европейския фонд за подкрепа на кинопродукции „Евроимаж“. Той има водеща роля в насърчаването на сътрудничеството между държавите членки и по-широкото разпространение на европейските филми. Неслучайно все повече филми, подкрепени от „Евроимаж“, са удостоени с призове на най-престижните фестивали – като „Не ме докосвай“ на Адина Пинтилие, който получи „Златна мечка“ (копродукция с България).  Одобряването на настоящата програма ще осигури последователност и непрекъснатост на прилагане на установения през 1992 г. механизъм на сътрудничество. Той се осъществява чрез двугодишни програми от дейности, които се изготвят въз основа на предложенията на заинтересованите министерства и ведомства. Правителството прие доклада за напредъка в изпълнението на мерките в Националната програма за реформи за 2018 г. за периода от месец май до месец октомври тази година. Документът е изготвен на основание РМС № 396/2017 г. за определяне на механизъм за координация и наблюдение на структурните реформи в рамките на Европейския семестър. Докладът съдържа отчетна информация, която обхваща мерките, насочени за подобряване на конкурентоспособността на икономиката и за постигане на националните цели по стратегия „Европа 2020“, както и мерките, свързани с препоръките на Съвета на ЕС от 13 юли 2018 г. и тези от 2017 г. Препоръките на Съвета на ЕС за тази година са три, с една по-малко спрямо предходната, и са фокусирани основно върху областите фискална политика, финансов сектор, регулаторна рамка по несъстоятелността, система за социална защита, образование и здравеопазване. В отчета към доклада е направен преглед на изпълнението на отделните политики и са посочени евентуални рискове пред тяхното осъществяване. По предложение на ръководствата на религиозните общности в България правителството определи дните на религиозните празници през 2019 г. на вероизповеданията, различни от източноправославното. Съгласно Кодекса на труда и Закона за държавния служител, служителите и работниците, които изповядват тези вероизповедания, могат да ползват, по свой избор, част от платения си годишен или неплатен отпуск за религиозните празници. Празниците на Католическата църква у нас са 22 април – вторият ден от Възкресение, 29 юни – „Св. Св. Апостоли Петър и Павел“, 1 ноември – „Вси Светии“ и 8 декември – Непорочното зачатие на Света Богородица. Мюсюлманското вероизповедание ще празнува Рамазан байрам – на 4, 5 и 6 юни, Курбан байрам на 12 и 13 август и Рождението на Мохамед – 8 ноември. За религиозната общност на евреите празниците са на 28 април – Пecax, 30 и 31 септември – Рош Ашана, 9 октомври – Йом Кипур и Сукот – на 21 и 22 октомври. Арменската апостолическа православна църква ще празнува Рождество Христово на 6 януари, 14 април – Цветница, 21 април – Възкресение Христово, 28 юли – Преображение Господне, 18 август – Успение Богородично, 15- септември – Кръстовден. Празничните дни за обществото „Бяло братство“ са 22 март – Ден на пролетното равноденствие, раждането на Учителя Петър Дънов – 12 юли, Съборните дни – 19, 20 и 21 август, и Денят на кончината на Учителя – 27 декември. Църквите на адвентистите от Седмия ден ще празнуват шест съботни дни, ако според трудовия им или служебен договор са задължени да работят в тези дни.  Празници за Общество за Кришна съзнание са Гаура Пурнима на 21 март, Рама Навами – 13 април, Нарасимха Чатурдаши на 17 май, Ратха Ятра – на 14 септември, Кришна Джанмащами на 23 август. Последователите на Диамантен път на будизма – България, ще празнуват на 18 май – Весак (ден на раждането, просветлението и паранирваната на Буда Шакямуни). Свидетелите на Йехова в България отбелязват Възпоминанието за смъртта на Исус Христос на 19 април и конгресни дни на 12 и 13 юли, 23 август и 6 и 7 септември. Евангелските църкви ще празнуват 31 октомври деня на Реформацията. За празници на Будистката общност в България са определени 19 май – Денят на Буда, 5 февруари – Нова година, 17 юли – Денят Дхарма и 8 декември – Денят Бодхи.  Празниците на Бахайска общност в България са 21 март – Hoy Руз, 21 април – Резван, 24 май – декларацията на Баб, 29 май – възнесението на Бахаулла, 29 октомври – Рождението на Баб, Рождението на Бахаулла – 30 октомври. Правителството предлага на Президента на Република България да издаде указ за награждаване на акад. Минчо Хаджийски с орден „Св. Св. Кирил и Методий“- първа степен, за неговите големи заслуги в областта на образованието и науката. В продължение на 52 години акад. Хаджийски има активна преподавателска и научна дейност в Техническия университет-Варна, и Химикотехнологичния и металургичен университет. Автор е на 25 нови учебни курса в областта на автоматизацията на корабни машини и механизми, теория и управление на техническата кибернетика, автоматизация на химикотехнологични и металургични обекти и др. Създал е 7 нови учебни лаборатории и е развил нови учебни и научни направления. Акад. Хаджийски е автор на 7 учебника, като е въвел в учебните планове нови научни направления. Бил е гост-преподавател в редица чуждестранни университети в Англия, Германия, Финландия, Гърция, Полша и други. Негови 43 разработки са внедрени, за което е документиран икономически ефект от 2 100 000 лв. Акад. Хаджийски е главен редактор на списание „Автоматика и информатика“ от 2002 г. и заместник главен редактор на списание „Journal of Information Technologies and Control“ до 2016 г. Член е на множество чуждестранни научни организации – Senior member на IEEE, председател на Националния комитет и член на два технически комитета на IF АС и др. Той е един от учредителите на Съюза по автоматика и информатика. „Джон Атанасов“, бивш негов председател и към момента член на ръководните му органи. За активната си научна и преподавателска дейност акад. Хаджийски нееднократно е бил награждаван – два пъти носител на почетния знак на ХТМУ, удостоен е със званието „Почетен професор на ТУ-Варна“, златен медал на Федерацията на научно-техническите съюзи, първа награда на Фонд „Научни изследвания“ и др. Правителството определи за поста директор за Република България в Съвета на директорите на Черноморската банка за търговия и развитие (ЧБТР) Петя Кузева, директор на дирекция „Държавен дълг“ в Министерството на финансите. ЧБТР е международна финансова институция на страните-участнички в Организацията за Черноморско икономическо сътрудничество. Основана е от Албания, Армения, Азербайджан, България, Грузия, Гърция, Молдова, Румъния, Русия, Турция и Украйна с цел да подпомага икономическото развитие на страните от региона. Дейността на ЧБТР е насочена към финансиране и насърчаване на регионални проекти от публичния и частния сектор, както и към поощряване на търговската активност между страните-акционери. Нашата страна е със статут на страна-учредител в Банката. Членството на България дава възможност за участие на страната при разпределянето на финансовия ресурс на Банката, както и при избора на конкретните проекти и тяхната реализация. България е представена в управителните органи на Банката с управител и заместник-управител в Съвета на управителите, както и с директор и заместник-директор в Съвета на директорите. Правителството предлага на Президента на Република България да издаде указ, с който да освободи бригаден генерал Радостин Илиев от длъжността „Директор на Щаба на отбраната“ и да го назначи на длъжността „Директор на дирекция „Отбранителна политика и планиране“, считано от 1 януари 2019 година. На длъжността „Директор на щаба на отбраната“ правителството предлага да бъде назначен бригаден генерал Красимир Кънев, като преди това бъде освободен от длъжността „Директор на дирекция „Стратегическо планиране“, а също така да бъде удостоен с офицерско звание „генерал-майор“. Полковник Стайко Прокопиев е предложен за длъжността „Директор на дирекция „Стратегическо планиране“, както и за удостояване с висше офицерско звание „бригаден генерал“. Правителството одобри промяна, с цел допълнение на дейности, в Плана за действие, включващ мерки в отговор на намеренията на Република България за присъединяване към Валутния механизъм II (ERM II) и към Банковия съюз до юли 2019 година (План). За целта е изменено РМС № 611 от 2018 г. Промяната е по отношение на мярка 4 от Плана – „Подобряване на рамката за несъстоятелността”, и е свързана с включване на две дейности на Националния институт по правосъдие във връзка с необходимостта от обучение на съдиите. Те ще бъдат реализирани през 2019 г. в рамките на текущ проект, финансиран по Оперативна програма „Добро управление”.  Реализацията на мерките от Плана ще осигури спазването на предварително поетите ангажименти в различните области и политики, които са от голямо значение за присъединяването на страната ни към ERM II и към Банковия съюз, и като краен резултат, след изпълнение па всички критерии за конвергенция, да се въведе еврото в съответствие с член 140 от Договора за функционирането на Европейския съюз. Минималната работна заплата ще стане 560 лв. от 1 януари 2019 г. Размерът й ще се повиши с 9,8% в сравнение с настоящата година, реши правителството. Увеличаването на размера на минималната работна заплата отразява заявения приоритет на правителството за устойчиво повишаване на стандарта на живот. Нарастването ще допринесе за повишаване на мотивацията за търсене на работа на най-нискодоходната група от работната сила, както и за запазване на жизненото равнище и намаляване на риска от бедност сред работещите. За повишаването на минималната работна заплата способстват икономическото развитие, устойчивите темпове на ръст на БВП през последните години, увеличаване броя на заетите и отчетеното повишаване на средната работна заплата за страната.  От 1 януари 2019 г. минималната работна часова заплата ще бъде 3,37 лв. Министерският съвет реши България да предостави доброволна вноска в размер на 20 000 щ.д. в основния бюджет на Детския фонд на ООН (УНИЦЕФ) за 2018 г. в подкрепа на дейността му.  Годишният бюджет на УНИЦЕФ се формира единствено и само от т. нар. „доброволни вноски“ от страна на правителствата и частния сектор. Вноската на България е израз на съпричастност и подкрепа за дейностите на Фонда, чието представителство у нас активно насърчава и подкрепя страната ни по отношение на редица национални политики и програми, свързани с правата и благоденствието на децата. Приоритетите на България не само в национален, но и в международен план в областта на правата на човека са за по-тясно ангажиране с въпросите на правата на децата. Закрилата и насърчаването на правата на детето бе и сред основните приоритети на Българското председателство на Съвета на ЕС. Правителството одобри предоставянето на доброволни годишни вноски на Република България към Секретариата на Съюза за Средиземноморието в размер на 19 558 лв. (10 000 евро) и Фондация „Анна Линд“ в размер на 19 558 лв. (10 000 евро) за сметка на бюджета на Министерството на външните работи, което ще допринесе за повишаване на относителната тежест на България в регионален и глобален аспект и ще се отрази положително на международния й имидж. България членува в Съюза за Средиземноморието още от самото му създаване през 2008 г., заедно с останалите страни-членки на ЕС и 15 страни от Северна Африка, Близкия изток и Балканите. Организацията има за цел да установи стабилност и сигурност в региона, да подобри икономическите връзки, да укрепи сътрудничеството в борбата срещу корупцията, тероризма, организираната престъпност, миграцията и трафика на хора, както и да развие редица проекти, свързани с енергетиката, околната среда, образованието, социалната стабилност и др. Фондация „Анна Линд“ е основана през 2004 г. и нейната мисия е да подкрепя разбирателството между културите и религиите и да насърчава развитието на гражданското общество. Към настоящия момент фондация „Анна Линд“ е в основата на една от най-големите международни мрежи в сферата на интеркултурния диалог – повече от 3000 граждански организации, развиващи дейност в 43 страни. В България действа мрежа от 109 организации. За последния тригодишен период (2015-2017) фондацията е спонсорирала проекти на български организации на стойност 76 419,94 евро, като в различните дейности участие са взели най-малко 1000 младежи от страната. От 1 януари 2019 г. водачите на моторни превозни средства до 3.5 т могат да ползват и уикенд винетка. Тя ще струва 10 лв. и ще важи от 12.00 ч. в петък до 23.59 ч. в неделя. Останалите цени на винетни такси остават непроменени. Няма да се променят цените на винетните такси и за тежкотоварни превозни средства – те ще важат до 16 август 2019 г., когато влиза в сила тол системата и ще преминат на тол такса. Въвеждането на уикенд винетката се регламентира с правителствено постановление, с което се изменя Тарифата за таксите, които се събират от Агенция „Пътна инфраструктура“. Тази възможност ще облекчи водачите, които пътуват по републиканската пътна мрежа по-рядко.  С промяната се дава възможност водачите на моторни превозни средства с чуждестранна регистрация да плащат определените в евро такси в левовата им равностойност. В Тарифата за таксите, които се събират от Агенция „Пътна инфраструктура“, е определен и размерът за компенсаторната такса, която ще се заплаща от нарушителите, които ползват републиканската мрежа без платена пътна такса. За шофьорите на превозни средства над 12 тона тя ще бъде 175 лв., за пътните превозни средства между 3,5 и 12 тона – 125 лв., а за леките автомобили до 3,5 тона – 70 лв. За тежкотоварните автомобили компенсаторната такса ще се прилага за т.нар. преходен период преди въвеждането на тол таксата за изминато разстояние от 16 август 2019 г. От тази дата тя ще бъде актуализирана в зависимост от приетата тарифа за тол такси, които ще се плащат за територията на България. Компенсаторната такса е междинна санкция към лицата, които не са платили дължима винетна такса, а ползват пътната мрежа и са нарушители по смисъла на законовите разпоредби за пътно таксуване. Това е таксата, която се заплаща с цел избягване на административни санкции. Министерският съвет прие Постановление за изменение и допълнение на Тарифата за таксите, които се събират за производствата по глава 27 от Закона за обществените поръчки (ЗОП) пред Комисията за защита на конкуренцията (КЗК) и Върховния административен съд (ВАС). Целта на промените е Тарифата да бъде приведена в съответствие с промените в ЗОП и в Административно процесуалния кодекс (АПК). Постановлението е прието в изпълнение на § 106 от Закона за изменение и допълнение на АПК, с който се променя размерът на касационните такси и таксите по частните жалби, дължими пред ВАС във връзка със спорове по ЗОП. Размерът на таксите за касационно обжалване пред ВАС се приравнява на този, събиран за производствата пред КЗК. Таксите по частните жалби пред ВАС вече не са предмет на уреждане в Тарифата. Съгласно промените в закона, техният размер се определя в чл. 235а от АПК и е в размер на 30 лв. за граждани и на 150 лв. за организации. Предвидена е и такса за предоставяне на презапис на електронни документи на електронен носител в производството пред КЗК, съответно 0.50 лв. за 1 бр. CD и 0.60 лв. за 1 бр. DVD.  Влизането в сила на промените в Тарифата е съобразено с прилагането на новия размер на таксите по ЗОП – от 1 януари 2019 г. Правителството одобри вътрешнокомпенсирани промени по бюджета на Министерството на икономиката за 2018 г. Със сумата от 669 000 лв. се увеличават разходите за издръжка на програма „Реализация на експортния потенциал и участие в търговската политика на ЕС“ за сметка на реализирани икономии по показател „Субсидии и други текущи трансфери за нефинансови предприятия“ на програма „Насърчаване на инвестициите за повишаване на конкурентоспособността на икономиката“. Предлаганото изменение не променя общия размер на утвърдените разходи по бюджета на ведомството за настоящата година. Вътрешнокомпенсирани промени се правят и по бюджета на Министерство на културата за 2018 г., като с 382 086 лв. се увеличават утвърдените разходи по „Политика в областта на опазване на движимото и недвижимото културно наследство“. Допълнителни разходи се одобряват и по бюджетните програми „Национален фонд „Култура“ и „Обучение на кадри в областта на изкуството и културата“. Отделно по бюджета на ведомството се правят промени във връзка с увеличаване на капитала на „Аудиовидео Орфей“ ЕАД с парична вноска в размер на 302 130 лв. Увеличаването ще се извърши чрез издаване на нови поименни акции с номинална стойност 10 лв. всяка. Чрез вътрешнокомпенсирани промени по бюджета на Министерството на правосъдието за 2018 г. се осигуряват повече средства по политиките в областта на изпълнението на наказанията в размер на 2 864 000 лв. С друго Постановление по бюджета на ведомството се одобряват и допълнителни разходи в размер на 650 000 лв. за изплащане на обезщетения по бюджета на Главна дирекция „Изпълнение на наказанията“. Средствата ще бъдат осигурени за сметка на преструктуриране на разходите и/или трансферите по централния бюджет за 2018 г. За настоящата година вътрешнокомпенсирани промени се правят също по бюджета на Министерството на външните работи поради необходимост от средства по бюджетните програми „Управление на задграничните представителства и подкрепа на българските граждани в чужбина“, „Администриране и осигуряване на дипломатическата служба и „Публични дейности“. Предлага се увлечение на разходите за командировъчните средства на дългосрочно командированите служители в задграничните представителства на Република България и разходите за издръжка на Централно управление на МВнР и Дипломатическия институт. И по бюджета на Министерството на здравеопазването се прави вътрешно преразпределение, което ще доведе до преструктуриране на предварително разчетения финансов ресурс с цел обезпечаване на нормалното функциониране на структурите към министъра на здравеопазването през 2018 г. и постигане на заложените основни стратегически и оперативни цели на министерството. С отделно правителствено Постановление се одобряват допълнителни разходи по бюджета на Министерството на здравеопазването за настоящата година в размер на 4 359,0 хил. лева. Средствата са предназначени за държавни лечебни заведения за болнична помощ-търговски дружества, за закупуване на дълготрайни материални активи по „Политика в областта на диагностиката и лечението“, бюджетна програма „Осигуряване на медицинска помощ на специфични групи от населението“. Предвижда се закупуването на апаратура, медицинско и немедицинско оборудване за структурите по изгаряния и пластична хирургия, в това число апаратура и оборудване за анестезиология и интензивно лечение, хирургия и консервативно лечение на пациентите. Друго прието днес Постановление също касае промени по бюджета на здравното ведомство. Предвиждат се допълнителни плащания в частта на финансирането на бюджетното салдо за сметка на централния бюджет в размер на 4 000 000 лв., във връзка с увеличаване капитала на държавни лечебни заведения – търговски дружества. Средствата ще бъдат използвани за реализиране на инвестиционните намерения на лечебните заведения с цел – създаване на възможности за прилагане на най-съвременни и ефективни методи и технологии за диагностика и лечение. Заедно с това ще се подобрят условията за посрещане на нарастващите потребности на населението от своевременна и качествена здравна помощ. Правителството одобри също вътрешнокомпенсирани промени на утвърдените разходи по области на политики/бюджетни програми по бюджета на Министерския съвет за 2018 г. Промените се отнасят до осигуряването дейността и организацията на работата на МС, както и до осъществяването на държавната политика на областно ниво. Увеличават се и утвърдените разходи по бюджетна програма „Вероизповедания“. Изменя се също така правителственото Постановление № 291 от 12 декември 2018 г. за одобряване на допълнителни разходи по бюджета на Министерския съвет за 2018 г. Чрез промени по бюджета на Министерството на младежта и спорта за 2018 г. се увеличава капиталът на „Национална спортна база“ ЕАД. С предоставените средства в размер на 20 000 000 лв. ще бъде придобит мажоритарен брой акции от капитала на „Арена Русе“ АД, собственик Булстрад Арена – универсална спортно-зрелищна зала и обществен комплекс към нея. Управлението на многофункционалното спортно съоръжение от „Национална спортна база“ ЕАД ще гарантира висока степен на експлоатационна ефективност на обекта, съобразена със съвременните изисквания за подобен тип обекти и ще намали пряката ангажираност на държавата за управлението и поддържането й. На днешното правителствено заседание бяха одобрени и допълнителни разходи по бюджета на Министерството на вътрешните работи за 2018 г. в размер на 20 000 000 лв., Средствата са за предвидени плащания за персонал по бюджета на ведомството за настоящата година. Правителството одобри допълнителен трансфер в размер на 7 508 лв. по бюджета на държавното обществено осигуряване за 2018 година. Със средствата ще се разплатят извършени разходи за престой и ползване на дейности и услуги в базите на „Профилактика, рехабилитация и отдих“ ЕАД от правоимащи лица по Закона за военноинвалидите и военнопострадалите. Отпуснати са средства за изплащане на обезщетения по споразумения за забавено правосъдие Допълнителни разходи в размер на 97 900 лв. по бюджета на Министерството на правосъдието бяха одобрени днес от Министерски съвет. Сумата е предназначена за възстановяване на направените от министерството разходи по изплащане на обезщетения на граждани и юридически лица, пострадали от бавно правосъдие. Това е общият размер на сумата, изплатена за периода от 01.10.2018 г. до 05.12.2018 г. от бюджета на Министерството на правосъдието по сключени споразумения за нарушени права за разглеждане и решаване на делата им в разумен срок. Изплащането на обезщетения за вреди от бавно правосъдие се извършва по реда на Глава трета „а“ от Закона за съдебната власт. Заявления срещу актове, действия или бездействия на органите на съдебната власт, с които се нарушава правото на разглеждане и решаване на делото в разумен срок, могат да подават страни по приключени граждански, административни и наказателни производства, както и обвиняеми, пострадали или ощетени юридически лица по прекратени досъдебни производства. Заявленията се разглеждат от специализирано звено на Инспектората към Висшия съдебен съвет, където се извършва проверка на обстоятелствата, а произнасянето по преписката се дължи в 6-месечен срок от постъпването на заявленията. Ако бъде преценено, че правото на заявителя на правосъдие в разумен срок е било нарушено, министърът на правосъдието или посочено от него лице определя размера на обезщетението, съобразно практиката на Европейския съд по правата на човека и предлага сключване на споразумение със заявителя. Средствата, необходими за изплащане на сумите по сключените споразумения, са планирани в централния бюджет. Министерският съвет изменя свое постановление за одобряване на допълнителни разходи по бюджета на Министерството на регионалното развитие и благоустройството за 2018 г. за финансиране изграждането на „Обход на гр. Габров“ – фаза I. Постановлението предвижда с размера на неусвоените средства по чл. 1, ал. 1 от Постановление № 197 да се увеличат разходите по „Политика за поддържане, модернизация и изграждане на техническата инфраструктура, свързана с подобряване на транспортната достъпност и интегрираното управление на водните ресурси и геозащита“, бюджетна програма „Рехабилитация и изграждане на пътна инфраструктура“ по бюджета на Министерството на регионалното развитие и благоустройството за 2018 г. Така ще се открие акредитив за обезпечаване на 100% изпълнението на проекта през 2019 г. През 2018 г. за изпълнението на обект „Обход на гр. Габрово“ на база фактически извършени разходи са разплатени средства в размер на 9 744 612,48 лв. Обектът се очаква да завърши през 2019 г. поради закъснение в изпълнението на строително-монтажните работи и поради възникването на непредвидени обстоятелства. При изпълнение на изкопни работи на обекта е регистриран неизвестен археологически обект – част от късно антична църква и съгласно Закона за културното наследство и Протокола на експертната комисия, назначена от министъра на културата, е необходимо провеждане на спасително археологическо проучване. Строителните работи по трасето на пътя в рамките на археологическия обект са преустановени до извършване на пълно спасително проучване на новооткритата недвижима културна ценност. Изграждането на „Обход на гр. Габрово“ – фаза I ще доведе до намаляване условията за възникване на ПТП, газовото и шумово замърсяване на урбанизирана територия и ще намали времето на пътуване на транзитните потоци. Разглеждан в съвкупност с Тунел под връх Шипка, проектът след неговата цялостна реализация ще осигури една от най-преките пътни връзки между Северна и Южна България по направлението на общо европейски коридор № IX. Правителството одобри увеличаване на максималния размер на ангажиментите за разходи, които могат да бъдат поети от Министерството на регионалното развитие и благоустройството през 2018 г., със 134 867 628 лв. С приетото от Министерския съвет постановление се увеличава и максималният размер на новите задължения за разходи, които могат да бъдат натрупани от министерството през същата година, със сумата от 139 721 992 лв. Промяната е свързана с необходимостта от поемането на ангажименти за изграждане на приоритетни пътни проекти, чието изпълнение стартира през 2018 г., и разплащане на действително извършени дейности през същата година за неотложни аварийно – възстановителни работи. Изменя се също така постановлението за одобряване на допълнителни разходи по бюджета на Министерството на регионалното развитие и благоустройството за 2018 г. за ремонтно-възстановителни дейности по републиканската пътна мрежа. С промяната се дава възможност за включване на нови отсечки, което ще позволи ефективното използване на вече предоставения ресурс в размер на общо 150 млн. лв. за ремонт на пътни отсечки. Така ще се осигури инвестиция за подобряване на състоянието на нови участъци от републиканската пътна мрежа и ще се повиши безопасността на движение. Правителството одобри промени в бюджета на Министерството на регионалното развитие и благоустройството за 2018 г. във връзка с увеличаване капитала на „Научноизследователски строителен институт – НИСИ“ ЕООД, гр. София с 200 000 лв. Средствата ще се осигурят за сметка на намаление на разходите по бюджета на министерството за 2018 г. от програма „Ефективна администрация и координация“. Те ще се използват за финансово осигуряване на търговското дружество от системата на МРРБ, за обновяване и модернизация на материалната база с цел продължаване на пазарната му дейност, подобряване качеството на предлаганите услуги и повишаване на конкурентоспособността.  Промяната е в рамките на утвърдените разходи по бюджета на МРРБ за 2018 г. По решение на Министерския съвет се отчуждават имоти и части от имоти – частна собственост в землищата на гр. Ихтиман, с. Стамболово и с. Мирово. Те са необходими за изграждане на ж. п. линия в участъка Ихтиман – Септември по проекта за модернизация на железопътната линия София – Пловдив. Средствата за обезщетяване на собствениците, респективно правоимащите лица на засегнатите имоти, са за сметка на Национална компания „Железопътна инфраструктура“. От публична в частна държавна собственост се променя статутът на имот, управляван от „Североизточно държавно предприятие“ ДП – Шумен. Поземленият имот е с площ 11 960 кв. м и построени в него двуетажна административна сграда със застроена площ 182 кв. м, гаражи със застроена площ 129 кв. м. и работилница и навес със застроена площ 540 кв. м. Промяната на неговия статут ще създаде възможност за по-ефективното му използване в бъдеще и за извършване на разпоредителни действия, чрез които да се реализират допълнителни приходи. „Български пощи“ ЕАД ще извърши замяна на недвижими имоти със съсобственика „Българска телекомуникационна компания“ ЕАД с цел дългосрочно спестяване на разходи. Дружеството ще придобие чрез замяна правото на собственост върху сграда в София с обща площ 1000 кв. м. В замяна, „Български пощи“ ЕАД ще предостави помещения с обща площ 180 кв. м. Целта на замяната е дружеството да премести административните служби на Регионално управление „Западен регион“. Към момента те се помещават в сграда, за което плащат годишен наем. Одобрена е продажбата на 19,5709 % идеални части от недвижим имот на летище София. Имотът е изграден със средства на „България Ер Меинтенанс“ ЕАД по инвестиционен проект „Разширяване на база за ремонт и поддръжка на самолети „Луфханза Техник София“ ООД и изграждане на логистична база с административна част и подземен паркинг на „ДиЕйчЕл Експрес България“ ЕООД“. Той включва – административна сграда 5, логистична база с административна част и подземен паркинг с 2 бр. КПП, енергиен блок, разширение склад, КПП, коридор за достъп, паркинг и площадкова инфраструктура. „Летище София“ ЕАД продава притежаваните идеални части, които не могат да бъдат използвани от дружеството съгласно Правилника за реда за упражняване правата на държавата в търговските дружества с държавно участие в капитала, чрез пряко договаряне със съсобственика „България Ер Меинтенанс“ ЕАД, при начална цена не по-ниска от определената от лицензиран оценител. Правителството одобри също така внасянето на два имота – частна държавна собственост, като непарична вноска в капитала на „ДЪРЖАВНА КОНСОЛИДАЦИОННА КОМПАНИЯ“ ЕАД, гр. София. Имотите се намират в землището на Община Елин Пелин и представляват терени с площ от 80.854 дка и 57.623 дка. Те са с подходяща локация за изграждане на зона по подобие на Икономическа зона София-Божурище, където да бъдат привличани инвеститори. На министъра на икономиката е възложено да осъществи дейностите по увеличаването на капитала на „ДЪРЖАВНА КОНСОЛИДАЦИОННА КОМПАНИЯ“ ЕАД. Министерският съвет допълни и решението си, с което стопанство „Кричим“ се предоставя за безвъзмездно управление на „Югозападно държавно предприятие“ ДП – Благоевград. На държавното предприятие ще бъдат предоставени още две сгради – трафопостове с площ 8,12 кв. м и с 19,87 кв. м, които не са били включени във вече приетото решение. Правителството прие отчета на 18-месечната програма на Съвета на ЕС (1 юли 2017 г. – 31 декември 2018 г.). В отчета е предоставена информация относно изпълнението на заложените приоритетни теми и досиета и степента на реализиране на целите, които трите председателства на Съвета на ЕС (Естония, България и Австрия), си поставиха по тях в приетата на 20 юни 2017 г. от Съвет „Общи въпроси“ Програма на Съвета на Европейския съюз за периода 1 юли 2017 г. – 31 декември 2018 г. В нея бяха очертани ориентирани към бъдещето приоритети, съсредоточени върху очакванията на гражданите, върху съвместното преодоляване на общите предизвикателства и върху достигането до реални резултати. Трите председателства работиха по различни инициативи и действия в областта на цифровия единен пазар, за преодоляване на предизвикателствата в областта на уменията и недостига на умения, за устойчивост на околната среда и инвестиране в бъдещето, така че Европа да може да посрещне предизвикателствата на утрешния ден. Интелигентните инвестиции в човешки капитал и трансгранична инфраструктура, в т.ч. цифрова, транспортна и енергийна, в съответствие с Пакта за стабилност и растеж, бяха приоритет и за трите председателства. Продължиха обсъжданията по задълбочаването на Икономическия и паричен съюз. В областта на социалната политика основно значение бе отдадено на постигане на напредък на равнище ЕС по инициативи в областта на равното третиране и недискриминация. насърчаването на социалната справедливост, борба срещу бедността и социалното изключване, включително съсредоточаване върху намаляването на детската бедност, насърчаване на равенството между половете, съвместяване на професионалния и семейния живот. Трите председателства работиха за Енергиен съюз с насочена към бъдещето политика в областта на климата. Те поставиха основен акцент върху подобряването на сигурността на гражданите на Европейския съюз и по-ефективното управление на миграционните процеси, като укрепването на граничния контрол беше изведено като хоризонтален приоритет, отнасящ се до двата горепосочени приоритета и постигнаха редица успехи в областта на правосъдието. Председателствата работиха за утвърждаването на ЕС като мощен фактор на световната сцена с фокус върху прилагането на Глобалната стратегия на ЕС; миграцията: разширяването и Западните Балкани; стабилизиране на съседните на ЕС региони; засилване на сътрудничеството отвъд съседните на ЕС региони; политиката за сътрудничество и развитие и търговия. Министерският съвет одобри анализ „Опитът на България в подготовката и провеждането на Ротационното председателство на Съвета на Европейския съюз 2018 (как „Съединението прави силата“)“. Първото Българско председателство на Съвета на Европейския съюз се проведе в периода 1 януари – 30 юни 2018 г. Това бе период на вземане на стратегически решения, с оглед ключовия етап, в който се намира развитието на европейския проект, когато се провежда дебатът за бъдещето на Европа и когато ЕС трансформира много от своите политики, за да бъдат те адекватни на новите реалности. Това бе изключително динамичен период, предвид факта, че 2018 г. бе последната пълна година от текущия мандат на Европейския парламент (ЕП) и Европейската комисия (ЕК), което създаваше очаквания за напредък по множеството ключови законодателни предложения и инициативи, обект на преговори. Анализът е структуриран тематично и в последователни раздели представя подготовката на Председателството с фокус върху институционалната организация, нормативната уредба, отделните направления от координационен и организационен характер, финансовото обезпечение на всяка от дейностите, обученията на екипа; политическите въпроси с фокус върху разработването на Програмата на Председателското трио (Естония-България-Австрия) и програмата на Българското председателство, националния координационен механизъм, взаимодействието с Европейския парламент и дейността на Постоянното представителство на Република България към ЕС; организирането и провеждането на събитията от Календара на Българското председателство в България и свързаните с тях организационно-логистични въпроси; комуникационната стратегия с фокус върху избора на лого и визуална идентичност, публичната комуникация в нейното национално и регионално измерение, работата с медиите, организирането на международен пресцентър. Приемането на анализа с направените изводи и препоръки от опита на България в подготовката и провеждането па първото Българско председателство на Съвета на ЕС могат да бъдат полезни на институциите в тяхната работа по европейските въпроси и на екипите на бъдещи Ротационни председателства на страните-членки, както и да послужат на изследователите от гражданското общество и академичната общност. Министерският съвет прие решение, с което открива почетно консулство в Япония със седалище в град Фукуока с консулски окръг Кюшу-Окинава и Шикоку. За почетен консул е назначен японският гражданин Хироши Мунемаса. Хироши Мунемаса е уважаван бизнесмен, ползващ се с авторитет и влияние сред японските делови среди. От 2017 г. насам Хироши Мунемаса има ръководни функции в рамките на Асоциацията за приятелство Фукуока-България и работи активно за насърчаване на двустранния диалог в областта на културата, спорта и обмена между местните власти на двете държави.  Консулският окръг включва 12 префектури с население от близо 17 млн. души. На територията на консулския окръг има над 40 университета, като в редица от тях се обучават и български студенти. В Япония функционират още две български почетни консулства – в Йокохама и в Идзумиоцу. Правителството даде съгласието си Управляващият орган на Оперативна програма „Иновации и конкурентоспособност“ 2014-2020 да подпише договор с „Ай Си Джи Би“ АД за изграждането на междусистемна газова връзка Гърция – България. Проектът се финансира от Оперативна програма „Иновации и конкурентоспособност“ 2014-2020 г., като общата му стойност е 469 832 604 лв. (240,2 млн. евро), а отпуснатите безвъзмездни средства са 76,2 милиона лева. Целта на проекта е да осигури изграждането на инфраструктура за пренос на природен газ от Южния газов коридор и да обезпечи сигурността на доставките на газ за България чрез повишаване на транзитния капацитет към страните от Югоизточна Европа, като осигури диверсификация на внасяния газ чрез допълнителни източници за доставка от Каспийския регион, Близкия изток и Източното Средиземноморие. Реализацията на газовата инфраструктура ще повиши енергийната сигурност на страната и ще оптимизира енергийния микс при прехода на България към нисковъглеродна икономика. Министерският съвет одобри проект на Изменение на Споразумението за предоставяне на консултантски услуги между Агенцията по обществени поръчки (АОП) и Международната банка за възстановяване и развитие, подписано на 2 ноември 2017 г. С промяната се предвижда удължаване на срока на действие на Споразумението за предоставяне на консултантски услуги до 28.02.2019 г. Целта е да се осигури ефективно оценяване на актуалната система на обществените поръчки в България, да се установи реалното въздействие на предприетите мерки в изпълнение на Националната стратегия за развитие на сектора на обществените поръчки за периода 2014-2020 г., както и да се идентифицират потенциални области за подобрение. Финансирането на дейностите е осигурено в рамките на проект BG05SFOP001-2.008-0001 „Преглед и оценка на системата на обществените поръчки в България“, който се осъществява с финансовата подкрепа на Оперативна програма „Добро управление“, съфинансирана от Европейския съюз чрез Европейския социален фонд. Правителството одобри позицията на страната за заседанието на Съвета на ЕС по околна среда, което ще се проведе на 20 декември в Брюксел. Ще бъдат обсъдени Програма LIFE, установяването на стандарти за емисиите СО2 от нови тежкотоварни автомобили и дългосрочната визия за неутрална по отношение на климата икономика. Европейската комисия ще представи Стратегическа дългосрочна визия за просперираща, модерна, конкурентоспособна и неутрална по отношение на климата икономика. Министрите ще обменят мнения по документа, чиято цел е да бъде потвърдена водещата глобална роля на ЕС в действията срещу измененията на климата чрез постигане на нетни нулеви емисии за парникови газове по социално справедлив и разходо-ефективен начин. Съветът на ЕС „Транспорт, телекомуникации и енергетика“ ще заседава във формат „Енергетика“ на 19 декември. Очаква се на енергийните министри да бъде представена информация, свързана с актуалното състояние на преговорния процес по законодателните предложения, включени в пакета „Чиста енергия за всички европейци“. Австрийското председателство ще запознае участниците в съвета с предложението за регламент за създаване на Механизъм за свързване на Европа. Очаква се също така Европейската комисия да информира за външните отношения на ЕС в областта на енергетиката. В дневния ред за заседанието се предвижда министрите да дискутират Стратегията на ЕК за дългосрочно намаляване на емисиите на парникови газове на ЕС в съответствие с Парижкото споразумение. Одобрени са също резултатите от няколко заседания на Съвета на ЕС, проведени също в Брюксел.  В рамките на Съвета на ЕС по земеделие и рибарство, на 19 ноември, министрите обсъдиха предложението за регламент относно финансирането, управлението и мониторинга на Общата селскостопанска политика, както и регламентът за общата организация на пазара на селскостопански продукти. Комисията представи данни за актуалното състояние на пазарите на мляко, млечни продукти, захар и свинско месо. По време на заседанието беше постигнато политическо споразумение по Предложението за регламент на Съвета за определяне на възможностите за риболов за 2019 и 2020 г. на някои запаси от дълбоководна риба. На него министрите бяха запознати и с работата на Оперативна група за селските райони на Африка. Извънредно заседание на Съвет „Общи въпроси“ по чл. 50 от Договора за ЕС се проведе също на 19 ноември. Съветът подготви заседанието на Европейския съвет (чл. 50) на 25 ноември. Държавите-членки обмениха мнения по проекта на Споразумението за оттегляне на Обединеното кралство от ЕС и на Политическата декларация, очертаваща рамката на бъдещите отношения между ЕС и Лондон. Комисията определи етапа на преговорите като решителен, след изразената позиция на британското правителство, че ще подкрепи текста на Споразумението за оттегляне.  В периода 26-27 ноември заседава Съветът по образование, младеж, култура и спорт на ЕС. Във формат министри, отговорни за образованието, беше постигнат частичен общ подход по предложението за регламент за създаването на новата програма „Еразъм“. Приета беше Препоръка относно насърчаване автоматичното признаване на дипломите за висше образование и за завършен гимназиален етап на средно образование. Във формат „Младеж“ беше постигнат частичен общ подход по предложението за регламент за Европейския корпус за солидарност (2021-2027). В допълнение Съветът прие резолюция за стратегията на ЕС за младежта (2019-2027) и заключения за работата с младежта по въпросите на миграцията и бежанците. По точката за дебат беше обсъдена темата за стратегията на ЕС за младежта (2019-2027): от визия към изпълнение. Съветът на министрите, отговорни за аудиовизуалната политика и културата, прие доклад за напредъка по предложението за регламент по програмата „Творческа Европа“ (2021-2027), както и заключения за работния план за култура за 2019-2021 г. и за засилването на европейското съдържание в цифровата икономика. Във формат „Спорт“ Съветът прие заключения за икономическото измерение на спорта и социално-икономическите ползи от него. Заседанието на Съвета на ЕС по Общи въпроси във формат „Кохезионна политика“ се проведе на 30 ноември. Министрите се обединиха около виждането, че политиката за сближаване е призвана да продължи своята роля за справяне с предизвикателствата пред ЕС и да подпомага всички региони по пътя към тяхното развитие. Правителството прие увеличение на утвърдените със Закона за държавния бюджет на България за 2018 г. показатели на максималния размер на ангажиментите за разходи на Министерството на земеделието, храните и горите (МЗХГ), които могат да бъдат поети през 2018 г. Проектът предвижда увеличение на максималния размер на новите задължения за разходи, които могат да бъдат натрупани през 2018 г., във връзка с със сключени през месец ноември многогодишни договори и начисляване на коректив за задължения. Максималният размер на ангажиментите за разходи, които могат да бъдат поети през 2018 г., е с 11 138 000 лв. повече от утвърдения със Закона за държавния бюджет на Република България за 2018 г. по бюджета на МЗХГ. Максималните размери на новите задължения за разходи, които могат да бъдат натрупани през 2018 г., е увеличен със сумата от 4 000 000 лв. Правителството одобри допълнителни разходи по бюджета на Министерството на земеделието и храните за 2018 година за извършване от „Напоителни системи“ – ЕАД на аварийно-възстановителни дейности за предпазване от вредното въздействие на водите. Заради създалата се през 2018 г. тежка обстановка по обектите за предпазване от вредното въздействие на водите (ОПВВВ) се наложи спешно предприемане на аварийно-възстановителни дейности. В резултат на усложнените климатични процеси беше засегната техническата инфраструктура от национално и местно значение, както и пътища, поземлени имоти и земеделска продукция.  С приемането на постановлението се цели възстановяване на разрушените 74 обекта – участъци от корекции на реки, предпазни диги, отводнителни системи и други съоръжения по ОПВВВ.  С промените ще се осигурят допълнителни средства в размер на 5 000 000 лв. по бюджета на МЗХГ за 2018 г. за сметка на преструктуриране на разходите и/или трансферите по централния бюджет. Правителството прие промени в свое Постановление № 118/2014 г. за условията и реда за определяне на изпълнител от страна на бенефициенти на безвъзмездна финансова помощ от финансовия механизъм на европейското икономическо пространство, Норвежкия финансов механизъм, фонд „Убежище, миграция и интеграция“ и фонд „Вътрешна сигурност“. Измененията в документа са продиктувани от констатираната непълнота по отношение на задължението на бенефициентите за безвъзмездна помощ по фондове „Вътрешна сигурност“ и „Убежище, миграция и интеграция“ да използват ИСУН. С приемането на постановлението се преодолява именно това несъответствие и се осигурява значителна оптимизация в процеса на провеждането на процедурите по избор на изпълнител. Очакваните резултати са намаляване на административната тежест по отношение на бенефициентите и кандидатите за изпълнители и създаване на условия за намаляване на нивото на допусканите до момента грешки при провеждането им. Паралелно с това се постига и по-голяма прозрачност, което ще разшири кръга на потенциалните участници в процеса и ще повиши доверието в институциите при разходването на публичния финансов ресурс. Министерският съвет прие промени в Правилника за прилагане на Закона за отбраната и въоръжените сили на Република България, приет с ПМС № 46/2010 г. Изменя се чл. 71з, ал. 3 от Правилника. За подобряване на процесите по попълване на международните длъжности извън територията на страната се променя периодът, в който служителите не могат да кандидатстват за длъжности в задграничните представителства на Република България, в международни организации или в други международни инициативи извън територията на страната, като се удължава от 2 на 3 години и се уеднаквява с този на служителите, които заемат длъжности в международни организации или в Други международни инициативи на територията на страната. Изменения се правят и в разпоредбата на § 43, ал. 1, 2 и 3 от Преходните и заключителни разпоредби към Постановление № 188 на Министерския съвет от 4 юли 2011 г. за изменение и допълнение на Правилника за прилагане на Закона за отбраната и въоръжените сили на Република България (обн. ДВ, бр. 53 от 2011 г.), чрез удължаване срока на нейното действие. Посочената разпоредба осигурява окомплектоването на ключови длъжности, без които се затруднява максимално дейността на военните формирования и съответните структури. Допълва се разпоредбата на § 99, ал. 1 от Преходните и заключителни разпоредби към Постановление № 191 на МС от 4 септември 2017 г. за изменение и допълнение на Правилника за прилагане на Закона за отбраната и въоръжените сили на Република България (обн. ДВ, бр. 74 от 2017 г)., чрез което се дава възможност и на офицерите, приети за обучение във Военна академия „Г. С. Раковски“ през учебната 2010/2011 г. при условията и по реда на наредбата по чл. 142, ал. 1 от Закона за отбраната и въоръжените сили на Република България, завършили специалности от професионално направление „Национална сигурност“, да се обучават по индивидуален план по реда, предвиден в разпоредбата. Тези военнослужещи са се обучавали по учебна документация, в.ч. учебни планове, учебни програми, положени изпити, получени кредити и издадени дипломи идентични с тези, по които са се обучавали студентите по специалности от професионално направление „Национална сигурност“, приети за учебните 2011/2012, 2012/2013 и 2013/2014 г., поради което се включват като правоимащи лица по § 99, ал. 1. В преходните и заключителни разпоредби на проекта на постановление се създава нарочна разпоредба, с която се дава възможност офицерите, заемащи длъжности от кариерно поле „професионално“, за които се изисква образователно-квалификационна степен „магистър“ по гражданска специалност от висши граждански училища и не са я придобили, да заемат съответните длъжности и да се преназначават на длъжности от същото кариерно поле в обхвата на притежаваното военно звание до изтичане на срока на договора им за военна служба. По този начин ще се създаде възможност и на офицерите, завършили гражданска специалност във висши военни училища да заемат длъжности от кариерно поле „професионално“ в обхвата на притежаваното военно звание, без това да бъде в противоречие с разпоредбите на ППЗОВСРБ. От 1 януари 2019 г. се въвежда нов вид месечна помощ за деца без право на наследствена пенсия, която ще се отпуска без доходен критерий. Тя ще може да се получава с останалите видове помощи, предвидени в Закона за семейни помощи за деца, но няма да може да се получава с персонална пенсия, отпусната за дете. Поради това от 1 януари 2019 г. отпускането на персонални пенсии на деца се прекратява. Това предвиждат промени в Наредбата за пенсиите и осигурителния стаж, които бяха одобрени от правителството. Отпуснатите до 31 декември 2018 г. персонални пенсии на деца ще продължат да се изплащат в размерите, определени към тази дата по досегашния ред. Персоналната пенсия на дете, за което е отпусната новата месечна помощ, ще се прекратява поради отпаднало основание за получаването й. Чрез промени в Правилника за прилагане на Закона за семейни помощи за деца правителството уреди и редът за предоставяне на новата месечна помощ за деца без право на наследствена пенсия от починал родител. Регламентира се служебен обмен на информация между ангажираните институции – Агенцията за социално подпомагане и Националния осигурителен институт. Новата помощ ще се предоставя от 2019 г., като ще се отпуска без доходен тест. Очаква се около 8 000 деца да бъдат подкрепени. С промените се улесняват семействата и при отпускането на семейните помощи, като се премахва изискването за представяне на някои официални удостоверителни документи на хартиен носител. Дирекции „Социално подпомагане“ ще извършват проверка на декларираните данни по служебен път. От 1 януари 2019 г. започва да функционира смесената електронна система за таксуване на различните категории пътни превозни средства на база време и на база изминато разстояние. От тогава влизат в сила електронните винетки. Затова с промени в Правилника за прилагане на Закона за пътищата се отменят разпоредбите за издаване на хартиени стикери. Винетна такса за ползване на платената републиканска пътна мрежа ще заплащат собствениците или ползвателите на автомобили с обща технически допустима максимална маса до 3,5 тона, включително, а на такива над 3,5 тона – такса за изминато разстояние. Тол системата за тежкотоварни автомобили ще функционира от 16 август 2019 г. Дотогава водачите им ще заплащат винетна такса. Администрирането на приходите от постъпили пътни такси, изготвянето на отчети и прогнози ще се извършва от Агенция „Пътна инфраструктура“. Тя ще поддържа системите за генериране и продажба на електронни винетки и маршрутни карти и ще организира разпространяването и поддръжката на бордови устройства за целите на тол таксуването. Агенцията ще оперира и поддържа Електронна система за събиране на пътни такси, в т.ч. техническата и софтуерната поддръжка на компонентите на системата. С приетите промени подзаконовият нормативен акт се привежда в съответствие с измененията в Закона за пътищата предвид въвеждането на смесената система за заплащане за преминаване по републиканската пътна мрежа. Правителството прие Наредба за условията и реда за събиране на таксите за специално ползване на републиканските пътища или на части от тях и за ползване на отделни съоръжения по републиканските пътища. Както досега, такси ще могат да се въвеждат за ползване на отделни съоръжения по републиканските пътища, посочени в списък, приет с решение на Министерския съвет и обнародван в „Държавен вестник“, както в момента се плаща за преминаване по двата моста над река Дунав. Такси в лева ще плащат както водачи на регистрирани в България превозни средства, така и на регистрираните в чужбина. Последните ще могат да плащат и в евро. От обхвата на таксуването се изключват пътните превозни средства на Министерството на вътрешните работи, на Националната служба за охрана, на Държавна агенция „Национална сигурност“, на Неотложната медицинска помощ и на въоръжените сили. С правителственото Постановление, с което се приема наредбата, подзаконовата нормативна уредба се привежда в съответствие с последните промени в Закона за пътищата. С него се отменя действащата досега Наредба за условията и реда за събиране на таксите за ползване на пътната инфраструктура по Закона за пътищата. С приетите днес от правителството промени в Наредбата за командировъчните средства при задграничен мандат се предоставя правото на дългосрочно командирования служител и членовете на семейството му да изберат дали да сключат договор за медицинска осигуровка за срока на задграничния мандат в Република България или в приемащата държава, при условие покритието да бъде в приемащата държава. Разходите за неотложна животоспасяваща медицинска намеса ще се поемат от изпращащата администрация по отношение на всички дългосрочно командировани служители, в случай че лимитът по наредбата е недостатъчен или е надхвърлен лимитът по сключения договор за медицинска осигуровка. С промените в наредбата, приети днес, се увеличава базисният размер на командировъчните средства за Аржентина, предвид влиянието на сериозните инфлационни процеси, настъпили в страната. Съгласно решението на правителството в сила остава действащото и досега ограничение в Наредбата за командировъчните средства при задграничен мандат на служителите в българските дипломатически мисии да не се изплащат командировъчни средства по време на отпуск, включително за празничните и почивни дни. Това ограничение е в сила от 2011 г., като всяка следваща година неговото действие се продължава заради ограниченията в бюджета на МВнР. Правителството одобри промени в Устройствения правилник на Министерството на туризма, като целта е той да се приведе в съответствие с последните изменения в Закона за противодействие на корупцията и отнемане на незаконно придобитото имущество, с Наредбата за структурата и минималната численост на инспекторатите и взаимодействието им със специализираните контролни органи и с други нормативни документи. Прецизират се функциите и се извършват промени в числеността на административните звена в Министерство на туризма, но в рамките на общата численост. Предвижда се част от функциите на дирекция „Административно правно обслужване и човешки ресурси“, свързани с информационното обслужване, да бъдат отделени и да се изпълняват от звено „Информационно обслужване и системи за сигурност“, пряко подчинено на министъра на туризма, на което ще бъдат възложени и функциите по сигурност на информацията и по защита на личните данни. Звеното ще отговаря за оптимизиране на процесите но предоставяне на електронни административни услуги с оглед намаляване на административната тежест за граждани те и бизнеса и развитие на електронното управление в администрацията. Необходимите щатни бройки за обезпечаване на посочените дейности ще бъдат осигурени чрез вътрешноведомствено компенсиране в рамките на утвърдената численост и средства за Персонал, в т.ч. работна заплата и осигурителни плащания. Министерският съвет прие Постановление за изпълнението на държавния бюджет на Република България за 2019 г. в срока, определен в Закона за публичните финанси – до един месец след обнародването на годишния закон за държавния бюджет. С него се определят конкретни задължения и отговорности на разпоредителите с бюджет при изпълнението на съответните им бюджети. Конкретизират се и показателите по отделните бюджетни програми по бюджетите на първостепенните разпоредители с бюджет, които прилагат програмен формат на бюджет, с изключение на бюджета на Народното събрание, в рамките на утвърдените с годишния закон за държавния бюджет разходи по области на политики и бюджетни програми. Процедурите за отпускане и разходване на планираните средства в Закона за държавния бюджет на Република България за 2019 г., които се регламентират в постановлението, подпомагат създаването на добра организация и осигуряването на условия за прозрачност на изпълнението на държавния бюджет. Постановлението за изпълнението на държавния бюджет съдейства за ефективно и ефикасно разпределение и управление на държавните финансови ресурси, както и за запазване на устойчивостта при изпълнението на държавните функции и осъществяване на основните дейности, финансирани от държавния бюджет. Правителството одобри промени в актуализираната средносрочна бюджетна прогноза за периода 2019-2021 г., която беше одобрена с РМС № 768 от 2018 година. С промените се осигурява съгласуваност на параметрите в актуализираната средносрочна прогноза за периода 2019-2021 г. с приетите от Народното събрание бюджетни закони за 2019 г., както и с данъчните закони и произтичащите от това промени в средносрочен план. Изпълнено е и изискването това да стане в едномесечен срок от обнародването на тези закони, така както е заложено в Закона за публичните финанси, което е важен елемент за доброто управление на финансовите средства на държавата. Одобрените промени в актуализираната средносрочна бюджетна прогноза за периода 2019-2021 г. са свързани с приетия от Народното събрание със Закона за бюджета на държавното обществено осигуряване за 2019 г. нов размер на минималния осигурителен доход за регистрираните земеделски стопани и тютюнопроизводители от 400 лв. от началото на 2019 г., вместо предложения от правителството размер от 560 лв. Отразено е и увеличаването на разходните тавани на Министерството на труда и социалната политика за периода 2019-2021 г. – съответно със 71,5 млн. лв. за 2019 г., 77,2 млн. лв. за 2020 г. и с 82,6 млн. лв. за 2021 г., с предвидените по централния бюджет средства за асистентска подкрепа на хората с увреждания. Привеждането на бюджетните показатели на първостепенните разпоредители с бюджет за периода 2019-2021 г. в съответствие с настъпилите промени в приетите от Народното събрание бюджетни закони за 2019 г. ще осигури актуализирана база, която е необходима на първостепенните разпоредители с бюджет за реалистично планиране на средносрочните им бюджетни прогнози за следващия период 2020-2022 година. На 9 ноември 2018 г. Министерският съвет със свое решение възложи на министъра на правосъдието да създаде Комисия по подбора на кандидатите за длъжността европейски прокурор от Република България, която да предложи три кандидатури за европейски прокурор от България в съответствие с изискванията на Регламента за установяване на засилено сътрудничество за създаване на Европейската прокуратура (ЕРРО). Създадената със заповед на министъра на правосъдието Комисия реши подборът на кандидатите за европейски прокурор да премине през два етапа – проверка за допустимост на кандидатите въз основа на представените документи и събеседване. След началото на работа на Комисията и проведеното събеседване беше получено писмо от комисаря за правосъдието, потребителите и равнопоставеността между половете Вера Йоурова и комисаря за бюджета и човешките ресурси Гюнтер Йотингер с покана за предприемане на необходимите действия от страна на българското правителство с оглед представяне на трите кандидатури от България за позицията на европейски прокурор до края на м. март 2019 г. В писмото е посочено, че Комитетът по подбора съгласно Регламента за Европейската прокуратура, ще извърши преценка на кандидатите, като един от тях впоследствие ще бъде назначен от Съвета. Следва да се има предвид, че трите кандидатури, излъчени от българската страна, ще бъдат внимателно разгледани от посочения Комитет по подбора, като и тримата кандидати ще преминат присъствено изслушване пред този Комитет. На 18 декември 2018 г. писмото на комисарите беше обсъдено от членовете на Комисията по подбора. Като взе предвид необходимостта процедурата по подбора да се проведе при повишена прозрачност и публичност, както и посоченият в писмото на комисарите срок за представяне на кандидатурите, Комисията предложи да се стартира нова процедура за подаване на документи от кандидатите в срок до 25 януари 2019 г. Подалите до този момент документи кандидати не е необходимо да ги подават отново. Освен това, с цел да бъде осигурена прозрачност на процедурата по подбора, следва да бъде проведено публично изслушване на кандидатите.  Като съобрази предложението на Комисията по подбора, министърът на правосъдието внесе проект на решение за изменение на приетия на 9 ноември акт на Министерския съвет в горния смисъл. Министерският съвет одобри допълнителни разходи/трансфери за 2018 г. по бюджетите на редица общини и по бюджетите на Министерския съвет, Министерството на образованието и науката, Министерството на здравеопазването и на Министерството на младежта и спорта в общ размер на 151,7 млн. лв. Одобрените разходи по бюджета на Министерския съвет за 2018 г. са в размер на 2,1 млн. лева. Те са за основен ремонт на Епархийската библиотека на Великотърновската света митрополия и на храм „Св. Петка“ в гр. Русе. Осигуряват се допълнителни средства в общ размер от 3,8 млн. лв. по бюджетите на Министерството на образованието и науката, Министерството на здравеопазването и на Министерството на младежта и спорта за реализирането на значими за тяхната дейност обекти. Предоставят се допълнителни трансфери по бюджетите на общини в общ размер 145,7 млн. лева. Средствата ще се използват приоритетно за ремонт на общински пътища и на улична мрежа на територията на редица населени места и за реализиране на инфраструктурни проекти – доизграждане на водопроводни мрежи, изграждане на комплекс за лица с увреждания и на дом за възрастни хора, изграждане на спортна зала и спортни площадки, ремонт и възстановяване на централната градска част на някои населени места. Одобрени са и 2,1 млн. лв. за основен ремонт на Епархийската библиотека на Великотърновската света митрополия и за ремонтно възстановителни дейност в храм „Св. Петка“, гр. Русе.  Допълнителните разход и трансфери се осигуряват за сметка на преструктуриране на разходите и/или трансферите по централния бюджет за 2018 година. Тридесет на сто от правата за търсене и проучване на нефт и природен газ в „Блок 1-14 Кубрат“ ще бъдат прехвърлени от „Шел Интернешънъл Експлорейшън енд Дивелъпмънт Италия С.П.А.“ на „Уудсайд Енерджи (България) Лимитид“. Това е регламентирано в решение на Министерския съвет, взето на днешното му заседание. През м. октомври 2015 г. Министерският съвет даде разрешение на „Шел Експлорейшън енд прадакшън (LIX) Б.В.“, да извърши търсене и проучване на нефт и природен газ в площ „Блок 1-14 Силистар“, разположена в континенталния шелф и в изключителната икономическа зона на Република България в Черно море. Договорът за търсене и проучване е подписан на 23.02.2016 г.  През м. април 2017 г. Министерският съвет даде разрешение за прехвърляне изцяло на правата и задълженията по предоставеното разрешение от „Шел Експлорейшън енд прадакшън (LIX) Б.В.“ на „Шел Интернешънъл Експлорейшън енд Дивелъпмънт Италия С.П.А.“ Със същото решение наименованието на проучвателната площ е променено на „Блок 1-14 Хан Кубрат“. Възможността за прехвърляне на правата и задълженията по предоставено разрешение за търсене и проучване, е регламентирана в Закона за подземните богатства. С днешното си решение Министерският съвет упълномощи министъра на енергетиката да сключи допълнително споразумение по договора за търсене и проучване на нефт и природен газ, между „Шел Интернешънъл Експлорейшън енд Дивелъпмънт Италия С.П.А.“, „Уудсайд Енерджи (България) Лимитид“ и министъра на енергетиката. Разходите по прехвърлянето на правата и задълженията са за сметка на „Шел Интернешънъл Експлорейшън енд Дивелъпмънт Италия С.П.А. Правителството одобри участието на България в Световното изложение ЕКСПО 2020 в Дубай, ОАЕ. То ще се проведе от 20 октомври 2020 г. до 10 април 2021 г. Участието на България в Световно изложение ЕКСПО 2020 Дубай ще даде благоприятна възможност за реклама на България, българските производители и износители, както и българските научни постижения и продукти с цел реализирането им на международните пазари. Страната ни ще може да представи своите уникалните природни и културни дадености, с цел популяризиране имиджа ни на туристическа дестинация. България и българските фирми ще получат възможността да установят бизнес контакти и да обменят опит. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.19", "title": " Вижте какво реши Министерският съвет днес, 19 декември 2018"}
{"url": "https://trud.bg/%d0%bc%d0%b8%d0%bd%d0%b8%d0%bc%d0%b0%d0%bb%d0%bd%d0%b0-%d1%80%d0%b0%d0%b1%d0%be%d1%82%d0%bd%d0%b0-%d0%b7%d0%b0%d0%bf%d0%bb%d0%b0%d1%82%d0%b0-%d1%81%d1%82%d0%b0%d0%b2%d0%b0-560-%d0%bb%d0%b5%d0%b2%d0%b0/", "text": "Минималната работна заплата ще стане 560 лв. от 1 януари 2019 г. Размерът й ще се повиши с 9,8% в сравнение с настоящата година, реши правителството. Увеличаването на размера на минималната работна заплата отразява заявения приоритет на правителството за устойчиво повишаване на стандарта на живот. Нарастването ще допринесе за повишаване на мотивацията за търсене на работа на най-нискодоходната група от работната сила, както и за запазване на жизненото равнище и намаляване на риска от бедност сред работещите. За повишаването на минималната работна заплата способстват икономическото развитие, устойчивите темпове на ръст на БВП през последните години, увеличаване броя на заетите и отчетеното повишаване на средната работна заплата за страната. От 1 януари 2019 г. минималната работна часова заплата ще бъде 3,37 лв. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.19", "title": " Минимална работна заплата става 560 лева"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%bf%d1%80%d0%b5%d0%b4%d0%be%d1%81%d1%82%d0%b0%d0%b2%d1%8f-20-000-%d1%89-%d0%b4-%d0%b2-%d0%bf%d0%be%d0%b4%d0%ba%d1%80%d0%b5%d0%bf%d0%b0-%d0%bd%d0%b0/", "text": "Министерският съвет реши България да предостави доброволна вноска в размер на 20 000 щ.д. в основния бюджет на Детския фонд на ООН (УНИЦЕФ) за 2018 г. в подкрепа на дейността му. Годишният бюджет на УНИЦЕФ се формира единствено и само от т. нар. „доброволни вноски“ от страна на правителствата и частния сектор. Вноската на България е израз на съпричастност и подкрепа за дейностите на Фонда, чието представителство у нас активно насърчава и подкрепя страната ни по отношение на редица национални политики и програми, свързани с правата и благоденствието на децата. Приоритетите на България не само в национален, но и в международен план в областта на правата на човека са за по-тясно ангажиране с въпросите на правата на децата. Закрилата и насърчаването на правата на детето бе и сред основните приоритети на Българското председателство на Съвета на ЕС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.19", "title": " България предоставя 20 000 щ.д. в подкрепа на дейността на УНИЦЕФ"}
{"url": "https://trud.bg/%d0%be%d0%b1%d1%89%d0%b5%d1%81%d1%82%d0%b2%d0%b5%d0%bd%d0%b8%d1%8f%d1%82-%d0%bf%d0%be%d1%81%d1%80%d0%b5%d0%b4%d0%bd%d0%b8%d0%ba-%d0%bd%d0%b0-%d0%be%d0%b1%d1%89%d0%b8%d0%bd%d0%b0-%d0%b1%d0%bb%d0%b0/", "text": "Днес Общественият посредник на територията на Община Благоевград за първи път изнесе презентация на ученици от XI и XII клас в НХГ „Св. Св. Кирил и Методий“ – Благоевград. Доц. Василев разказа на учениците какво е местният Обществения посредник и по какви въпроси могат да се обърнат към него. Той представи както дейността си до момента, така и целите и приоритетите за предстоящата година, участието си в публични дискусии и форуми и бъдещите кампании и инициативи в институцията Обществен посредник на територията на Община Благоевград. Основната цел към която доц. д-р Валентин Василев се стреми е да помогне на институцията да стане разпознаваема в социалния и обществен живот и с присъствието си да бъде както защитник и посредник между гражданите и администрацията, така и катализатор за нови идеи, подпомагащи диалога между гражданското общество, образователните институции и публичната администрация. Срещата завърши с приятелско обещание за нови скорошни срещи и инициативи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.19", "title": " Общественият посредник на Община Благоевград изнесе презентация на ученици"}
{"url": "https://trud.bg/%d1%82%d0%be%d0%bc%d0%b8%d1%81%d0%bb%d0%b0%d0%b2-%d0%b4%d0%be%d0%bd%d1%87%d0%b5%d0%b2-%d0%b5%d0%ba-%d0%b8%d1%81%d0%ba%d0%b0%d1%88%d0%b5-%d0%b4%d0%b0-%d0%bf%d1%80%d0%be%d0%b4%d0%b0%d0%b4%d0%b5%d0%bc/", "text": "В хода на преговорите с Европейската комисия българската страна предложи десетки варианти за реорганизация на газовите дружества „Булгаргаз“ и „Булгартрансгаз“, заяви вицепремиерът Томислав Дончев по време на днешното правителствено заседание във връзка с наложената от Брюксел глоба на Българския енергиен холдинг, съобщиха от МС. Вицепремиерът подчерта, че в рамките на продължилите три години преговори по проблема, страната ни е предложила различни мерки, но предложението на ЕК собствеността на „Булгартрансгаз“ да бъде сменена чрез продажба на мажоритарен дял, е неприемливо. „Миналата година Парламентът ни забрани да постигаме споразумение с Европейската комисия. Естествено, никой от правителството не би се споразумял за продажба на мажоритарен дял“, каза още вицепремиерът Дончев. Той подчерта, че Комисията се е съобразила с аргументите срещу налагането на максималния размер на глобата, който може да достигне 320 млн. евро и тя е намалена до 77 млн. евро. Стенограма от обсъждането: БОЙКО БОРИСОВ: Тук вицепремиерът Дончев ще Ви запознае с темата по т.нар. „Газово дело“. ТОМИСЛАВ ДОНЧЕВ: Става дума за стар казус, датиращ от 2012 г. – претенция на Европейската комисия, че българските дружества в енергийния сектор са ограничили достъпа до тръбата, която идва от Румъния на друг участник на пазара. Подадена е веднага жалба в Европейската комисия. Преговорите, поне последните 3 години, ставаха или с директно мое участие или съм имал възможност да контролирам целия процес. Тежки, дълги преговори на всякакво ниво. Обсъждани бяха, без преувеличение, десетки варианти за мерки, които България да предприеме, и поведенчески мерки. Дружествата в газовия сектор, тук се има предвид „Булгаргаз“, „Булгартрансгаз“ по какъв начин да си променят поведението на пазара. Структурни мерки. От българска страна неведнъж бяха предлагани всякакви варианти за реорганизация на въпросните дружества. Смяна на принципала, извеждане на едно от дружествата от състава на БЕХ, които не бяха приети. Настояването на колегите от Европейската комисия беше, че трябва да бъде променен контролът върху поне едно от двете ключови дружества, със силни предпочитания към „Булгартрансгаз“. На финална фаза от преговорите от българска страна бяха предлагани, какви ли не варианти, които да гарантират прозрачност, контрол, създаването на второ ниво на надзор, мениджмънт, участие в борда на доказани европейски експерти. Но, предложението на Европейската комисия е, че единствената гаранция за липса на сговаряне и неизкривяване на пазара е смяна на собствеността на дружеството, чрез продажби на мажоритарен дял на стратегически инвеститор – друга европейска компания, което няма как да бъде прието от българска страна. Миналата година Парламентът ни забрани да постигаме споразумение с Европейската комисия. Естествено, никой от правителството не би се споразумял за продажба на мажоритарен дял. Редно е да се отбележи, че каквито и противоречия да сме имали, Комисията се е съобразила с всички наши аргументи, че глоба в максималния размер е в състояние да унищожи газовия сектор. Само да напомня, че максималния размер на глобата може да достигне 320 милиона, в момента е 77. Това е. Всички, колеги да са информирани, защото аз като слушам коментатори в последните дни, енергийни експерти, които нямам честта да познавам, чувам, какви ли не неща. Комисията искала от нас само 20 процента. Не е вярно! Ние повече от веднъж сме предлагали опцията миноритарен дял да се обсъжда. Тя не беше приета с аргумента, че миноритарен дял не води до контрол върху дружеството. БОЙКО БОРИСОВ: Благодаря. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.12.19", "title": " Томислав Дончев: ЕК искаше да продадем мажоритарен дял от „Булгартрансгаз“, нямаше как да приемем\t\t\t"}
{"url": "https://trud.bg/%d0%b4%d0%be%d0%bd%d0%b0%d0%bb%d0%b4-%d1%82%d1%80%d1%8a%d0%bc%d0%bf-%d0%b5-%d0%b3%d0%be%d1%82%d0%be%d0%b2-%d1%81%d0%b0%d0%bc%d0%be-%d0%b4%d0%b0-%d1%80%d0%b0%d0%b7%d0%b3%d0%bb%d0%b5%d0%b4%d0%b0-%d0%b2/", "text": "Президентът на САЩ Доналд Тръмп е казал на своя турски колега Реджеп Таийп Ердоган, че Вашингтон „е готов да разгледа“ възможността за екстрадиция на живеещия в САЩ мюсюлмански проповедник Фетулах Гюлен, който Анкара обвинява за неуспешния опит за държавен преврат, но американският лидер не е давал никакви обещания, заяви в сряда прессекретарят на Белия Дом Сара Сандърс, цитирана от руската агенция EurAsia Daily. „Единственото, което е казал, е, че ние сме готови да разгледаме тази възможност. Към момента – нищо повече. Този процес не се съпровожда от каквито и да е ангажименти“, заяви тя. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.12.19", "title": " Доналд Тръмп е готов само да разгледа възможността за екстрадиция на Гюлен"}
{"url": "https://trud.bg/7-%d0%bc%d0%bb%d0%bd-%d0%bb%d0%b5%d0%b2%d0%b0-%d0%b4%d0%b0%d0%b4%d0%b5-%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%be%d1%82%d0%be-%d0%bd%d0%b0-%d0%be%d0%b1%d0%bb%d0%b0%d1%81/", "text": "На свое заседание днес Министерският съвет отпусна 7 милиона лева на 8 общини в област Монтана. По 700 000 лева са дадени на Брусарци, Медковец, Чипровци и Якимово за ремонт на улици в общинските центрове и населените места. По 900 000 лева за потягане на улици и общинската пътна мрежа получават община Бойчиновци и община Георги Дамяново. Още 900 000 лева са за реконструкция на вътрешната водопроводна мрежа във Вършец. А за крайдунавската община Лом държавата отделя 1 100 000 лева. С тях и дарение от 500 000 долара от покойния лекар – емигрант в САЩ д-р Андрей Георгиев местната управа планира да ремонтира и модернизира старата спортна зала „Балканиада”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.19", "title": " 7 млн. лева даде правителството на област Монтана"}
{"url": "https://trud.bg/%d1%81%d0%b5%d0%bb%d0%b5%d0%bd%d0%b0-%d0%b3%d0%be%d0%bc%d0%b5%d1%81-%d0%b2%d0%bb%d0%b8%d0%b7%d0%b0-%d0%b2%d1%8a%d0%b2-%d1%84%d0%be%d1%80%d0%bc%d0%b0/", "text": "След лечение в психиатрична клиника 26-годишната Селена Гомес се появи в нова рекламна кампания на Puma, с което зарадва и успокои феновете си, че отново влиза във форма. Както съобщават медиите на запад, звездата най-накрая е излязла от болницата, където е лекувала душевни рани в продължение на месец и се е борила с тежка депресия. Сега тя се появи в новата рекламна кампания на марката Puma, с която работи отдавна. Нейни рекламни изображения се появиха на страницата на спортната търговска марка в Instagram и бяха възторжено приети от интернет общността. „Нашата красива принцеса!“, „Тя е красива!“ и „Селена се завръща!, са част от коментарите. На една от снимките Селена е облечена в черно-бял екип и маратонки. Тя изглежда много грацилна и най-важното – напълно здрава. Тъкмо това обаче събуди у някои интернет потребители съмнения, че може би тези снимки са направени преди звездата да бъде хоспитализирана. Други пък направо заподозряха представителите на марката, че просто са чакали излизането на певицата от клиниката, за да публикуват тези снимки. Селена Гомес влезе за лечение в началото на октомври заради паник атаките, които преживяваше в последно време. Те се появиха поради ниския брой на левкоцитите в кръвта на певицата – страничен ефект от бъбречната операция, която Селена направи преди една година. Не бе изключено и предположението, че звездата е била изпратена за лечение поради нервно разстройство, което получила след новината за сватбата на нейния 24-годишен бивш любим Джъстин Бийбър и 21-годишната Хейли Болдуин. По-важен обаче сега е фактът, че Селена се завръща под светлините на прожекторите и феновете й са в очакване да ги зарадва с нови песни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.19", "title": " Селена Гомес влиза във форма"}
{"url": "https://trud.bg/%d1%81%d1%8a%d1%81-762-%d0%bc%d0%bb%d0%bd-%d0%bb%d0%b5%d0%b2%d0%b0-%d1%89%d0%b5-%d0%b1%d1%8a%d0%b4%d0%b5-%d1%84%d0%b8%d0%bd%d0%b0%d0%bd%d1%81%d0%b8%d1%80%d0%b0%d0%bd%d0%be-%d0%b8%d0%b7%d0%b3%d1%80/", "text": "Правителството даде съгласието си Управляващият орган на Оперативна програма „Иновации и конкурентоспособност“ 2014-2020 да подпише договор с „Ай Си Джи Би“ АД за изграждането на междусистемна газова връзка Гърция – България. Проектът се финансира от Оперативна програма „Иновации и конкурентоспособност“ 2014-2020 г., като общата му стойност е 469 832 604 лв. (240,2 млн. евро), а отпуснатите безвъзмездни средства са 76,2 милиона лева. Целта на проекта е да осигури изграждането на инфраструктура за пренос на природен газ от Южния газов коридор и да обезпечи сигурността на доставките на газ за България чрез повишаване на транзитния капацитет към страните от Югоизточна Европа, като осигури диверсификация на внасяния газ чрез допълнителни източници за доставка от Каспийския регион, Близкия изток и Източното Средиземноморие. Реализацията на газовата инфраструктура ще повиши енергийната сигурност на страната и ще оптимизира енергийния микс при прехода на България към нисковъглеродна икономика. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.19", "title": " Със 76,2 млн. лева ще бъде финансирано изграждането на газопровод между България и Гърция"}
{"url": "https://trud.bg/%d0%b2%d1%81%d0%b5-%d0%be%d1%89%d0%b5-%d0%bd%d0%b5-%d0%b5-%d1%8f%d1%81%d0%bd%d0%be-%d0%b4%d0%b0%d0%bb%d0%b8-%d1%89%d0%b5-%d0%b1%d1%8a%d0%b4%d0%b5-%d0%bf%d1%80%d0%b8%d0%b5%d1%82%d0%b0-%d0%be%d1%81/", "text": "Белгийският премиер Шарл Мишел  . Все още не е ясно дали крал Филип ще я приеме. По-късно днес той ще се срещне с председателите на парламентарните партии, за да обсъди евентуалното свикване на предсрочни избори. Възможно е правителството на Мишел да бъде преназначено като служебно до провеждането на вота. Повод за оставката стана споразумението на ООН за миграцията. Премиерът изгуби подкрепата на ключовия си съюзник „Нов фламандски алианс”, след като ратифицира документа. България отказа да подпише пакта. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.19", "title": " Все още не е ясно дали ще бъде приета оставката на белгийския премиер"}
{"url": "https://trud.bg/%d0%b2%d0%b8%d0%ba%d0%b8%d0%bd%d0%b3-%d1%89%d0%b5-%d1%81%d0%bf%d0%b0%d1%81%d1%8f%d0%b2%d0%b0-%d1%8e%d0%bd%d0%b0%d0%b9%d1%82%d0%b5%d0%b4/", "text": "И най-големите бъркат! Служител на „Манчестър Юнайтед“ обяви новия треньор, без да има позволение на ръководството. В официалния сайт бе съобщено, че Оле Гунар Солскяр сменя Жозе Моуриньо до края на сезона. Минути по-късно новината бе премахната – очевидно трябваше да се случи на официална пресконференция. 12 чака по-късно вече нямаше избор и новината бе обявена. Викингът Солскяр завинаги ще е легенда на „Манчестър Юнайтед“. Преди 19 години неговият гол в третата минута на добавеното време донесе първата титла в ерата на Шампионската лига – 2:1 над „Байерн“ на „Камп Ноу“. Служителят в клубния сайт се бе подготвил добре и пусна видео от попадението. Тогава Солскяр и Теди Шерингам вкараха по веднъж в добавеното време, с което заличиха гола на Марио Баслер за баварците. Донесоха паметния требъл на „Олд Трафорд“. Г-жа Ерна Солберг, премиер на Норвегия, първа честити на Солскяр. „Велик ден за норвежкия футбол – написа висшият политик в туитър. – Късмет и контролирай добре „червените дяволи“.“ ОТ 2015 година Солскяр е треньор на „Молде“. Сезонът обаче приключи и ще се поднови чак през март. В момента няма пречка да води „Юнайтед“, където вкара над 100 гола за 11 години вярна служба. Солскяр ще вземе в щаба си Майк Фелън, който бе дясна ръка на сър Алекс Фъргюсън. „ Манчестър Юнайтед“ е в сърцето ми и е фантастично, че се завръщам – каза 45-годишният треньор. – Ще работя с едни изключително талантливи футболисти. Всички трябва да сме обединени в целите си.“ „ Оле е легенда на нашия клуб, има голям опит като футболист, а вече и като треньор – добави изпълнителният директор Ед Уудуърд, който предния ден уволни Моуриньо в разговор на четири очи. – Неговата история на „Олд Трафорд“ доказва, че той диша въздуха тук, зарежда се с него. Сигурен съм, че заедно с Майк Фелън ще успеят да обединят отбора и феновете.“ Какви са шансовете на Солскяр да не е само временен? Всичко зависи от резултатите. Норвежецът вече има един неуспешен период във Висшата лига с „Кардиф“. На този етап като фаворит №1 за поста от лятото се смята Маурисио Почетино. Аржентинецът поднови договора си с „Тотнъм“ за още пет сезона и „Юнайтед“ трябва да плати 40 милиона паунда неустойка, за да го вземе. Ръководството на „дяволите“ ще глоби Пол Погба заради коментар в социалните мрежи. Под своя снимка световният шампион написа „Видяхте ли това!“ минути след уволнение на Жозе Моуриньо. Над 64 000 души харесаха коментара му. А Погба го свали след 10 минути. Глобата ще е за неуважение и вероятно ще е 300 000 паунда, една седмична заплата на халфа. „ Няма право да „танцува върху гроба на Моуриньо“ – изригна Гари Невил, дългогодишен капитан на „Юнайтед“ и сега телевизионен коментатор. – Време е „Манчестър Юнайтед“ да се съсредоточи върху футбола, а не върху нещата извън терена.“ 6 – спечелените титли във Висшата лига 1,5 – милионите лири, които „Манчестър Юнайтед“ плати за него на „Молде“ през 1996 година 9 – спечелените мачове като треньор на „Кардиф“ през 2014 година 18 – головете му през първия сезон в „Манчестър Юнайтед“ 2 – титлите му като шампион на Норвегия начело на „Молде“ и спечелените купи на Англия като футболист на „Манчестър Юнайтед“ 235 – мачовете във Висшата лига 67 – мачовете в националния отбор на Норвегия 23 – головете за националния отбор на Норвегия 91 – головете във Висшата лига 21 декември – „Кардиф“ (гост) 26 декември – „Хъдърсфийълд“ (д) 30 декември – „Борнемут“ (д) 2 януари – „Нюкасъл“ (г) 5 януари – „Рединг“ (д) 13 януари – „Тотнъм“ (г)", "date": "2018.12.19", "title": " Викинг ще спасява „Юнайтед“"}
{"url": "https://trud.bg/%d0%be%d1%82%d0%bf%d1%83%d1%81%d0%bd%d0%b0%d1%85%d0%b0-%d0%be%d1%89%d0%b5-%d0%bf%d0%b0%d1%80%d0%b8-%d0%b7%d0%b0-%d1%83%d0%bb%d0%b8%d1%86%d0%b8-%d0%bd%d0%b0-%d0%be%d0%b1%d1%89%d0%b8%d0%bd%d0%b8%d1%82/", "text": "Близо 10 млн. лв. станаха средствата, отпуснати като допълнителни трансфери за целеви разходи от Министерския съвет на общините в Разградско тази година. Вторият транш е от близо 3,5 млн. лв. и е насочено основно за подобряване състоянието на уличната мрежа в населените места от общините, уточниха от областната управа в Разград. От там припомнят, че през лятото на общините в Лудогорието бяха дадени други близо 6,5 млн. лв. отново за улична инфраструктура и проекти, насочени към благоустрояване. От средствата, които се отпускат сега, за община Цар Калоян са предвидени 360 000 лв. за ремонт на уличната мрежа в общинския център и в село Езерче, както и 340 000 лв. за рехабилитация и благоустрояване на прилежащото пространство към училище “Христо Ботев“ в града. Всяка от общините Завет, Кубрат и Лозница получава по 700 000 лв. за рехабилитация на улици, а за община Самуил средствата са 680 000 лв., съобщават от областната управа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.19", "title": " Отпуснаха още пари за улици на общините в Разградско\t\t\t"}
{"url": "https://trud.bg/%d0%bc%d1%80%d0%b5%d0%b6%d0%b0%d1%82%d0%b0-%d0%bd%d0%b0-a1-%d0%b3%d0%b5%d0%bd%d0%b5%d1%80%d0%b8%d1%80%d0%b0-6-000-%d1%82%d0%b5%d1%80%d0%b0%d0%b1%d0%b0%d0%b9%d1%82%d0%b0-%d0%b8-15-%d0%bc%d0%b8%d0%bb/", "text": "Всеки месец мрежата на А1 генерира 6 000 терабайта мобилен трафик и 1,5 милиарда изговорени минути. Те са резултат от стратегията на телекома постоянно да разширява своето продуктово портфолио, за да отговори на нуждите на клиенти си. А1 разполага с над 3 000 базови станции, а мобилната 4G мрежа на компанията обхваща 97% от населението на страната. Всяка година компанията инвестира между 120 и 140 милиона лева в развитието на своята мрежа.  Според данните на световния лидер в тестването на бързината и качеството на мобилните мрежи Ookla   е телекомът с най-бързата 4G мрежа в България за третото тримесечие на 2018 година.  А1 първа у нас демонстрира скорости в 4G мрежа още през 2011 г., а от старта на 4G през 2016 г. до днес е инвестирала приблизително 200 милиона лева, като непрекъснато обновява и разширява мрежата си. За този период А1 регистрира над 140% ръст на 4G смартфоните в своята мрежа и повече от 800 000 активни 4G потребители. Телекомът отчита и ръст от 260% на трафика на данни, като над 70% от него се осъществяват в 4G. 4G мрежата на А1 покрива всички населени места с над 1 000 жители у нас при максимална скорост до 112 Mbps, а с 4,5G – всички населени места с над 3000 жители при максимална скорост до 150 Mbps.  А1 започна да внедрява 4,5G в България, която осигурява скорост на връзката с 30% по-висока спрямо досега (150 Mbps), в края на 2017 г. Технологията, която позволява това, се нарича „обединяване на честоти” (Carrier Aggregation) и генерира многократно по-бърз интернет в зависимост от използвания честотен спектър. А1 ще е внедрила „обединяване на честоти” в цялата страна до края на тази година. Тези подобрения в мрежата ще позволят бърз ъпгрейд към 5G.  За внедряването на умни решения, А1 използва стандарта Narrowband IoT (NB-IoT), който свързва широка гама от устройства, машини и услуги. Телекомът залага на NB-IoT заради неговите предимства спрямо останалите съвременни технологични стандарти – по-ниски разходи за устройства, по-дълъг живот на батериите, по-добро покритие, оптимизиран пренос на данни, двупосочна комуникация, висока сигурност на връзката и качество на предлаганите услуги. До края на март 2019 г. А1 ще осигури покритие с NB-IoT в цялата страна.", "date": "2018.12.19", "title": " Мрежата на A1 генерира 6 000 терабайта и 1,5 милиарда изговорени минути на месец"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%bf%d0%b0%d0%b2%d0%bb%d0%b8%d0%ba%d0%b5%d0%bd%d0%b8-%d1%87%d0%b5%d1%82%d0%b5-%d0%ba%d0%be%d0%bb%d0%b5%d0%b4%d0%bd%d0%b0-%d0%bf%d1%80%d0%b8%d0%ba/", "text": "Коледна приказка прочете кметът на община Павликени инж.Емануил Манолов пред децата от подготвителна група „Мечо Пух“ при ДГ „Слънце“. Четенето в навечерието на Рождество Христово се превърна в традиция в изминалите три години. Градоначалникът беше избрал приказката „Топлата ръкавичка“ от Ангел Каралийчев. Децата пък го поздравиха с коледна песен. След това те дълго си говориха какво очакват да им донесе Дядо Коледа и дали е добре да е навалял сняг преди добрият старец да дойде с шейната. На тръгване кметът пожела децата да са вдъхновени, здрави и усмихнати и подари на детската градина книгата „365 приказки“ с пожеланието всеки ден в занималнята да е като приказка за младите възпитаници. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.19", "title": " Кметът на Павликени чете коледна приказка на децата от забавачка"}
{"url": "https://trud.bg/gripen-%d0%b5%d0%b4%d0%b8%d0%bd%d1%81%d1%82%d0%b2%d0%b5%d0%bd%d0%be%d1%82%d0%be-%d1%80%d0%b5%d1%88%d0%b5%d0%bd%d0%b8%d0%b5-%d0%b7%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d1%8f/", "text": "Само с Gripen…    ", "date": "2018.12.19", "title": " Gripen – единственото решение за България\t\t\t "}
{"url": "https://trud.bg/%d0%bf%d0%b5%d1%82-%d0%be%d0%b1%d1%89%d0%b8%d0%bd%d0%b8-%d0%be%d1%82-%d1%81%d1%82%d0%b0%d1%80%d0%be%d0%b7%d0%b0%d0%b3%d0%be%d1%80%d1%81%d0%ba%d0%b0-%d0%be%d0%b1%d0%bb%d0%b0%d1%81%d1%82-%d0%bf%d0%be/", "text": "Над 6,6 млн. лв. получават пет общини от Старозагорска област, след като Министерски съвет одобри днес допълнителни разходи за 2018 г. Финансовият трансфер за община Стара Загора е в размер на 3,4 млн. лв. От тях 3 млн. лв. са за разширяване на новия парк „Артилерийски“ в града, а 400 хил. лв. са за рехабилитация на общинска пътна инфраструктура. Одобрените средства за община Казанлък са в размер на 1,75 млн. лв. 1,2 млн. лв. са за ремонт на надлез „Катекс“ – участъка от ул. „Розова долина“, от кръговото кръстовище с ул. „Бачо Киро“ до пътен възел на околовръстен път. 200 хил. лв. са предвидени за асфалтиране на велоалеи в града. Останалият трансфер е за ремонти на улици в селата Долно изворово, Хаджимитрово, Ясеново, Копринка, Кънчево, Ръжена, Бузовград, Шейново, Розово, гр. Шипка и гр. Крън. За община Гурково са одобрени 964 275 хил. лв. за ремонт и рехабилитация на улици в с. Паничерево, за реконструкция и рехабилитация на улична мрежа в общината. По бюджета на община Братя Даскалови е предвиден трансфер за ремонт на улична мрежа в селата на общината, в размер на 250 хил. лв.  Средствата за община Павел баня са 300 хил. лв., предназначени за асфалтиране на улици в града, в с. Осетеново и за втория етап на пътя Шипка – Павел баня. На заседанието на Министерски съвет са гласувани общо 151,7 млн. лв. за реализиране на значими общински проекти, ремонт на храмове и обекти от социалната сфера в цялата страна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.19", "title": " Пет общини от Старозагорска област получават над 6,6 млн. лева за инфраструктурни проекти"}
{"url": "https://trud.bg/%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb%d0%b5%d0%bd-%d1%81%d1%8a%d1%81%d1%82%d0%b5%d0%b7%d0%b0%d1%82%d0%b5%d0%bb-%d0%b8-%d0%bf%d0%bb%d1%83%d0%b2%d0%b5%d1%86-%d1%81%d0%b0-%d1%81%d0%bf/", "text": "Автомобилният състезател Мирослав Ангелов от СК „Мегапорт“ е спортист на Велико Търново за 2018 година в категорията за мъже и жени За втора поредна година плувецът Здравко Баблаков от клуб „Боляри 2009“ грабна приз №1 в категорията за юноши и деца. Статуетките им бяха връчени по време на тържествена церемония, провела се в общината. Общо 14 състезатели бяха номинирани в категорията за мъже и жени. Втора позиция зае четирикратният носител на приза „Спортист на годината“ – боксьорът от СК „Ивайло“ Тинко Банабаков. Третото място също бе за автомобилния спорт, а отличието бе отредено за състезателя на СК „Мегапорт“ Емил Денев. На четвърта позиция е шахматистът Емил Стефанов, пети бе класиран автомобилният състезател Антон Титов, шести е лекоатлетът Деян Гемижев, а седмото място си разделиха вратарката на Хандбален клуб „Етър – 64“ Десислава Николова и състезателят по спортна стрелба Самуил Донков. В категорията за юноши и деца бяха номинирани общо 11 състезатели. На втора позиция бе класирана Ралица Митева /петобой/, а третото място бе за Борис Борисов и Преслава Димкова – състезатели по спортни танци. Четвърта позиция зае лекоатлетката Йоана Цончева, а местата от пето до седмо заеха състезателите по борба Даниел Любенов, Марин Маринов и Лъчезар Викторов. Треньор на годината на Велико Търново стана Цветанка Дилова – Нейкова от клуба по плуване „Боляри 2009“. За втора поредна година бе връчена наградата за млад футболист „Трифон Иванов“ – неин носител младата надежда на ФК „Етър ВТ“ Стелиян Добрев. За първи път бе връчена и награда за изявен футболен талант, учредена от спортния журналист Анатоли Петров. Статуетката получи най-младият дебютант от школата на „Етър“ в Първа лига – 16-одишният Кольо Станев. Заместник-кметът на Велико Търново проф. Георги Камарашев връчи статуетката на Мирослав Ангелов и поздрави всички спортисти от името на кмета на Старата столица Даниел Панов. Проф. Камарашев подчерта, че успехите на всеки спортист са гордост за целия град, а също и за България. Сред гостите на церемонията бяха председателят на Великотърновски общински съвет Венцислав Спирдонов, общински съветници от ресорната комисия по образование, спорт и младежки дейности, изявени великотърновски спортисти и спортни деятели. Инициативата „Спортист на годината” е създадена през далечната вече 2000 г. по идея на ресорните журналисти Петко Павлов и Анатоли Петров. Днес подкрепената от Община Велико Търново и кмета Даниел Панов анкета е сред значимите за обществеността събития. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.19", "title": " Автомобилен състезател и плувец са спортистите на Велико Търново за 2018 година"}
{"url": "https://trud.bg/%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d0%b3%d0%be%d0%bb%d1%8f%d0%bc%d0%b0%d1%82%d0%b0-%d0%bd%d0%b0%d0%b4%d0%b5%d0%b6%d0%b4%d0%b0-%d0%b7%d0%b0-%d0%b1%d1%8a%d0%b4%d0%b5%d1%89/", "text": "„С всичко, което постигате, вие градите своето бъдеще, но извършвате и една изключителна общественополезна дейност, защото вашите успехи са най-добрата реклама на България пред инвеститорите да избират страната ни“. С тези думи президентът Румен Радев се обърна към участниците в Осмата годишна среща на олимпийските отбори по природни науки. Тържественото събитие се състоя днес в Националния археологически институт с музей при БАН. Държавният глава подчерта, че успехите в настоящия състезателен сезон са впечатляващи – за България са спечелени седем златни, единадесет сребърни, четиринадесет бронзови медала, както и пет почетни грамоти. “Тези престижни отличия и победи са извоювани в оспорвани състезания по математика, физика, химия, биология, лингвистика, астрофизика и дават огромно чувство на гордост за всички нас“, заяви в словото си Румен Радев. По думите на държавния глава това доказва, че младите хора в България имат огромен потенциал и са отворени към света. „И това ни дава надежда, че България може да бъде преуспяваща държава“, допълни президентът. В навечерието на 60-ата годишнина от провеждането на първата ученическа Олимпиада президентът се обърна към ръководителите, преподавателите, треньорите и олимпийските отбори по природни науки на България и им благодари за всеотдайността, упоритостта, енергията и вярата. „Поколения наред вие създавате шампиони, но и вяра във всички български деца, че могат да успеят като се трудят постоянно“, отбеляза още на церемонията президентът Румен Радев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.19", "title": " Румен Радев: Голямата надежда за бъдещето на България е в огромния потенциал на младите хора"}
{"url": "https://trud.bg/%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb-%d1%81%d0%b5-%d0%bf%d1%80%d0%b5%d0%be%d0%b1%d1%8a%d1%80%d0%bd%d0%b0-%d0%bf%d0%be-%d1%82%d0%b0%d0%b2%d0%b0%d0%bd-%d0%bd%d0%b0-%d0%b1%d1%83%d0%bb/", "text": "Автомобил се преобърна по таван на пловдивския булевард „България”, след като се удари в такси, съобщи  . Сигналът за катастрофата е получен към 13 ч. Пътник в една от колите е пострадал и е откаран в болница. Движението в района е затруднено. Преобърната кола, е управлявана от служителка на пловдивската пожарна. Тя твърди, че таксиметровият автомобил я засякъл. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.19", "title": " Автомобил се преобърна по таван на бул. „България“ в Пловдив\t\t\t"}
{"url": "https://trud.bg/%d1%83%d0%ba%d1%80%d0%b0%d0%b9%d0%bd%d0%b0-%d0%b3%d0%be%d1%82%d0%b2%d0%b8-%d0%bd%d0%be%d0%b2%d0%be-%d0%bf%d1%80%d0%b5%d0%bc%d0%b8%d0%bd%d0%b0%d0%b2%d0%b0%d0%bd%d0%b5-%d0%bf%d1%80%d0%b5%d0%b7-%d0%ba/", "text": "Украйна готви ново преминаване през Керченския проток, предаде TACC. Страната не възнамерява да се откаже да преминава с военните си кораби до Азовско море през Керченския проток. Това съобщи в сряда секретарят на Съвета за Националната сигурност и отбрана на Украйна Олександър Турчинов. В интервю за BBC той каза, че следващият преход ще се осъществи възможно най-скоро. „Ако ние спрем и отстъпваме, Русия ще изпълни задачата си да завземе Азовско море, ще представи нови морски граници в Черно море, фактически легализирайки окупацията на Крим“, каза той. „Въпросът не може да бъде бавен. Ние също предлагаме на нашите партньори да вземат участие в това преминаване от украинските черноморски пристанища до украинските пристанища на брега на Азов.“ По-специално, той заяви готовността си да покани представители на ОССЕ, НАТО и други международни организации да присъстват на украинските кораби. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com                ", "date": "2018.12.19", "title": " Украйна готви ново преминаване през Керченския проток"}
{"url": "https://trud.bg/%d0%ba%d0%be%d0%bb%d0%b8-%d0%b8-%d0%bf%d1%80%d0%b5%d0%bc%d0%b8%d0%b8-%d0%b7%d0%b0-%d0%b1%d0%be%d1%80%d1%86%d0%b8-%d0%b8-%d1%82%d1%80%d0%b5%d0%bd%d1%8c%d0%be%d1%80%d0%b8/", "text": "Световната шампионка Тайбе Юсеин, сребърните медалисти Биляна Дудова и Кирил Милов, както и бронзовият Айк Мнацаканян подкараха нови автомобили с марката „Хавал H2“ на произодителя „Грейт Уол“. Наградите на призьорите от мондиала по борба в Будапеща през октомври са от компанията „Литекс“ и с личната подкрепа на бизнесмена Гриша Ганчев. А ключовете медалистите получиха от президента на федерацията Христо Маринов. „Много ми харесва наградата и се чувствам много удобно зад волана“, изрази първите си впечатления шампионката Тайбе Юсеин, която си избра сив автомобил с черен кожен салон.  „Джиповете са интелигентни – 4 по 4 и с бензинов двигател, изключително удобни и комфортни за пътуване“, заяви Тодор Стойков, търговски директор на Българската автомобилна индустрия, дистрибутор на „Хавал“ и „Грейт Уол“. „Сребърната“ Биляна Дудова пък предпочете черен джип и също бе щастлива от подаръка. „Тази награда допълнително ме мотивира – обяви тя. – Ще продължавам да давам най-доброто от себе си, защото виждам че рано или късно усилията и труда се възнаграждават. Благодаря на Гриша Ганчев, и на „Литекс“ за жеста.“ Треньорските щабове на отборите в класическия стил и при мъжете, водени от Армен Назарян и Петър Касабов пък получиха премии. Снимка ПЛАМЕН СТОИМЕНОВ", "date": "2018.12.19", "title": " Коли и премии за борци и треньори"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%b2%d0%b0%d1%80%d0%bd%d0%b0-%d0%b7%d0%b0%d0%bf%d0%be%d1%87%d0%b2%d0%b0-%d1%80%d0%b0%d0%b1%d0%be%d1%82%d0%b0-%d0%bf%d0%be-%d0%bf%d1%80%d0%be%d0%b5%d0%ba%d1%82/", "text": "През следващата година община Варна започва работа по 13 нови инфраструктурни проекта, в които ще бъдат вложени над 80 млн. лв. Това стана ясно на последното за 2018 г. заседание на местния парламент. Повече от половината средства ще бъдат осигурени чрез дългосрочен кредит. След дискусия мнозинството съветници дадоха зелена улица на администрацията да тегли 46,7 млн. лв. нисколихвен заем със срок на изплащане 15 г. Останалите милиони ще дойдат от местния бюджет и чрез финансиране по оперативните програми на ЕС. С част от средствата ще бъдат изградени три спортни комплекса и площадки на открито, с които градът ще защити домакинството си като спортна столица на Европа през 2019 г. Ще бъде даден старт на строителството на рибарското пристанище „Карантината“ в кв. Аспарухово и на реконструкциите на зоокъта и филиала на Драматичния театър. В листата на обектите попадат и малки улички в града, които ще бъдат ремонтирани. Точният им списък стане ясен в началото на идната година, стана ясно на сесията. На нея бе гласувана и актуализация на бюджета за 2018 г. За първи път макрорамката му намаля с 10 млн. лв. до 383,7 млн. лв. В това няма драма, защото общината е в добро финансово здраве, заяви Стефка Господинова, шеф на дирекция „Финанси и бюджет“. Тя разясни, че намалението се дължи главно на събраните по-малко неданъчни приходи. Такива са постъпленията от продажба на билети, които още се събират и отчитат в „Градски транспорт“, а не в предприятието ТАСРУД, както бе предвидено в бюджета. В него са били заложени и повече средства от Синята зона, която обаче стартира с няколко месеца закъснение. За сметка на това Варна ще харчи 3,3 млн. лв. над предвиденото за образование и 4 млн. лв. повече за социално подпомагане. Увеличение има и на приходите от общински такси. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.12.19", "title": " Община Варна започва работа по проекти за над 80 млн. лв.\t\t\t"}
{"url": "https://trud.bg/%d0%bf%d1%83%d1%81%d0%ba%d0%b0%d1%82-%d1%83%d0%b8%d0%ba%d0%b5%d0%bd%d0%b4-%d0%b2%d0%b8%d0%bd%d0%b5%d1%82%d0%ba%d0%b0-%d0%b7%d0%b0-10-%d0%bb%d0%b2-%d0%be%d1%82-1-%d1%8f%d0%bd%d1%83%d0%b0%d1%80%d0%b8/", "text": "От 1 януари 2019 г. водачите на моторни превозни средства до 3.5 т могат да ползват и уикенд винетка. Тя ще струва 10 лв. и ще важи от 12.00 ч. в петък до 23.59 ч. в неделя. Останалите цени на винетни такси остават непроменени. Няма да се променят цените на винетните такси и за тежкотоварни превозни средства – те ще важат до 16 август 2019 г., когато влиза в сила тол системата и ще преминат на тол такса. Въвеждането на уикенд винетката се регламентира с правителствено постановление, с което се изменя Тарифата за таксите, които се събират от Агенция „Пътна инфраструктура“. Тази възможност ще облекчи водачите, които пътуват по републиканската пътна мрежа по-рядко. С промяната се дава възможност водачите на моторни превозни средства с чуждестранна регистрация да плащат определените в евро такси в левовата им равностойност. В Тарифата за таксите, които се събират от Агенция „Пътна инфраструктура“, е определен и размерът за компенсаторната такса, която ще се заплаща от нарушителите, които ползват републиканската мрежа без платена пътна такса. За шофьорите на превозни средства над 12 тона тя ще бъде 175 лв., за пътните превозни средства между 3,5 и 12 тона – 125 лв., а за леките автомобили до 3,5 тона – 70 лв. За тежкотоварните автомобили компенсаторната такса ще се прилага за т.нар. преходен период преди въвеждането на тол таксата за изминато разстояние от 16 август 2019 г. От тази дата тя ще бъде актуализирана в зависимост от приетата тарифа за тол такси, които ще се плащат за територията на България. Компенсаторната такса е междинна санкция към лицата, които не са платили дължима винетна такса, а ползват пътната мрежа и са нарушители по смисъла на законовите разпоредби за пътно таксуване. Това е таксата, която се заплаща с цел избягване на административни санкции. От 1 януари 2019 г. започва да функционира смесената електронна система за таксуване на различните категории пътни превозни средства на база време и на база изминато разстояние. От тогава влизат в сила електронните винетки. Затова с промени в Правилника за прилагане на Закона за пътищата се отменят разпоредбите за издаване на хартиени стикери. Винетна такса за ползване на платената републиканска пътна мрежа ще заплащат собствениците или ползвателите на автомобили с обща технически допустима максимална маса до 3,5 тона, включително, а на такива над 3,5 тона – такса за изминато разстояние. Тол системата за тежкотоварни автомобили ще функционира от 16 август 2019 г. Дотогава водачите им ще заплащат винетна такса. Администрирането на приходите от постъпили пътни такси, изготвянето на отчети и прогнози ще се извършва от Агенция „Пътна инфраструктура“. Тя ще поддържа системите за генериране и продажба на електронни винетки и маршрутни карти и ще организира разпространяването и поддръжката на бордови устройства за целите на тол таксуването. Агенцията ще оперира и поддържа Електронна система за събиране на пътни такси, в т.ч. техническата и софтуерната поддръжка на компонентите на системата. С приетите промени подзаконовият нормативен акт се привежда в съответствие с измененията в Закона за пътищата предвид въвеждането на смесената система за заплащане за преминаване по републиканската пътна мрежа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.19", "title": " Пускат уикенд винетка за 10 лв. от 1 януари"}
{"url": "https://trud.bg/%d1%81%d0%bb%d0%be%d0%b2%d0%b5%d0%bd%d1%81%d0%ba%d0%b8-%d1%82%d1%80%d0%b8%d1%83%d0%bc%d1%84-%d0%b2-%d1%81%d0%b2%d0%b5%d1%82%d0%be%d0%b2%d0%bd%d0%b0%d1%82%d0%b0-%d0%ba%d1%83%d0%bf%d0%b0/", "text": "Словения спечели две победи само за ден на Световната купа по ски алпийски дисциплини. Жан Кранец триумфира в гигантския слалом в Заалбах-Хинтерглем (Австрия) и прекъсна победната серия на местната звезда Марсел Хиршер, който остана едва 6-и, на 0,77 секунди след победителя. На подиума се качиха още Лоик Меяр (Швейцария) и Матьо Февр (Франция). Алберт Попов пък даде 43-о време в първия манш, на 6,42 секунди след лидера Матс Олсон (Швеция).  Илка Щухец пък спечели втори пореден старт след завръщането си на пистата. В продължение на година и половина словенката се лекуваше от травма, но отново доминира в скоростните дисциплини. Тя спечели супер-г във Вал Гардена (Италия) с 5 стотни пред Тина Вайратер (Лихтеншайн) и Никол Шмидхофер (Австрия), които разделиха второто място.", "date": "2018.12.19", "title": " Словенски триумф в Световната купа"}
{"url": "https://trud.bg/%d0%bc%d0%b8%d0%bb%d0%b0%d0%bd-%d0%b2%d1%80%d1%8a%d1%89%d0%b0-%d0%bd%d0%b0%d0%bf%d0%b0%d0%b4%d0%b0%d1%82%d0%b5%d0%bb-%d0%b2-%d1%81%d0%b5%d1%80%d0%b8%d1%8f-%d0%b0/", "text": "„Милан“ ще се опита да привлече под наем Луис Муриел от „Севиля“. Желанието на „росонерите“ е това да стане през зимата, а в договора да бъде заложена клауза за закупуване на нападателя за 12 млн. евро. Колумбиецът има опит в италианския футбол, където игра за „Удинезе“, „Лече“ и „Сампдория“. В същото време тимът на наставника Дженаро Гатузо направи второ поредно 0:0 за първенство, което не се бе случвало от октомври 2006 г. Във вторник „червено-черните“ стигнаха само до точката при визитата на закъсалия „Болоня“. Контузия на загрявката получи Игнасио Абате, Тимуе Бакайоко бе изгонен, а Франк Кесие ще изтърпи наказание срещу „Фиорентина“ за картони.", "date": "2018.12.19", "title": " “Милан“ връща нападател в Серия А"}
{"url": "https://trud.bg/%d0%bf%d1%83%d1%81%d0%ba%d0%b0%d1%82-%d0%bf%d0%be%d0%b4-%d0%b3%d0%b0%d1%80%d0%b0%d0%bd%d1%86%d0%b8%d1%8f-%d0%b1%d0%be%d0%b3%d0%b0%d1%82%d0%b8%d1%8f-%d1%86%d0%b8%d0%b3%d0%b0%d0%bd%d0%b8%d0%bd-%d1%83/", "text": "Бургаският съд пусна срещу парична гаранция богатия циганин Алекс Димов,  . Пенсионерките отивали на гробището, за да почетат паметта на споминалите се техни близки, когато ромът връхлетял върху тротоара с мерцедеса си и ги премазал. Оттогава е в ареста. 18-годишният Алекс Димов да плати 3 хил. лева за свободата си, постанови съдът. Прокурор Валентина Маджарова настоя да му се наложи забрана да напуска пределите на страната, за да се обезпечи присъствието му в процеса и евентуално изтърпяване на наказанието. Близките на циганина са в Германия и той често пътува зад граница. До момента това бе и причина, съдът да не го пуска под гаранция. На 3-ти януари догодина обаче, се превишава пределно допустимия двумесечен срок на задържане. 18-годишният Димов е баща на дете. До катастрофата обаче, той нямал официален брак и половинката му Катя получавала помощи като самотна майка. По време на съдебното заседание в сряда стана ясно, че Димов е припознал детето, най-вероятно с цел да се „води“ баща и да умилостивява магистратите, коментираха в кулоарите на съдебната палата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com        ", "date": "2018.12.19", "title": " Пускат под гаранция богатия циганин, убил две жени"}
{"url": "https://trud.bg/%d0%bf%d0%be%d0%bb%d0%be%d0%b2%d0%b8%d0%bd-%d0%bc%d0%b8%d0%bb%d0%b8%d0%b0%d1%80%d0%b4-%d0%b5%d0%b2%d1%80%d0%be-%d0%b7%d0%b0-%d0%bc%d0%b5%d1%82%d1%80%d0%be-%d0%b4%d0%be-%d0%bb%d0%b5%d0%b2/", "text": "Ако бъдат финансирани, до 2025 г. могат да бъдат построени още 9 станции на третия лъч на метрото до кварталите „Левски“ и „Слатина“- 3 по бул. „Вл. Вазов“ и 6 в „Гео Милев“, и по „Цариградско шосе“. Те са последните два етапа от строежа на линия три. За тези участъци след 2020 г. се предвижда еврофинансиране около половин милиард евро, каза транспортният министър Росен Желязков. „През този програмен период по линия на Кохезионните фондове и по Механизма за свързване на Европа се инвестират около 2 млрд. евро по три оси-за пътна инфраструктура, за железопътна инфраструктура и за метрото. Същият подход имаме и за следващия период като сме заявили аналогичен, дори малко завишен ресурс. За довършването на последните два етапа от линия 3 на подземната железница се предвиждат около половин милиард Евро“, каза Желязков по време на проверка на станции от строежа на третата линия, който се извършва сега. Строежът на новите 9 станции ще може да започне през 2021 г. В настоящите на строителството на третия метролъч се градят 12 метростанции. Първите 5 от тях ще започнат да функционират през септември 2019 г. Те се намират в „Красно село“, на бул. „България“, на Медицинска академия, на НДК и на Попа. В края на 2019 г. пускат следащите три – на Орлов мост, до театър „Зад канала“ и на бул. „Вл. Вазов“. В първата половина на 2020 г. ще са готови останалите 4. Те са от „Красно село“ през „Овча купел“ до Околовръстния път при Горна баня. На станцията в Горна баня ще има буферен паркинг. Там започна и изграждането на свързаната с метроспирката жп-гара за линията София-Перник. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.12.19", "title": " Половин милиард евро за метро до „Левски“ и „Слатина“"}
{"url": "https://trud.bg/%d0%b5%d0%ba-%d0%bf%d0%be%d1%82%d0%b2%d1%8a%d0%b4%d0%b8-%d0%b7%d0%b0-%d1%85%d0%b0%d0%ba%d0%b5%d1%80%d1%81%d0%ba%d0%b0-%d0%b0%d1%82%d0%b0%d0%ba%d0%b0-%d1%81%d1%80%d0%b5%d1%89%d1%83-%d0%b8%d0%bd%d1%81/", "text": "Европейската комисия потвърди, че е имало мащабна хакерска атака срещу институциите на Европейския съюз. „Можем да потвърдим, че е имало предполагаем пробив на комуникационните системи на институции на ЕС, но не коментираме информациите за възможно изтичане на информация“, каза Валдис Домбровскис – зам.-председател на ЕК, на брифинг. „Нито една организация, нито една структура в нито една страна по света не е неуязвима за кибератаки. Ние се отнасяме към този проблем изключително сериозно, укрепваме нашата система за киберсигурност и нашите способности за реагиране на тези атаки“, каза Домбровскис. По-рано през деня в. „Ню Йорк таймс“ съобщи, че неизвестни хакери са разбили системата за вътрешна комуникация на институциите на ЕС и в продължение на няколко години са имали достъп до конфиденциални документи, в частност по проблемите на миграцията, борбата с тероризма, международните отношения, търговията, както и до преписките с ключови дипломатически мисии. Според американския ежедневник, прониквайки в мрежата на ЕС за дипломатическа комуникация, хакерите са свалили хиляди документи, разкриващи безпокойството на европейците от непредсказуемото поведение на президента на САЩ Доналд Тръмп, усилията за противопоставяне на Русия и Китай, както и страховете, че Иран ще възобнови своята ядрена програма. Киберпиратите също така са проникнали в мрежи на ООН, в министерства на външните работи и на финансите по света. Пробив е имало и в Американската федерация на труда и в Конгреса на индустриалните организации. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.12.19", "title": " ЕК потвъди за хакерска атака срещу институции на евросъюза"}
{"url": "https://trud.bg/%d1%80%d1%83%d1%81%d0%b8%d1%8f-%d0%bd%d0%b5-%d0%b7%d0%b0%d1%81%d0%b8%d0%bb%d0%b2%d0%b0-%d0%b2%d0%be%d0%b5%d0%bd%d0%bd%d0%be%d1%82%d0%be-%d1%81%d0%b8-%d0%bf%d1%80%d0%b8%d1%81%d1%8a%d1%81%d1%82%d0%b2/", "text": "Русия не извършва дейности по засилване на военното си присъствие в Азовско море, каза днес говорителката на руското министерство на външните работи Мария Захарова, цитирана от ТАСС. Така тя коментира на пресбрифинг приетата от Общото събрание на ООН по предложение на Украйна резолюция за проблема за милитаризацията на Крим и акваториите на Азовско и Черно море. „Заложените в проекта тези за някаква милитаризация на Крим и на части от Черно и Азовско море от Русия противоречат на истината. Русия не засилва военното си присъствие в Азовско море, там няма руски военноморски бази“, каза Захарова. Украйна може да използва тристранните консултации през януари с Русия и ЕС за газовия транзит, за да разпалва антируска пропаганда с цел на набере точки преди президентските избори, заяви говорителката на руското външно министерство. Тя напомни, че от провеждането на редовната среща през декември се е отказала именно украинската страна. Захарова обвини също така САЩ, че са принудили младата руска гражданка Мария Бутина да се признае за виновна по абсолютно абсурдни обвинения, че е руска агентка, предаде Ройтерс. Бутина се призна за виновна пред американски съд във Вашингтон миналата седмица по споразумение с прокуратурата с цел да облекчи присъдата си. Тя прие обвинението, че е работила заедно с високопоставен руски служител да се внедри във влиятелната американска Национална асоциация на притежателите на огнестрелно оръжие, чрез която да установи контакти с консервативни активисти и политици като агент на Москва. Според Захарова, цитирана от ТАСС, над Бутина е бил упражнен политически шантаж, като тя е била държана в затвора при непоносими условия и е била заплашвана с дълга присъда, за да се използва случаят за поредната истерия около някаква руска намеса във вътрешните работи на САЩ. Русия ще продължи да работи за „най-скорошно освобождаване на Бутина и за нейното връщане в родината“, допълни тя. 30-годишната рускиня бе арестувана във Вашингтон на 15 юли, в навечерието на срещата на президентите на Русия и САЩ, Владимир Путин и Доналд Тръмп в Хелзинки. Тя бе обвинена в участие в заговор с цел извършване на дейност в полза на руското правителство на територията на Съединените щати, при това без да се регистрира в американското министерство на правосъдието като агент на чужда държава, припомня ТАСС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.12.19", "title": " Русия не засилва военното си присъствие в Азовско море, заяви Мария Захарова"}
{"url": "https://trud.bg/%d0%b8%d0%b7%d0%bf%d1%80%d0%b0%d1%82%d0%b8%d1%85%d0%b0-%d1%86%d0%b5%d0%bd%d0%ba%d0%be-%d1%87%d0%be%d0%ba%d0%be%d0%b2-%d0%b2-%d0%b7%d0%b0%d1%82%d0%b2%d0%be%d1%80%d0%bd%d0%b8%d1%87%d0%b5%d1%81%d0%ba/", "text": "Апелативният спецсъд изпрати в болницата към затвора бившия кмет на Галиче Ценко Чоков. Съдебна охрана го задържа в залата с белезници. Според съдебния състав с председател Георги Ушев домашният арест е мярка, която ограничава свободното придвижване на подсъдимите и ако им бъде позволено да напускат адреса, то е за да удовлетворят конкретни медицински нужди, но не и други битови или житейски. Ценко Чоков е имал разрешение да напусне адреса в „Студентски град“, за да посети зъболекар в „Красно село“, за датите 17, 19 и 20 декември, 3,4 и 7 януари. Бил е заварен в заведение в квартал „Драгалевци“, където консумирал храна и вода и останал там около час между 19 ч. и 19.50 ч. в понеделник. В разрешението не е записан конкретен час за посещение при стоматолог, защото съдът не може да ограничава конкретен час за удовлетворяването на медицинска нужда, но разрешението категорично не е за посещение на ресторант и вечеря с приятели. Според апелативните съдии задължение на подсъдимия е да се снабдява с храна, но без да се отклонява от мярката си. Освен това, щом за него не е проблем да чака такси 15-20 минути в лошо време и да посещава ресторант, значи здравословното му състояние позволява да бъде в ареста. Затова съдът го настани в затворническата болница в София, а при спешна нужда от интервенция може да получи лечение и на друго място. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.19", "title": " Изпратиха Ценко Чоков в затворническата болница\t\t\t"}
{"url": "https://trud.bg/%d0%b3%d1%80%d0%b0%d0%b4%d0%be%d0%b2%d0%b5%d1%82%d0%b5-%d1%81-%d0%bd%d0%be%d0%b2%d0%b8-%d0%bf%d0%bb%d0%be%d1%89%d0%b0%d0%b4%d0%b8-%d0%b7%d0%b0-145-%d0%bc%d0%bb%d0%bd-%d0%bb%d0%b5%d0%b2%d0%b0/", "text": "2,1 млн. лева дава кабинетът за ремонт на храм и епархийска библиотека Рекордните 151,7 млн. лева бяха одобрени днес от правителството за допълнителни трансфери по бюджетите на редица общини и министерствата на образованието, на здравеопазването и на спорта. Кметовете ще разполагат със 145,7 млн. лева за нови площади и подобряване на централната градска част, за ремонт на общински пътища и на улична мрежа. Приoритетно ще се доизграждат водопроводни мрежи, комплекс за лица с увреждания и на дом за възрастни хора, спортна зала и спортни площадки. Одобрени са разходи в размер на 2,1 млн. лева за основен ремонт на Епархийската библиотека на Великотърновската света митрополия и на храм “Св. Петка” в Русе. За министерствата на образованието, на младежта и спорта и на здравеопазването се отпускат допълнителни средства в размер на 3,8 млн. лева. Допълнителните разходи и трансфери се осигуряват за сметка на преструктуриране на разходите и/или трансферите по централния бюджет за 2018 година, се казва в правителственото решение. Вчера кабинетът одобри промени и в актуализираната средносрочна бюджетна прогноза за периода 2019-2021 г.  В актуализацията е отразено и увеличаването на разходните тавани на Министерството на труда и социалната политика за периода 2019-2021 г. – съответно със 71,5 млн. лв. за 2019 г., 77,2 млн. лв. за 2020 г. и с 82,6 млн. лв. за 2021 г., с предвидените по централния бюджет средства за асистентска подкрепа на хората с увреждания. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.19", "title": " Градовете с нови площади за 145 млн. лева\t\t\t"}
{"url": "https://trud.bg/%d0%b2%d0%b5%d1%82%d0%ba%d0%be-%d0%b8-%d0%bc%d0%b0%d1%80%d0%b8%d0%bd%d0%b5%d0%bb%d0%b0-%d0%b2-%d1%81%d0%b0%d0%b9%d1%82%d0%b0-%d0%bd%d0%b0-%d0%b8%d0%bd%d1%82%d0%b5%d1%80%d0%bf%d0%be%d0%bb-%d0%be%d0%b1/", "text": "Синът им Вълчо е зад решетките Снимките на милионерското семейство Ветко и Маринела Арабаджиеви бяха качени в сайта за издирвани лица на Интерпол, навръх рождения ден на съпругата, чието име носи известният Японски хотел в София. Международната полицейска организация ги търси с червена бюлетина още от 31 август, когато за двамата бе издадена Европейска заповед за арест. Задочно те бяха обвинени за участие в организирана престъпна група за данъчни престъпления. Бяха задържани синът им Вълчо и две жени, водили счетоводството на част от фирмите им. Вълчо и досега е зад решетките. От съобщението на Интерпол става ясно, че по паспорт Ветко продължава да се води с рожденото си име Вълчо, което смятал за “селско”. Висок е 1,75 м и към момента е 62-годишен. Жена му Маринела е с 11 години по млада и е висока 1,68 м. Адвокат на сина им каза през септември, че Арабаджиеви ще се върнат всеки момент в България, само чакали да намалеят опашките от гастарбайтери по КПП-тата. Днес дъщеря им Александра поздрави майка си в Инстаграм с думите: “Ти си моят герой, аз съм плътно зад теб. Липсваш ми!” АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.19", "title": " Ветко и Маринела в сайта на Интерпол (обзор)\t\t\t"}
{"url": "https://trud.bg/%d0%b2%d0%b5%d0%bb%d0%b8%d0%ba%d0%be%d0%b1%d1%80%d0%b8%d1%82%d0%b0%d0%bd%d0%b8%d1%8f-%d0%b5-%d0%b8%d0%b7%d1%80%d0%b0%d0%b7%d0%b8%d0%bb%d0%b0-%d0%bd%d0%b5%d1%81%d1%8a%d0%b3%d0%bb%d0%b0%d1%81%d0%b8/", "text": "Великобритания е изразила несъгласие с думите на Доналд Тръмп за   над „Ислямска държава“, предава TACC. „Терористичната групировка „Ислямска държава“ бе преобразувана в Сирия в други форми на екстремизъм“, пише в страницата си в социалната мрежа „Туитър“ министърът в Министерството на отбраната на Обединеното кралство Тобиас Елууд, който отговаря на изявлението на американския президент Доналд Тръмп, че Съединените щати са постигнали победа над групировката в Сирия. Както обяви по-рано говорителят на Белия дом Сара Сандърс, Съединените щати започват да изтеглят войските си от Сирия. Президентът на САЩ Доналд Тръмп написа в страницата си в социалната мрежа „Туитър“, че Съединените щати са постигнали победа над „Ислямска държава“ в Сирия, която е единствената причина да остане там американски военен контингент. Според Reuters Съединените щати възнамеряват да изтеглят войските от Сирия в рамките на 60-100 дни. Междувременно официалния представител на Министерството на външните работи на Руската федерация Мария Захарова обяви по руската държавна телевизия, цитирана от TACC, че решението на Съединените щати да изтеглят войските си от Сирия създава добра перспектива за политическо уреждане в тази арабска държава. „Много важна история може да произтича от това решение, това е настояща, реална перспектива за политическо уреждане“, каза дипломатът. Захарова също така отбеляза, че това решение на Съединените щати дава надежда за подобрение на ситуацията в сирийския регион Ат-Танф. „Надяваме се, че тази точка на картата на Сирия ще следва пътя на Алепо и много други сирийски градове и места, които вече започват да се връщат към мирния живот“, обясни тя. „Нямаше такава надежда, докато американците бяха там“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.19", "title": " Великобритания е изразила несъгласие с думите на Доналд Тръмп за победа над „Ислямска държава“"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-308/", "text": "Детска суперболница доизграждат до 2020 г. Първа копка на сградата е направена през 1978 г. Премиерът Борисов обяви, че ще осигури 20 млн. лв. за 13-етажната сграда на територията на „Александровска”.         Регистрират онлайн търговците в НАП Трябва да се обяви кой стои зад всеки сайт за продажби. Изпращат касови бележки по интернет.         Облагане на бонуси като ваучери, паркинг и тиймбилдинг Данъчен консулт на „Труд“.           Престъпление е да се пращат двама да гасят пожар Има негодувание сред спасителите и пожарникарите, казва Венцислав Станков, президент на националния синдикат „Огнеборец“, в интервю за „Труд“.       Без иновации няма да има просперитет Българската икономика има спешна нужда от технологична модернизация и промяна в бизнес модела на корпоративно управление – анализ на доц. д-р. Юлия Добрева от ВУЗФ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.19", "title": " Вижте акцентите в броя на вестник „Труд“ в четвъртък, 20 декември 2018"}
{"url": "https://trud.bg/%d1%80%d0%b5%d0%b3%d0%b8%d1%81%d1%82%d1%80%d0%b8%d1%80%d0%b0%d1%82-%d0%be%d0%bd%d0%bb%d0%b0%d0%b9%d0%bd-%d1%82%d1%8a%d1%80%d0%b3%d0%be%d0%b2%d1%86%d0%b8%d1%82%d0%b5-%d0%b2-%d0%bd%d0%b0%d0%bf/", "text": "Изпращат касови бележки по интернет От 29 декември започва регистрирането на онлайн търговците в НАП, показа проверка на в. “Труд”. Тогава влизат в сила последните промени в наредбата за отчитане на оборотите, които се отнасят за продажбите в интернет. Така точно преди новогодишните празници всички онлайн търговци ще имат сериозен ангажимент. Датата 29 декември не е избрана нарочно. Просто в наредбата е посочено, че промените влизат в сила три месеца след обнародването им, а това стана на 28 септември. Регистрирането на онлайн търговците в НАП ще става изцяло по интернет чрез нова електронна услуга на приходната агенция. Целта на регистрацията е да се затегне контролът върху продажбите в мрежата. Но чрез създаването на регистъра в НАП всеки потребител ще може да провери дали сайтът, от който пазарува, е легален и плаща данъци. В наредбата е посочено, че не може да се извършва онлайн търговия без предварителна регистрация. Затова търговците е добре да подадат данните си в НАП максимално бързо след стартиране на електронната услуга на НАП за онлайн регистрация. 31 декември е официален работен ден и е добре търговците да го използват за да свършат тази работа. При регистрацията в НАП ще трябва да се посочи кой стои зад всеки сайт за електронна търговия – кое физическо или юридическо лице го оперира. Трябва да се посочат имена, адрес на осъществяване на дейността и телефон за връзка. Търговците трябва да посочат и дали продават в собствен сайт или използват платформа за онлайн търговия. В заявлението за регистрация пред НАП ще трябва да се посочи какъв софтуер се използва за сайта, къде е хостван и какви стоки се продават. Онлайн търговците също трябва да дават касови бележки. С последните законодателни промени се дава възможност бележките да се издават електронно и да се изпращат онлайн на потребителя. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.19", "title": " Регистрират онлайн търговците в НАП\t\t\t"}
{"url": "https://trud.bg/%d0%b4%d0%b6%d0%b5%d0%bd%d0%b5%d1%80%d0%b0%d0%bb-%d0%b5%d0%bb%d0%b5%d0%ba%d1%82%d1%80%d0%b8%d0%ba-%d0%b8%d1%81%d0%ba%d0%b0-%d0%b1%d0%b5%d0%bb%d0%b5%d0%bd%d0%b5/", "text": "Предлага да доставя оборудване Американската компания “Дженерал Електрик” е заявила интерес да участва в проекта “Белене”. Имаме писмо от компанията, в което се заявява интерес от компанията, потвърдиха за “Труд” от министерство на енергетиката. “Дженерал Електрик” иска да участва като доставчик на оборудване и потенциален инженер. Преди дни интерес към проекта обявих и от френската “Фраматом”. Кандидати за инвеститор във втората атомна централа са и Китайската държавна ядрена корпорация (CNNC), както и руската “Росатом”. Министерството на енергетиката вече разработи процедура за избор на стратегически инвеститор, която ще премине през девет етапа. В момента се подготвят необходимите документи и се очаква тя да стартира в началото на 2019 г. Покана за участие в процедурата ще бъде изпратена до всички потенциални инвеститори, които до момента са заявили официално интерес за участие в реализацията на проекта АЕЦ “Белене”. Новата централа трябва да се осъществи на пазарен принцип – без сключване на договори за задължително изкупуване на енергията, без предоставяне от държавата на преференциални цени за изкупуване на тока и без държавна гаранция.      ", "date": "2018.12.19", "title": " „Дженерал Електрик“ иска „Белене“\t\t\t"}
{"url": "https://trud.bg/%d0%be%d1%82%d0%ba%d1%80%d0%b8%d0%b2%d0%b0%d1%82-%d0%bf%d0%be%d1%87%d0%b5%d1%82%d0%bd%d0%be-%d0%ba%d0%be%d0%bd%d1%81%d1%83%d0%bb%d1%81%d1%82%d0%b2%d0%be-%d0%bd%d0%b0-%d0%b1%d1%8a%d0%bb%d0%b3%d0%b0/", "text": "Министерският съвет прие решение, с което открива почетно консулство в Япония със седалище в град Фукуока с консулски окръг Кюшу-Окинава и Шикоку. За почетен консул е назначен японският гражданин Хироши Мунемаса. Хироши Мунемаса е уважаван бизнесмен, ползващ се с авторитет и влияние сред японските делови среди. От 2017 г. насам Хироши Мунемаса има ръководни функции в рамките на Асоциацията за приятелство Фукуока-България и работи активно за насърчаване на двустранния диалог в областта на културата, спорта и обмена между местните власти на двете държави. Консулският окръг включва 12 префектури с население от близо 17 млн. души. На територията на консулския окръг има над 40 университета, като в редица от тях се обучават и български студенти. В Япония функционират още две български почетни консулства – в Йокохама и в Идзумиоцу. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.19", "title": " Откриват почетно консулство на България във Фукуока"}
{"url": "https://trud.bg/%d1%81%d1%82%d0%b0%d1%80%d0%b8-%d0%b3%d1%83%d0%bc%d0%b8-%d0%bd%d0%b0-%d0%b0%d0%b2%d1%82%d0%be%d0%b1%d1%83%d1%81%d0%b0-%d1%81%d0%b0-%d0%bf%d1%80%d0%b8%d1%87%d0%b8%d0%bd%d0%b0-%d0%b7%d0%b0-%d0%b2%d0%b5/", "text": "Стари и изтъркани гуми на автобуса са вероятната причина за   край Атия. Това са установили до момента разследващите. Верижна катастрофа е станала по пътя Бургас – Созопол сутринта в сряда, когато в региона падна първият сняг. Това съобщи по-рано днес Цветелина Рандева, говорител на ОД на МВР. Инцидентът е на завоя преди кръстовище „Атия“, край спирка „Моряка“, обясни Рандева.  Рано сутринта пет автомобила и един автобус са се нанизали един в друг. Пръв е залакътушил автобуса, а останалите са се нанизали след него. По първоначални данни, леко са пострадали двама души , които са откарани в бургаски болници. Мъж е получил нараняване в областта на главата. Пътничка в една от колите е откарана за преглед след птп-то с болки в кръста. На място работят служители от РУ Созопол и Бургас, тъй като зоната е гранична за двете общини АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.19", "title": " Стари гуми на автобуса са причина за верижната катастрофа край Атия"}
{"url": "https://trud.bg/%d1%88%d0%b0%d0%bc%d0%bf%d0%b8%d0%be%d0%bd%d0%b8%d1%82%d0%b5-%d1%81%d0%b5-%d0%bf%d1%80%d0%b5%d0%ba%d0%bb%d0%be%d0%bd%d0%b8%d1%85%d0%b0-%d0%bf%d1%80%d0%b5%d0%b4-%d0%b4%d1%83%d1%85%d0%b0/", "text": "Едно 10-годишно момче даде урок на най-добрите български спортисти. Малкият футболист Михаел Ангелов получи приза за „висок спортен дух“ на наградите „Спортен Икар“ на фондация „Български спорт“. Хлапето от Хасково страда от тежко вродено заболяване – артрогрипоза, което ограничава движенията на ставите и преминава в парализа на по-късен етап. Въпреки това Михаел играе футбол в СК „Слънце“ (Хасково).  На церемония в Национална галерия „Двореца“ всички станаха на крака и дълго го аплодираха, а после почти всички шампиони поискаха да се снимат с него. Вицепрезидентът на Българския олимпийски комитет Любо Ганев пък подари на Ангелов футболен екип.  Световната и европейска шампионка по борба Тайбе Юсеин очаквано получи наградата за „постижение на годината“.  „Наградите тежат, но не достатъчно – усмихна се Тайбе. – Има още доста място за награди. Очаквания към мен е имало винаги, но може би вече не ми тежат толкова.“  Призът й беше връчен от министъра на младежта и спорта Красен Кралев.  „Изпращаме може би най-успешната година за българския спорт от много време насам – заяви министърът. – Това показва, че сме на прав път. Оптимист съм, че в нашия спорт има млади таланти, които ще продължат да защитават честта на България. Пожелавам на спортистите ни да са здрави, да  нямат контузии и да не се подценяват, когато излязат на състезание, да знаят, че има български дух, който им носи победи.“  „Отбор на годината“ е ансамбълът по художествена гимнастика, а за „впечатляващо представяне“ бяха отличени боксьорката Стойка Петрова, каратистката Ивет Горанова, петобойците Явор Пешлеевски и Тодор Михалев, стрелкинята Милена Тодорова, състезателят по тенис на маса Денислав Коджабашев и баскетболистът Йордан Бозов. В категория „млад и талантлив спортист“ награди взеха героите от младежките олимпийски игри в Буенос Айрес – Александра Начева (лека атлетика), Мариела Костадинова и Панайот Димитров (акробатика), Мария Делчева (бадминтон) и Кирил Киров (стрелба), както и сабльорката Йоана Илиева и скиорът Алберт Попов. Петър Стойчев, който спечели първото плуване край Антарктида, бе награден за „шампионско дълголетие“. Световният вицешампион по борба Кирил Милов бе отличен за „пробив в световния спорт“, а сестрите Стефани и Габриела Стоеви – за „достойно представяне“, след като спечелиха първата европейска титла в историята на българския бадминтон. Същите призове взеха и сребърната европейска медалистка в скока на височина Мирела Демирева и европейската шампионка и световна вицешампионка по борба Биляна Дудова.  Медалистите от Буенос Айрес, както и техните треньори получиха и специални награди от БОК. Петимата шампиони бяха удостоени със златни значки, а останалите призьори – Адриан Андреев (тенис), Христо Христов и Галя Шатова (вдигане на тежести), Валентин Андреев (лека атлетика) и Едмонд Назарян (борба) – със сребърни. Отличени бяха и легенди на родния спорт като Нораир Нурикян, Валентин Райчев, Янко Русев, Димитър Златанов, Камен Горанов, Ангел Ангелов, Ваня Дерменджиева и др.  „Мисля, че беше една много добра година за българския спорт – заключи президентът на БОК Стефка Костадинова. – Имахме участници на две олимпиади – зимните игри в Пьонгчанг и летните олимпийски игри за младежи в Буенос Айрес. В Пьонгчанг сякаш много от нашите участници имаха малшанс, но им пожелавам на следващите олимпийски игри да завоюват това, което не успяха сега. Представянето ни в Буенос Айрес беше уникално – 10 медала, 5 от тях златни. Имахме и своите герои на световни и европейски първенства, така че годината беше добра. Следващата също е много важна, защото ще се покриват нормативи за олимпиадата. Затова им пожелавам да успеят и през 2020-а дай боже да чуем българския химн.“", "date": "2018.12.19", "title": " Шампионите се преклониха пред духа"}
{"url": "https://trud.bg/%d0%b2%d0%b8%d1%86%d0%b5%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%bc%d0%b0%d1%80%d0%b8%d1%8f%d0%bd%d0%b0-%d0%bd%d0%b8%d0%ba%d0%be%d0%bb%d0%be%d0%b2%d0%b0-%d0%bf%d1%80%d0%be%d0%b5/", "text": "Заместник министър-председателят по икономическата и демографската политика Марияна Николова участва в 40-ото и последното за тази година заседание на Националният съвет за закрила на детето (НСЗД), на което беше одобрен проекта на Националната стратегия за детето 2019-2030 г. В своето изказване вицепремиерът подчерта, че проектът на Националната стратегия за детето 2019-2030 г. поставя амбициозни цели. „Този рамков политически документ отразява цялостната визия на българската държава и на гражданското общество за развитието на следващите поколения на Република България и се надявам тази визия да бъде подкрепена.“, заяви заместник министър-председателят и добави, че работата на НСЗД трябва да бъде по-регулярна и по-интензивна. Вицепремиерът Марияна Николова се ангажира да присъства на заседанията, които предложи да бъдат на всяко тримесечие. „Политиките за детето са хоризонтални политики, те изискват по-висока степен на координация и синхрон между институциите, които ги формират и които ги прилагат.“, заяви заместник министър-председателят и отбеляза, че очаква от Държавната агенция за закрила на детето повече работа по същество, както и да намери по-добър баланс между политиките за подкрепа на децата и семействата и контролните функции, които осъществява. Държавната агенция за закрила на детето координира процеса на създаването на Националната стратегия за детето 2019-2030 г., който протече по прозрачен начин и в сътрудничество с всички заинтересовани страни. Активно участваха организации на деца и младежи, членовете на НСЗД, широк кръг неправителствени организации, синдикални структури и професионални обединения. Бяха проведени консултации с международни организации като УНИЦЕФ, Върховния комисариат на ООН за бежанците и представители на академичните среди. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.19", "title": " Вицепремиерът Марияна Николова: Проектът на Националната стратегия за детето отразява визията на държавата и на гражданското общество за развитието на следващите поколения"}
{"url": "https://trud.bg/%d0%bd%d0%be%d0%b2%d0%b0-%d0%bf%d0%be%d0%bc%d0%be%d1%89-%d0%b7%d0%b0%d0%bc%d0%b5%d0%bd%d1%8f-%d0%bf%d0%b5%d1%80%d1%81%d0%be%d0%bd%d0%b0%d0%bb%d0%bd%d0%b0%d1%82%d0%b0-%d0%bf%d0%b5%d0%bd%d1%81%d0%b8/", "text": "От 1 януари 2019 г. се въвежда нов вид месечна помощ за деца без право на наследствена пенсия, която ще се отпуска без доходен критерий. Тя ще може да се получава с останалите видове помощи, предвидени в Закона за семейни помощи за деца, но няма да може да се получава с персонална пенсия, отпусната за дете, съобщиха от правителствената информационна служба. Поради това от 1 януари 2019 г. отпускането на персонални пенсии на деца се прекратява. Това предвиждат промени в Наредбата за пенсиите и осигурителния стаж, които бяха одобрени от правителството. Отпуснатите до 31 декември 2018 г. персонални пенсии на деца ще продължат да се изплащат в размерите, определени към тази дата по досегашния ред. Персоналната пенсия на дете, за което е отпусната новата месечна помощ, ще се прекратява поради отпаднало основание за получаването й. Чрез промени в Правилника за прилагане на Закона за семейни помощи за деца правителството уреди и редът за предоставяне на новата месечна помощ за деца без право на наследствена пенсия от починал родител. Регламентира се служебен обмен на информация между ангажираните институции – Агенцията за социално подпомагане и Националния осигурителен институт. Новата помощ ще се предоставя от 2019 г., като ще се отпуска без доходен тест. Очаква се около 8 000 деца да бъдат подкрепени. С промените се улесняват семействата и при отпускането на семейните помощи, като се премахва изискването за представяне на някои официални удостоверителни документи на хартиен носител. Дирекции „Социално подпомагане“ ще извършват проверка на декларираните данни по служебен път. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.19", "title": " Нова помощ заменя персоналната пенсия за дете"}
{"url": "https://trud.bg/%d0%b1%d0%bb%d0%b0%d0%b3%d0%be%d0%b4%d0%b0%d1%80%d1%8f%d1%82-%d0%bd%d0%b0-%d0%bf%d0%be%d0%b6%d0%b0%d1%80%d0%bd%d0%b8%d0%ba%d0%b0%d1%80-%d0%b7%d0%b0%d0%b3%d0%b0%d1%81%d0%b8%d0%bb-%d0%b3%d0%be%d1%80/", "text": "Пожарникар, пътуващ към работа и попаднал на горящ камион с газови бутилки, е предотвратил взрив и е спасил преминаващите по пътя Варна – София. Това стана ясно, след като от дирекцията на противопожарната служба в Търговище разпространиха благодарствено писмо от фирмата, чиито е бил камионът до служителя, предотвратил опасната ситуация. Тя се е случила на 15 декември, близо до разклона за село Камбурово. Началникът на смяна в Районната противопожарна в Търговище Димитър Димитров пътувал към работа с личната си кола, когато видял горящия камион „Волво”, който бил спрял, а водачът му се опитвал да загаси пожара. Огънят бил лумнал в двигателната част на камиона, откъдето излизал пушек. Отзад били наредени над 400 малки газови бутилки, които можело да се взривят. Димитров махнал ватата между кабината и двигателя, за да ограничи пламъците и заедно с шофьора, с наличните пожарогасители, успели да ликвидират разрастването на огъня. Междувременно пристигнал и екип на службата от Омуртаг, който реагирал на сигнала на тел. 112. От фирмата, чиито е камионът, благодарят на огнеборците и специално на Димитров. В писмото им се казва:”Благодарение на своевременната намеса на служителя на пожарната е предотвратен по-голям инцидент – евентуален взрив на газови бутилки, които товарният автомобил е транспортирал. В навечерието на предстоящите коледни и новогодишни празници приемете и поднесете нашите благодарности и на целия ви колектив. Желаем ви крепко здраве и да продължавате да бъдете все така всеотдайни в работата си!“ Директорът на пожарната в Търговище комисар Стефан Стефанов не спести, че рядко получават благодарствени писма, въпреки че работата им ежедневно ги сблъсква с опасни ситуации. Затова решил да разпространи това писмо. Служителят Димитров, който с постъпката си е станал повод за благодарността, бил сред дългогодишните и опитни. Работел в пожарната от 2001 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.19", "title": " Благодарят на пожарникар, загасил горящ камион, превозващ над 400 газови бутилки\t\t\t"}
{"url": "https://trud.bg/%d1%83%d1%87%d0%b5%d0%bd%d0%b8%d1%86%d0%b8-%d0%b3%d0%be%d1%81%d1%82%d1%83%d0%b2%d0%b0%d1%82-%d0%bd%d0%b0-%d1%80%d0%b0%d0%b7%d0%bc%d0%b5%d0%bd%d0%bd%d0%b8-%d0%bd%d0%b0%d1%87%d0%b0%d0%bb%d0%b0-%d0%b2/", "text": "12 ученици, на възраст от 16 до 18 години, от побратимената едноименна румънска община са на посещение в Търговище по покана на местната администрация. Децата взимат участие в младежкия баскетболния турнир, организиран от клуб „Светкавица“, който се провежда тази седмица, съобщават от общината. В края на тази седмица пък други 17 деца, от 6 до 12 клас, с изявени таланти от българското Търговище заминават на едноседмично посещение в румънския град по покана на тяхното общинско ръководство. В програмата на българската делегация са включени посещения на културно-исторически комплекс „Княжески дворец“, местните музеи и други туристически забележителности. Учениците ще посетят и българския квартал „Матей Воевода“, където по данни на българската общност там, живеят над 2000 наследници на етнически българи. От местната администрация припомнят, че през юли ученическа група от румънското Търговище летува в общинската морска база в Балчик. Младежкият обмен е част от политиката и усилията на общинското ръководство в Търговище за задълбочаване контактите и партньорството с побратимените градове, както и активизиране на връзките с българските общности зад граница, припомнят още от общината. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.19", "title": " Ученици гостуват на разменни начала в българския и румънски градове Търговище"}
