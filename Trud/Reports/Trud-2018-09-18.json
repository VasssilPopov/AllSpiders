{"url": "https://trud.bg/%d0%b0%d0%b3%d0%b5%d0%bd%d1%82-%d0%b0%d1%82%d0%b8%d0%bb%d0%b0-%d1%80%d0%be%d0%b2%d0%b8%d0%bb-%d0%b7%d0%b0%d0%b5%d0%b4%d0%bd%d0%be-%d1%81-%d0%b1%d0%b8%d0%b2%d0%be%d0%bb%d0%b0-%d0%b2-%d0%b4%d1%83%d0%bf/", "text": "Протестите в България и Румъния организирани от движението #REZIST, зад което стоял Сорос Планът бил активиран преди дни с изпращането на Биро в София   Задържаният неотдавна румънски журналист Атила Биро в   бил агент на Румънската разузнавателна служба, научи „Труд” от свои източници в спецслужбите. Установено е, че мисията му у нас е част от мащабен план за дестабилизация на съдебната и политическата системи на страната. Службите са засекли, че основният организатор е движението #REZIST, зад което стоели НПО-та, финансирани от милиардера Джордж Сорос и ЦРУ. Началото на плана включвало мощни протести в България по модел на тези отпреди месец в съседна Румъния. Всъщност, начинът, по който започнаха нещата у нас, са същите – организацията идва от българи, живеещи в чужбина, които се противопоставят на политиката в страната. Този план бил част от мащабната акция на американския филантроп за разстройване първо на съдебната, а след това и политическата система в двете страни и въобще в региона. За целите на Сорос службите вече имат доста данни. Според източници на „Труд” планът за България бил активиран преди дни с „изпращането на агента от румънската разузнавателна служба (СРИ)” Атила Биро, който се представя като разследващ журналист от „Райс Проджект” (RISE PROJECT), организация финансирана от Сорос, зад която в Румъния стоят Лаура Кьовеши – свалената неотдавна от поста шеф на Агенция „Антикорупция”, и генерал Флориян Колдя – бивш шеф на СРИ. Веднага след като Биро бе задържан на 12 септември от българските власти заедно с журналиста от „Бивол” Димитър Стоянов, в затворена група във Фейсбук специално създадена от СРИ, са били пуснати съобщения да се окаже натиск върху българските власти за освобождаването му. Включително е публикуван телефона на разследващия полицай Александров с призив да му се окаже натиск от служители на румънското посолство в София. Още същата нощ в медиите в Румъния, контролирани от СРИ, са били публикувани специално подготвени материали, злепоставящи България в международен план, които изкарват „журналиста” Атила Биро като борец срещу корупцията в България. Едни от тези медии са flux24.ro, digi24.ro, hotnews.ro, които са под контрола на СРИ. В цялата агентурна игра спецслужбите отбелязаха и една много любопитна подробност. На 12 септември в руската опозиционна медия „Инсайдър” (The Insider), която е приближена до Сорос, е публикуван материал, уличаващ България в шпионаж на европейските лидери в хотел „Маринела” по време на европредседателство на страната (виж повече в карето). На 14 септември същият материал е публикуван в румънската медия comisarul.ro, която е под контрол на Кьовеши и Колдя. И веднага след тези, очевидно подготвени активни мероприятия, започнаха и протичащите в момента демонстрации в България по аналогия на румънския модел, които обаче нямат масовостта в съседната ни държава. Експерти по сигурността коментираха за „Труд”, че очевидно става дума за добре планирана и организирана операция, с цел злепоставянето на България в международен аспект, което да доведе и до политическа нестабилност чрез активни мероприятия, медийно подкрепени и финансово осигурени. Очевидно целта за сега е изпълнена след като за три дни вървят протести. И към момента в цитираните румънски медии, под контрола на СРИ, продължава активната пропаганда от страна на „Райс Проджект”, където работи Атила Биро срещу страната ни, относно невъзможността за справянето с корупцията. Следващата стъпка е да се обяви, че след като се посяга на свободата на словото, то демокрацията е застрашена и тогава една партньорска държава ще трябва да се намеси, за да се въдвори ред. Експертите са категорични, че започваме румънския сценарий от последните няколко години, който доведе Румъния до зависимостта й от чужди интереси. Само преди дни бившият директор на СРИ, Джордже Майор, който от две години е посланик в САЩ, е потвърдил пред комисията за контрол на СРИ , че службата има множество офицери под прикритие, внедрени в голяма част от румънските медии.   Кой е румънецът Атила Биро? Атила Биро започва „журналистическата“ си кариера през 2004 г. в медията hotnews.ro, която е изцяло под контрола на румънските разузнавателни служби (СРИ).Там прекарва до 2012 г. , след което известно време е в САЩ. След като се завръща в Румъния, той започва да прави репортажи за ТВ медията Digi 24, която също е контролирана от СРИ. Всъщност Биро оправдава присъствието си в България с участието му в конференция свързана с престъпления по еврофондовете.   Активирали български сътрудник на СРИ Да видим какво се случи в нощта на 13 септември. В 21,00 часа на 13 септември патрул на РПУ-Радомир задържа Атила Биро и Димитър Стоянов като ги отвежда в районното за установяване на самоличността. Броени минути по-късно започват съобщенията в закритата група в Фейсбук относно задържането на Биро и необходимостта от незабавното му освобождаване поради опасността да се разкрие истинската самоличност на агент на Румънските разузнавателни служби (СРИ). Активиран е и български сътрудник на СРИ с името Ели (Елица) Стоичкова – абсолютно е възможно това да е псевдоним. Един час по-късно (около полунощ) лично румънският консул Флориян Даниел Мазалю отива на място и настоява Биро да бъде освободен, тъй като не е извършил престъпление. Консулът остава там до 4 ч. сутринта на 14 септември, когато агентът на СРИ и българският журналист от „Биволъ” Димитър Стоянов са освободени. Засега не е известен друг случай на задържан в България румънец, при който лично румънският консул да се е намесил, още повече в рамките на два часа след задържането, коментират от службите.   В Румъния – част от службите срещу държавата Ген. Колдя действал заедно с Лаура Кьовеши Протестите в Букурещ през август, анонсирани като недоволство на румънската диаспора, всъщност са били организирани през социалните мрежи със съдействието на отдела за ИТ-сигурност към Румънската разузнавателна служба (СРИ), който все още се контролира от бившия шеф на СРИ генерал Флориян Колдя, разкриха румънски медии. Той пък действал заедно с близката до него шефка на Агенция „Антикорупция” Лаура Кьовеши, която наскоро бе свалена от поста. Двамата е публична тайна, че обслужват американските интереси. Разкрито бе, че служителите на ИТ-отдела са разпространили пропаганден текст за минути към десетки хиляди потребители на мрежата. Специално за протестите в Румъния са били създадени над 140 000 фалшиви профила във Фейсбук. „Труд” разбра, че в Румъния в момента се води разследване и са направени разкрития от участници в #REZIST, един от които е артистът Паул Хитер, относно сериозния план за дестабилизация на Румъния и България, с който се цели да бъдат свалени правителствата. Финансирането и в двете страни ставало към частни сметки на лидерите на #REZIST в съответната държава от Англия, Франция, Белгия и Холандия. Френската организация например вече било прихванато, че е съставена от бивши съдии и прокурори, приближени до румънския евродепутат Моника Маковей. На софийските протести се очакваха провокации, за които службите предупредиха ден преди това, заради което полицаите бяха буквално на всеки метър в центъра на столицата. И организацията за подобен сценарий не бе реализирана. На протестите от август в Румъния например бяха внедрени лица, специално обучени в чужбина да създават хаос както и да отнемат оръжие от полицията, с цел да се стигне до жертви. В Румъния нещата вече започнали да се разплитат, оказало се, че един от лидерите на #REZIST е Флорин Бадица, също от близкото обкръжение на евродепутатката Маковей, който преди дни призна публично, че употребява марихуана преди и по време на демонстрациите.   Илиян Василев напада ДАНС в руска медия Най-интересното в материала на руската опозиционна медия „Инсайдър” (The Insider) е цитираният коментар на бившия български посланик в Москва Илиян Василев. Според медията дипломатът е потвърдил в разговор с „Инсайдър”, че хотел „Маринела” винаги е бил използван от руските спецслужби. „Българската ДАНС просто не успя да се противопостави на ГРУ (военното разузнаване, бел. ред.) и СВР (КГБ)”. По думите му посолството на Русия в София „действително координира резидентурите на СВР и ГРУ във всички балкански държави, вкл. Македония и Черна гора”. Казаното от Василев буди недоумение, защото ДАНС не е съществувала по времето на ГРУ. Изниква и въпросът: откъде ли ги знае тези работи той. С подобно изказване на бившия посланик спокойно може да се забърка сериозен дипломатически скандал, защото той твърди за директна намеса на чужда служба у нас. А „Труд” пита: Защо не го казал като посланик? АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.18", "title": " Агент Атила ровил заедно с бивола в дупката на греха\t\t\t"}
{"url": "https://trud.bg/%d1%86%d0%b5%d1%86%d0%ba%d0%b0-%d1%86%d0%b0%d1%87%d0%b5%d0%b2%d0%b0-%d0%bd%d1%8f%d0%bc%d0%b0%d0%bc-%d0%bf%d1%80%d0%b5%d0%b4%d0%bb%d0%be%d0%b6%d0%b5%d0%bd%d0%b8%d0%b5-%d0%b4%d0%b0-%d1%81%d1%82%d0%b0/", "text": "Министърът на правосъдието Цецка Цачева отрече информацията, че има предложение да стане посланик на България в Черна гора и допълни, че не е обсъждано тя да поеме пост в Конституционния съд. „Повече от месец, в различни медии се въртят тази новини – посланик в Черна гора или кандидатура за Конституционния съд. Такива предложения нямам. Много колеги ме питаха защо не го опровергавам, но не е сериозно да се оправдавам, че нямам брат. Това би означавало бягство от отговорностите и задълженията, които в момента изпълнявам”, коментира Цачева пред  . Тя потвърди, че има възможност в четвъртък да бъдат гласувани само две министерски назначения – парламентът да извърши промените в регионалното и в транспортното министерство и те да бъдат поети съответно от Петя Аврамова и Росен Желязков. „Несъвместимост по отношение на постовете, който заема в момента главният секретар на МВР и евентуалния му избор за министър, ще възникне от момента на гласуване от Народното събрание. След като той лично е подал искане да му бъде прекратено правоотношението, коректно беше Министерски съвет да гласува такова решение, с предложение до президента за издаване на указ, защото процедурата е разписана в Закона за МВР. От уважение към президентската институция, правителството подготви документите и те своевременно са внесени на вниманието на Румен Радев”, заяви министърът на правосъдието. Във връзка със скандалите покрай срива в Агенцията по вписванията и избягалите затворници, Цачева посочи, че готова да си даде оставката във всеки един момент, стига премиерът Бойко Борисов да я поиска. Тя допълни, че не спира работата върху реформата в съдебната система и коментира сезирането на Конституционния съд от президента Румен Радев за Закона за изменение и допълнение на Административнопроцесуалния кодекс. „Този законопроект е един от най-продължително обсъжданите. Той беше гласуван на първо четене в Народното събрание, след това пленумът на Висшия административен съд поиска тълкуване от Конституционният съд. Процедурата се спря и се изчака Решение №8 от 2018г. на Конституционния съд и едва тогава се премина отново към работа по този Законопроект. Тук бяха чути административните съдии, т.е. практикуващите магистрати, които най-добре познават какви са проблемите в производството по административни дела. Не е вярно, че се нарушава принципът на конституцията”, заяви Цачева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.18", "title": " Цецка Цачева: Нямам предложение да стана посланик в Черна гора\t\t\t"}
{"url": "https://trud.bg/%d0%b1%d0%b0%d0%b1%d1%85-%d0%b2%d0%b0%d0%bd%d0%b4%d0%b0%d0%bb%d0%b8%d0%b7%d1%8a%d0%bc-%d0%b5-%d1%83%d0%bf%d1%80%d0%b0%d0%b6%d0%bd%d0%b5%d0%bd-%d1%81%d1%80%d0%b5%d1%89%d1%83-%d0%b2%d0%b5%d1%82%d0%b5/", "text": "Лекият автомобил на ветеринарните власти от Българската агенция по безопасност на храните е обграден, блъскан и надраскан с пирони от провокатори по време на участието на експертите в днешното заседание на Областната епизоотична комисия в Ямбол, съобщиха от БАБХ. По време на срещата   в стопанството на Христо Христов в Болярово, където беше установена чума по дребните преживни животни. Експертите са били обиждани и заплашвани от неизвестни организатори, а представителите на областната управа са били възпрепятствани да влязат в сградата. Ветеринарните власти бяха подложени на агресивни и заплашителни действия от страна на съмишленици на стопаните Христо Христов, сина му Тодор и снаха му Ана в Болярово, които вече втори месец не допускат специалистите във фермата, блокирайки работата по обезвреждането на огнището на заразата и успешното стопиране на разпространението на инфекцията. След днешния вандалски акт Българската агенция по безопасност на храните (БАБХ) е получила съдействие от полицията и е успяла да влезе в обекта, като експертите са успели да вземат проби с цел установяване на причината за смъртта на животните. Въпреки получените и потвърдени лабораторни резултати за наличие на заразно заболяване във фермата в Болярово стопаните твърдят пред медиите, че животните са здрави. От 18 юли (датата, на която е направен опит за връчване на протокола) до днес обаче, са починали 11 животни. Ситуацията допълнително се усложнява от факта, че едно от тези животни не е от стадото в Болярово, а от стопанство в Твърдица. Това доказва нерегламентирано движение на овце в ситуация на повишена опасност от инфекция. Самата Ана от Болярово отрича смъртта на животните й да се дължи на чума. Твърди, че ставало дума за преяждане. Заболяването във фермата беше открито при изследването на стадата в 10-километровата зона около село Воден, където за първи път в България и в Европейския съюз бе констатирана чума по дребните преживни животни. Пробите от стопанството бяха изследвани, а получените резултати – потвърдени в Националната референтна лаборатория. Огнището влезе в системата на ЕС за опасни заболявания по животните и в системата на Международната организация за болести по животните. Със заповед на изпълнителния директор на БАБХ д-р Дамян Илиев фермата в Болярово беше обявена за огнище на чума по дребните преживни животни. Българската агенция по безопасност на храните изпрати и рутинен доклад до Световната организация за здравеопазване на животните (OIE) за епидемиологичната ситуация с чумата по дребните преживни животни в страната, който не е окончателен за извършените дейности по казуса. В него е потвърденото огнището в Болярово и са описани мерките, които трябва да се предприемат съгласно законодателството. „Поради възпрепятстването на ветеринарните власти обаче огнището все още не може да бъде приключено, което може да доведе до удължаване на рестрикциите за България в засегнатите региони“, заявяват от БАБХ. „Адекватните мерки налагат унищожаване на всички дребни преживни животни в обекта в Болярово, основно почистване и дезинфекция“, посочи изпълнителният директор на БАБХ д-р Дамян Илиев в   и министъра на правосъдието Цецка Цачева. В него той моли да бъдат предприети действия, които да създадат възможност за законовото прилагане на мерки за спиране на заразата. Също така настоява да се потърси административна и финансова отговорност от лицата, възпрепятстващи работата на ветеринарните власти. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.18", "title": " БАБХ: Вандализъм е упражнен срещу ветеринарните власти в Ямбол"}
{"url": "https://trud.bg/%d0%be%d1%80%d0%b1%d0%b0%d0%bd-%d0%b8%d1%81%d0%ba%d0%b0-%d1%82%d1%83%d1%80%d1%81%d0%ba%d0%b8-%d0%bf%d0%be%d1%82%d0%be%d0%ba-%d0%b4%d0%b0-%d1%81%d1%82%d0%b8%d0%b3%d0%b0-%d0%b4%d0%be/", "text": "Унгарският премиер Виктор Орбан поиска от руския президент Владимир Путин разклонение на газопровода “Южен поток” да стигне до Унгария, предаде агенция Интерфакс. “Сериозно помолих президента да помисли над тази възможност”, заяви Орбан на среща с Путин в Москва. В разговора им държавният глава на Русия се ангажира да обмисли това. В навечерието на визитата на Орбан унгарският външен министър Петер Сиярто заяви пред в. “Комерсант”, че включването на България към “Турски поток” и последващ транзит през Сърбия към Централна Европа може да бъде осъществен не по-рано от 2022 г. “Доколкото разбирам, едва тогава България ще има нужната инфраструктура, Сърбия също трябва да вложи значителни средства”, подчерта дипломат №1 на Будапеща. Сиярто допълни, че Унгария възнамерява да продължи доставките на газ през Словакия до Австрия, което е обсъдено с българите и сърбите.", "date": "2018.09.18", "title": " Орбан иска „Турски поток“ да стига до Унгария\t\t\t"}
{"url": "https://trud.bg/%d0%b2%d0%b4%d0%b8%d0%b3%d0%b0%d1%82-%d0%bf%d0%b5%d0%bd%d1%81%d0%b8%d0%b8%d1%82%d0%b5-%d1%81-57-%d0%be%d1%82-%d1%8e%d0%bb%d0%b8-2019-%d0%b3-%d0%be%d0%b1%d0%b7%d0%be%d1%80/", "text": "Отпуска за полагащите грижи за хора с увреждания Пенсиите ще бъдат увеличени с 5,7% от 1 юли 2019 г. Таванът на пенсиите също ще бъде увеличен до 40% от средния доход за страната, т.е. 1040 лв., обяви социалният министър Бисер Петков. Той допълни, че у нас заплатите са едни от най-бързо растящите в цяла Европа, но тъй като базата е ниска това увеличение не се усеща достатъчно от хората. Относно втория стълб за пенсионно осигуряване, за който стана ясно, че средният размер на средствата в личните партиди на работещите граждани е около 3000 лв., Петков обясни, че това не е изненадващо. “Голяма част от осигурените имат кухи партиди, защото по тях не постъпват средства”, уточни Петков. Той обясни, че са предвидени различни опции за изплащане на натрупаните средства в частните фондове при пенсиониране на осигурените, включително когато сумите са прекалено малки да могат да бъдат изтеглени наведнъж. “Темата за увеличението на бюджетните заплати винаги е актуална в бюджетната процедура”, коментира Петков по повод анонсираното увеличение от 10% на заплатите в държавния сектор. “Това е един справедлив подход”, каза Петков. “Проектът на закона за социалните услуги ще промени коренно регулациите и има две ключови думи – достъпност и качество”, коментира още социалният министър Бисер Петков. Той уточни, че в законопроекта се предефинират самите социални услуги и дейности, както ще има по-голяма възможност за избор на доставчици на тези услуги. “Регламентирана е и една нова услуга, която се нарича заместваща грижа – тя е за лицата, които полагат грижи за хора с увреждания и позволява в рамките на годината полагащият грижи временно да се освободи от това, ако се налага да постъпи в болница, иска да вземе кратък отдих или не е в състояние да полага тази 24-часова грижа”, коментира Петков. Той уточни, че при използването на тази услуга, даденото лице с увреждане ще бъде настанявано във временен център. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.18", "title": " Вдигат пенсиите с 5,7% от юли 2019 г. (обзор)\t\t\t"}
{"url": "https://trud.bg/%d0%b2%d1%81%d1%8f%d0%ba%d0%b0-%d0%b2%d0%bd%d0%be%d1%81%d0%bd%d0%b0-%d1%85%d1%80%d0%b0%d0%bd%d0%b0-%d1%81%d0%b0%d0%bc%d0%be-%d1%81%d1%8a%d1%81-%d1%81%d0%b5%d1%80%d1%82%d0%b8%d1%84%d0%b8%d0%ba%d0%b0/", "text": "Няма да важи за българските продукти Всеки хранителен продукт, който се внася у нас, задължително трябва да е придружен със сертификат, в който да се посочва, че рецептата му отговаря на тази в Западна Европа. За валидна се смята рецептата, с която продуктът е бил регистриран за пръв път в държава членка на ЕС. Това предлагат да залегне като изискване в Закона за храните от Асоциация на индустриалния капитал в България съвместно със Съюз „Произведено в България“ и Национален съюз на земеделските кооперации в България. „Не се разрешава пускането на пазара на храна, произведена извън територията на Република България, без сертификат, издаден от официален контролен орган в държавата, където е произведена храната, с който се удостоверява, че храната е идентична на храната, която се търгува на нейна територия. Сертификат се издава за всяка една производствена партида“, гласи един от предложените текстове. Когато марката е регистрирана първо в България, а след това в други страни, сертификат няма да се изисква. Това е начинът да изпреварим Брюксел и да въведем промени в нашето законодателство, за да се справим с двойния стандарт на храните, заяви председателят на АИКБ Васил Велев. Предвижда се също всеки сертификат да се вписва в публичен национален регистър, който да се води от Българската агенция по безопасност на храните. За нелоялните търговци ще има санкции, които тепърва могат да се дискутират. Ние предлагаме най-тежката санкция да стига до 10% от оборота на фирмата. Когато се установи продукт без сертификат, той ще се спира от търговската мрежа за 30 дни. Ако такъв не се представи, стоката се изземва и ако е годна за консумация може да се предаде в Хранителната банка. Промените в Закона за храните вече са внесени в Народното събрание от депутати от БСП. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.18", "title": " Всяка вносна храна само със сертификат\t\t\t"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d1%81%d0%b2%d0%b8%d1%89%d0%be%d0%b2-%d1%80%d0%b5%d0%b0%d0%bb%d0%b8%d0%b7%d0%b8%d1%80%d0%b0-%d0%bf%d1%80%d0%be%d0%b5%d0%ba%d1%82-%d0%bf%d0%be-%d0%bf%d1%80%d0%be/", "text": "Община Свищов ремонтира площадка на детска градина по Програма „Красива България“ за близо 200 000 лева. Обновената база бе открита от кмета на Свищов Генчо Генчев, евродепутата Ева Майдел и депутата от ГЕРБ Станислава Стоянова. Реализирането на проекта ще допринесе за подобряване на материалната база и качеството на предлаганата образователна услуга. Управникът на Свищов Генчо Генчев подчерта важността на добрата комуникация между различните нива на властта и съвместната работа между институциите, в името на гражданите. По проекта са реализирани дейности по отводняване на двора, изградени са 5 детски и една спортна площадка с нови уреди и ударопоглъщаща настилка. С тяхното изпълнение вече е осигурена сигурна образователна среда за до 136 деца от детската градина и 22 човека педагогически и непедагогически персонал. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.18", "title": " Община Свищов реализира проект по Програма „Красива България“ за близо 200 000 лева"}
{"url": "https://trud.bg/%d0%ba%d1%84%d0%bd-%d0%b7%d0%b0%d0%bb%d0%b8%d1%87%d0%b8-%d0%bb%d0%b5%d0%b2-%d0%b8%d0%bd%d1%81-%d0%b1%d1%80%d0%be%d0%ba%d0%b5%d1%80-%d0%be%d1%82-%d1%80%d0%b5%d0%b3%d0%b8%d1%81%d1%82/", "text": "Комисията за финансов надзор заличи „Лев Инс брокер“ ЕООД от регистъра на застрахователните брокери. Това става ясно от взетите решения по време на вчерашното заседание на регулатора. Комисията е заличила и „Български брокер“ ЕООД от регистъра на застрахователните брокери, воден от КФН. „Лев Инс брокер“ ЕООД не е изпълнило изискването да представи в КФН годишни справки и отчети в срок до 31 януари на годината, следваща годината, за която се отнасят. При опита да им бъде връчен акт за нарушението, собствениците на дружеството не са открити на посочения адрес. В КФН не е представена и валидно сключена задължителна застраховка „Професионална отговорност“ на застрахователния брокер. Видно от данните в Електронния регистър, последната полица за „Професионална отговорност“ на брокера е сключена със „ЗК Лев Инс“ АД със срок на застраховката до 08.09.2007 г. „Лев Инс брокер“ ЕООД не е изпълнило и задължението си за заплащане на дължимата такса за 2018 г. в размер на 5 000 лв. за осъществяване на общ финансов надзор. „Български брокер“ ЕООД, последният отчет, представен в КФН от дружеството, е за периода от 01.01.2012 г. до 30.06.2012 г. На адреса на заличения брокер не е открит представител на компанията. „Български брокер“ ЕООД не е сключило и застраховка „Професионална отговорност“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.18", "title": " КФН заличи „Лев Инс брокер“ от регистъра на застрахователните брокери"}
{"url": "https://trud.bg/%d1%81-%d1%82%d1%8a%d1%80%d0%b6%d0%b5%d1%81%d1%82%d0%b2%d0%b5%d0%bd-%d0%b2%d0%be%d0%b4%d0%be%d1%81%d0%b2%d0%b5%d1%82-%d0%be%d1%82%d0%ba%d1%80%d0%b8%d1%85%d0%b0-%d0%bd%d0%be%d0%b2%d0%b0%d1%82%d0%b0/", "text": "С тържествен водосвет и пожелания за здраве, ползотворна работа и много късмет днес в гр. Бургас беше открита новата съдебна година. Събитието се проведе по инициатива на председателите на четирите съдилища г-жа Деница Вълкова, г-н Панайот Генков, г-жа Росица Темелкова и г-жа Яна Колева. Ритуалът бе отслужен от Негово Високопреосвещенство Сливенския митрополит Йоаникий във фоайето на Съдебната палата на гр. Бургас. Присъстваха: зам.-председателят на Върховният административен съд – г-жа Мариника Чернева, Апелативният прокурор на гр. Бургас г-н Любомир Петров, Областният управител г-н Вълчо Чолаков, секретарят на община Бургас г-н Божидар Кънчев, адвокат Христофор Кондев –председател на Адвокатски съвет на БАК, съдии, прокурори и служители. Председателят на Апелативния съд Деница Вълкова поздрави гости и домакини и пожела на работещите в Съдебната палата здраве и кураж. “Ние съдите и прокурорите не забравяме, че всеки един наш акт трябва да носи мъдрост и разум и да бъде прозрачен, ясен и справедлив. Не забравяме, че всеки ден сме във фокуса на медиите и обществото и очакванията към българския съд и прокуратура са огромни и постоянни. Считам, че съдите и прокурорите, работещи в Съдебната палата на гр. Бургас, са професионалисти, достойни за уважение хора, които са пример за етично поведение и висок морал. Със своята ежедневна дейност доказваме, че можем да отговорим на очакванията за качествено правосъдие, за бърз и ефективен съдебен процес, както и даваме своя принос за повишаване доверието гражданите в българския съд и за засилване вярата им в справедливостта“- посочи съдия Вълкова. В своето приветствие след водосвета Сливенският митрополит Йоаникий призова магистратите да бъдат справедливи, да не се разколебават и да прилагат думите от светата Библия: „И каза на съдиите: Внимавайте какво вършите; вие вършите не съд човешки, съд Господен; и в съдийската работа Бог е с вас“. Дядо Йоаникий подари на административните ръководители на съдилищата и прокуратурите в Съдебната палата християнска литература и свои произведения духовни напътствия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.18", "title": " С тържествен водосвет откриха новата съдебна година в Бургас"}
{"url": "https://trud.bg/%d0%b2%d0%b5%d0%bb%d0%be%d1%81%d0%b8%d0%bf%d0%b5%d0%b4-%d0%bf%d1%80%d0%b8%d1%82%d0%b8%d1%81%d0%bd%d0%b0%d0%bb-%d0%b8-%d0%b7%d0%b0%d0%b4%d1%83%d1%88%d0%b8%d0%bb-10-%d0%b3%d0%be%d0%b4%d0%b8%d1%88%d0%bd/", "text": "10-годишното момче, което  , се е задушило, притиснато от велосипеда си. Случаят предизвика проверка на разследващи и асансьорни техници. Детето било на урок и се качило до 8-ия етаж с асансьора. Вътре качило и колелото си, информира  . На връщане, секунди след като си тръгнало от учителката, съседи чули викове за помощ. След минути дошли медици и асансьорен техник, живеещ наблизо. Извадили велосипеда и опитали да помогнат на момчето, но без успех. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.18", "title": " Велосипед притиснал и задушил 10-годишното дете, открито в асансьор"}
{"url": "https://trud.bg/%d1%82%d1%80%d1%8a%d0%bc%d0%bf-%d0%ba%d0%b8%d1%82%d0%b0%d0%b9-%d0%be%d0%bf%d0%b8%d1%82%d0%b2%d0%b0-%d0%b4%d0%b0-%d0%b2%d0%bb%d0%b8%d1%8f%d0%b5-%d0%bd%d0%b0-us-%d0%b8%d0%b7%d0%b1%d0%be%d1%80%d0%b8/", "text": "Президентът разкритикува атаката срещу фермерите в САЩ Президентът на САЩ Доналд Тръмп обвини вчера Китай в опит да повлияе на предстоящите през ноември междинни избори за US конгрес с ескалация на търговската война между Вашингтон и Пекин, предаде АФП. “Китай открито заяви, че се опитва да повлияе и промени нашите избори с атаки срещу нашите фермери и индустриални работници заради тяхната лоялност към мен”, написа Тръмп в туитър. Забележката му идва, ден след като наложи нови 10-процентни мита на внос от Китай на стойност 200 млрд. долара. А тази стъпка веднага повишава цените на тези стоки за бизнеса и потребителите, които разчитат на тях. С новите мерки Тръмп увеличава таксите върху половината от общия американски внос от Китай, като държавният глава заплашва да удари цялата останала продукция, оплаквайки се от огромния търговски дефицит. Пекин досега отговаряше с аналогични мерки, но вече изчерпва списъка със американски стоки, които може да обложи. И вчера обяви нови мита върху внос от САЩ на стойност 60 млрд. долара.  ", "date": "2018.09.18", "title": " Тръмп: Китай опитва да влияе на US изборите\t\t\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%82%d0%b5-%d0%b8-%d1%80%d1%83%d0%bc%d1%8a%d0%bd%d1%81%d0%ba%d0%b8%d1%82%d0%b5-%d0%b2%d0%be%d0%b5%d0%bd%d0%bd%d0%be%d0%b2%d1%8a%d0%b7%d0%b4/", "text": "Двойка МиГ-29 от състава на авиобаза Граф Игнатиево и МиГ-21 от състава на авиобаза Михаил Когълничано на румънските Военновъздушни сили изпълниха всички процедури и осъществиха успешно мисия по Air Policing чрез прехващането на самолет, преминаващ нерегламентирано през въздушното пространство на България и Румъния. Това беше сценарият на съвместната летателна тренировка „Blue Bridge – 2018”, която се провежда ежегодно от 2012 г. насам между българските и румънските военновъздушни сили (ВВС), съобщиха от МО. В ролята на „самолет-нарушител“ беше румънски военнотранспортен самолет „Спартан“ C-27J от авиобаза Отопени на румънските ВВС, който беше прехванат от дежурните изтребители на военновъздушните сили на двете страни и принуден да кацне на летище Граф Игнатиево. При съвместните полети се извърши и реално приемане и предаване на управлението на екипажите от съответните национални центрове за управление. Целта на българо-румънските тренировъчни полети е постигането на по-добра координация и оперативна съвместимост при провеждането на презгранични операции при контрол над въздухоплаването и охрана на въздушното пространство, както и повишаване на подготовката на екипажите за точно изпълнение на съгласувани по време и място полетни задачи във въздушното пространство на двете страни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.18", "title": " Българските и румънските военновъздушни сили участваха в съвместна летателна тренировка „Blue Bridge – 2018”"}
{"url": "https://trud.bg/%d0%bd%d1%8f%d0%bc%d0%b0-%d0%b4%d0%b0-%d0%b3%d0%bb%d0%be%d0%b1%d1%8f%d0%b2%d0%b0%d1%82-%d0%b7%d0%b0-%d0%bd%d0%b5%d1%80%d0%b5%d0%b3%d0%b8%d1%81%d1%82%d1%80%d0%b8%d1%80%d0%b0%d0%bd%d0%b0-%d0%b2%d0%b8/", "text": "За леките коли няма да има промяна в цените Купуваме електронните стикери от машини с банкови карти На водачите, които карат с неизтеткла, но непрезаверена хартиена винетка след въвеждане на електронните стикери няма да бъде налагана глоба. Тези водачи няма да бъдат регистрирани като нарушители, категоричен бе председателят на Агенция “Пътна инфраструктура” инж. Светослав Глосов. Вместо това, ако спрат шофьора, проверяващите на място ще конвертират стикерите в електронни като ще въвеждат данните за автомобила в електронната система на АПИ. Водачите обаче ще имат възможност и трансформират старите стикери, които остават валидни след 1 януари 2019 г., в близо 1000-та разпространителски пункта, както и на някой от новите 500 терминала за продажба на винетки, обясни Глосов. Това ще може да стане и онлайн, чрез специален сайт или мобилно приложение. Цената на новите винетки ще бъде определена с решение на Министерски съвет, но се очаква новият уикенд талон да струва около 10 лева, обяви още инж. Глосов. Той бе категоричен, че досегашните цени на винетките за леките коли ще останат непроменени през 2019 г. Така шофьорите ще продължат да плащат по 15 лв. за седмица, 30 лв. за месец и 97 лв. за година. Новите електронни винетки ще могат да се купуват от терминали с кредитна или дебитна карта. На тях обаче водачите няма да могат да плащат с пари в брой, стана ясно по време на представяне на новите терминали в София. Устройствата ще позволяват обслужване на 8 езика. Те ще бъдат разположени както на гранично-пропусквателните пунктове, така и на главните пътни артерии в страната, обясни инж. Глосов. Електронни винетки ще могат да се купуват и от досегашните близо 1000 разпространителски пункта – бензиностанции и областни пътни управления. Системата ще позволява плащане и през сайт в интернет, както и чрез мобилно приложение за GSM-и. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.18", "title": " Няма да глобяват за нерегистрирана винетка\t\t\t"}
{"url": "https://trud.bg/%d0%bf%d1%80%d0%b5%d0%b4%d0%bb%d0%b0%d0%b3%d0%b0%d1%82-%d0%bd%d0%b8-%d0%bd%d0%be%d0%b2%d0%b8-%d1%84-16-%d0%b1%d0%bb%d0%be%d0%ba-70/", "text": "Американският гигант “Локхийд Мартин” представи своята оферта за превъоръжаване на нашите ВВС с нов тип изтребители. Компанията предлага да ни продаде новопроизведени Ф-16, блок 70. Това е последната модификация на изпитания в множество войни боен самолет. Представители на компанията увериха, че ако  изберем техния самолет, това ще е най-доброто за Въоръжените ни сили, тъй като е най-успешната  модификация на изтребителя. Презентацията на самолета бе организирана  от Атлантическия клуб, като водещ на мероприятието бе бившият външен министър Соломон Паси. “Дай боже, един ден, когато имаме повече пари, да минем и на Ф-35”, побърза да каже Паси, преди конкурса да е стартирал. Експерти обясниха, че Ф-35 наистина е добър самолет, но скъп и трудно можем да си го позволим. Новопроизведените Ф-16, блок 70 имат  ресурс от 12?000 часа , казаха от компанията. Изтребителите за България ще бъдат произведени в Южна Каролина. На въпрос на “Труд” предвижда ли се разсрочено плащане, както е гласувано в НС, отговорът бе, че за това ще преговарят правителствата.      ", "date": "2018.09.18", "title": " Предлагат ни нови Ф-16 блок 70\t\t\t"}
{"url": "https://trud.bg/%d1%82%d0%b5%d0%bc%d0%b8%d0%b4%d0%b0-%d0%b2-%d1%82%d1%8a%d1%80%d0%bd%d0%be%d0%b2%d0%be-%d0%be%d1%82%d0%ba%d0%b0%d0%b7%d0%b0-%d0%b4%d0%b5%d0%bb%d0%be-%d0%b7%d0%b0-25-000-%d0%bb%d0%b5%d0%b2%d0%b0-%d1%81/", "text": "Районният съд във Велико Търново прекрати дело срещу Висшия съдебен съвет за 25 000 лева поради недопустимост на иска. Производството по делото е образувано по искова молба на П.С.П. против съдебния съвет, с която се иска ответникът да бъде осъден да заплати на ищеца въпросната сума. Претенцията е за обезщетение за претърпени неимуществени вреди. Мъжът бил завел дело в Окръжния съд във Велико Търново тази година. Според търновеца съдията, който го е разглеждал е проявил непрофесионализъм и некомпетентност. „Висшият съдебен съвет отговаря за назначаването на този съдия и не е съблюдавал стандартите за нравствени и професионални качества“, изтъква П.С.П. Според него задължението произтичало пряко от Закона за съдебната власт. С допълнителна молба ищецът е уточнил, че на основание посочената разпоредба, съветът се явява работодател на назначените от него съдии, поради което отговаря за вредите причинени от тях, при или по повод изпълнението на тяхната работа. Висшият съдебен съвет възразил срещу допустимостта на процеса и помолил за прекратяване на производството.Според определението на Районния съд от 17 септември предявеният иск е недопустим. „Вярно е, че ВСС по силата на Конституцията на РБ и ЗСВ осъществява дейност по назначаване и освобождаване на магистрати, в частност съдии, но въпреки това, същият не представлява орган, който да влияе пряко върху правораздавателния процес, в това число и като орган натоварен да следи за спазването на етичните правила и норми“, се казва в определението. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.18", "title": " Темида в Търново отказа дело за 25 000 лева срещу ВСС"}
{"url": "https://trud.bg/%d0%b1%d0%b5%d0%bd%d1%8f%d0%bc%d0%b8%d0%bd-%d0%bd%d0%b5%d1%82%d0%b0%d0%bd%d1%8f%d1%85%d1%83-%d1%83%d0%b2%d0%b5%d1%80%d0%b8-%d0%bf%d1%83%d1%82%d0%b8%d0%bd-%d1%87%d0%b5-%d0%b8%d0%b7%d1%80%d0%b0%d0%b5/", "text": "Министър-председателят на Израел Бенямин Нетаняху е провел телефонен разговор с държавния глава на Руската федерация Владимир Путин, в рамките на който е уверил, че страната му е готова да предаде на Москва всички данни за инцидента с „Ил-20“ в Средиземно море“, предаде TACC. В съобщение от пресслужбата на израелския премиер бе подчертано, че Нетаняху е поднесъл съболезнования на лидера на Кремъл. „Преди известно време Нетаняху разговаря по телефона с президента на Русия Владимир Путин. Лидерът на правителството изказа съжаление по повод смъртта на руския войник и заяви, че Сирия носи отговорност за падането на самолета“, се казва в разпространения текст. „Нетаняху отбеляза важността от постоянна координация между Израел и Русия в областта на сигурността, което ще позволи предотвратяването на загубите на двете страни. Премиерът подчерта, че Израел ще продължава да възпрепятства военното укрепване на Иран в Сирия“, става ясно още от официалното съобщение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.09.18", "title": " Бенямин Нетаняху увери Путин, че Израел ще предаде на Москва всички данни за инцидента с Ил-20"}
{"url": "https://trud.bg/%d0%bf%d0%b0%d1%82%d1%80%d0%b8%d0%be%d1%82%d0%b8%d1%87%d0%bd%d0%b8-%d0%b8%d0%b3%d1%80%d0%b8-%d1%80%d1%83%d1%81%d0%b8%d1%8f-%d1%81%d0%b0%d1%89/", "text": "От Исландия до Китай се забелязва невиждана военна активност и демонстрация на сила с увеличаващ се интензитет Отминалите летни горещи месеци бяха продължени с наистина гореща есен във военно политически план. Напрежението между Русия и САЩ и Великобритания рязко се изостри в няколко направления. Новите обвинения от страна на Тереза Мей по случая „Скрипал“ включват кадри с двама предполагаеми изпълнители, за които се твърди, че са офицери от военното разузнаване на Русия. На това основание вече се настоява за въвеждането на нови санкции срещу страната. САЩ увеличиха санкционните ограничения и заплашиха с нови, които ще бъдат въведени през ноември, ако Русия „не си промени политиката към Украйна“. Не е ясно кой е авторът на тази формулировка на Белия дом, но от друга страна е напълно ясно, че Кремъл няма как да се съгласи с такъв подход, защото ако отстъпи пред сегашните искания за Украйна, незабавно ще бъдат въведени нови, които този път ще изискват незабавното сдаване на властта от Путин в полза например на… Навални, или като втори вариант Ходорковски. Рязко нарасна напрежението около конфликта в Източна Украйна. В края на лятото там беше убит лидера на Донецк – Александър Захарченко, като обвиненията на Москва сочат директно властите в Киев. Това, както и очакваното отмъщение, със сигурност ще сринат и без това крехкото и единствено за сега политическо споразумение от „Минск-2“. Темата за Сирия и противопоставянето трябва да се разглежда напълно сериозно, защото там отново се стигна до заплахи от нови ракетни удари. Американкият президент Доналд Тръмп заплаши с поредната ракетна атака, ако се започне настъпление срещу провинция Идлиб, единствения останал сирийски анклав с въоръжени джихадисти. Бяха отправени и косвени заплахи срещу руските въоръжени сили в базите Хмеймим и Тартуз. В отговор Русия изпрати сериозна армада в Средиземно море, като светът отново замръзна пред възможността от пряк военен сблъсък на тези две държави в Сирия. Към момента САЩ са разположили в Средиземно море две авиационно ударни групи (АУГ), водени от самолетоносачите „Хари Труман“ и „Нимиц“. В техния състав са включени 2 крайцера, 11 фрегати с управляемо ракетно оръжие (УРО), и две подводници тип „Вирджиния“ , или общо 15 морски платформи, носители на крилати ракети „Томахоук“. С наличните сили и средства ВМФ на САЩ, вкл. ВВС на базата Ал-Удейд в Катар, могат да нанесат три ракетни вълни с около 120-140 крилати ракети „Томахоук“ и AGM-158 JASSM. Като противовес Русия сформира около бреговете на Сирия морска групировка от 15 кораба и подводници. От тях 8 бр. с крилати ракети „Калибър“ за удари по земни цели и 9 бр. с противокорабни ракети, вкл. „Вулкан“ и „Уран“ и противовъздушната система „Форт“, аналог на наземната С-300 с възможност за прихващане на крилати ракети. Включването на ракетния крайцер „Адмирал Устинов“ с противокорабните му ракети задържа американските крайцери и фрегати с „Томахоук“ на дистанция от 1000 км, което от своя страна при дозвуковата скорост на „Томахоук“ дава възможност за подготовка за отразяване на атаката от един час след старта. В същото време Русия закри въздушното пространство над сирийското крайбрежие, като го обяви за зона за провеждане на военни учения. Твърде вероятно е напрежението около Сирия рязко да ескалира следващия месец непосредствено преди изборите за Конгрес в САЩ. Както и при предишните два ракетни удара след встъпването в длъжност, Доналд Тръмп ще търси преди всичко ефект във вътрешно-политически план и медийни изяви за засилване на позициите си преди вота през ноември. Един от доказалите се успешни ходове за излизане от задъненото положение на президентската администрация още от времената на аферата с Моника Люински и заплахата от импийчмънт на Бил Клинтън това е ракетна атака по враговете на Америка в чужбина. Тогава срещу Афганистан, сега срещу Сирия. Още повече, че такива акции вече бяха отиграни с предишните две ракетни нападения срещу Сирия. Търсеният ефект в медиен план постигна целта си. Президентът беше припознат като решителен борец срещу външните врагове. Отговор от руснаците нямаше, а и те нямаха никакво основание за такъв, там не бяха поразени нито една тяхна база, техника или личен състав. Същото условие, което спазва и Израел при неговите удари по инфраструктурата на иранските сили в Сирия. В настоящия кръг на патриотичните игри около Сирия има един много рисков момент, а именно наличието на саботажни ядра вътре в самата президентска администрация, нещо за което открито се говори в публикуваното миналата седмица писмо на служител от Белия дом. Освен напрежението около Сирия с нарастваща тревога се наблюдават патриотичните игри на двете супер сили във военно отношение. От Исландия до Китай се забелязва невиждана военна активност и демонстрация на сила с увеличаващ се интензитет. Пример за това са стартиралите съвместни военни учения между армиите на Русия, Китай и Монголия – „Восток – 2018“ и в отговор това на НАТО „Trident Juncture 2018“. От 10 до 17 септември в Източния военен окръг на Русия се проведоха най-големите военни учения от 27 години насам. Равни по мащаб единствено с учението Запад – 1981 от Студената война. Около 297 хил. военнослужещи участваха в ученията в източната част на Сибир. Привлечени бяха над 1000 самолети, хеликоптери и дронове, 36 000 танкове, бронетранспортьори и други бронирани машини и 80 кораби и помощни съдове. Учението тепърва ще се анализира, но още от сега се открояват няколко главни момента. На първо място прехвърлянето на такова огромно разстояние на невероятни по съвременните мащаби личен състав и бойна техника. Това изисква огромна работа по управлението и взаимодействието на средствата за пренос и доставка, изграждането на полеви лагери за настаняване, изхранване и регулярна доставка на горива и боеприпаси за тази армия. Предишната разхлабена руска армия, губеща войната в Кавказ по времената на Елцин, на практика вече е коренно променена. Изнесените данни показват, че бойните подразделения са комплектовани основно с професионални войници. От три батальона, два са професионални, един е наборен. Завършена е реорганизацията на структурата и в момента се залага на усилените батальони тактически групи (БТГ) в състав 800-900 професионалисти. Към момента в сухопътните и въздушно-десантните войски има 126 БТГ. Важен момент е участието на китайския контингент. Съгласно китайските оценки, по време на съвместното учение са постигнати пълна интеграция на системите за управление на войските, ПВО, целеуказването и системата за огнево поразяване, както и свръзките. Посланието е ясно, Русия и Китай могат да си сътрудничат тясно във военната сфера срещу НАТО и САЩ, включително и в района на Тихия океан. Русия заяви, че ще провежда учения от такъв мащаб регулярно на всеки 5 години с цел проверка на практика на програмата си за превъоръжаване. Провокирано от «Восток-2018» НАТО стартира «Trident Juncture 2018“. Учението се провежда в северните райони на съюз при участие на 40 000 души, самолети и кораби от страните членки. Това учение въпреки скромния си размер на силите и средствата ще бъде своеобразен изпит за новосъздадените натовски сили Spearhead Force, които имат за цел да отразяват евентуална руска агресия срещу Прибалтика. В учението ще участват и войски на Финландия и Швеция, въпреки че страните не са членки на съюза. Видно е, че противопоставянето между Русия и САЩ навлиза в нов исторически етап. За това военната компонента в политиката, въоръжените конфликти, активното противопоставяне между тези държави, нарастващите главоломно военни бюджети, програмите за превъоръжаване, демонстрираните от Русия нови видове оръжия без аналог към момента и скоростното финансиране от страна на САЩ за догонващи програми, новите форми на противодействие, вкл. в информационната и кибер-сферата ще бъдат тема на поредица от анализи на в. „Труд“. Темите са изключително важни и от гледна точка на действието или бездействието в тази област на ЕС и на България като част от този съюз и на НАТО. Бъдещата трансформация на ЕС в това направление е наложителна, защото настоящата интеграция на европейските армии не отговаря на предизвикателствата, пред които сме изправени. Нужни са нов подход и нови действия, а за да знаем какви трябва да са те, трябва първо да видим какво правят другите около нас в това направление.            ", "date": "2018.09.18", "title": " Патриотични игри Русия – САЩ\t\t\t"}
{"url": "https://trud.bg/%d0%b0%d0%bd%d0%b3%d0%b5%d0%bb-%d0%b4%d0%b6%d0%b0%d0%bc%d0%b1%d0%b0%d0%b7%d0%ba%d0%b8-%d0%b5%d0%b2%d1%80%d0%be%d0%b4%d0%b5%d0%bf%d1%83%d1%82%d0%b0%d1%82-%d0%be%d1%82-%d0%b5%d0%ba%d1%80-%d0%b8-%d0%b7/", "text": "Месеци преди европейските избори в ЕП обстановката вече е кампанийна. Унгарският премиер Виктор Орбан бе подложен на унищожителни критики в Европарламента през миналата седмица, а темата с евентуални санкции срещу Унгария тепърва ще влезе в предизборните дебати на цяла Европа. Разговаряме с Ангел Джамбазки с какво предстоящия вот на европейските граждани ще е по-различен от досегашните. – За втори път в рамките на година и половина лидерите и политическите фигури в Европейския съюз отварят процедура по най-строгия член от Договора на ЕС – член седми в защита на основните принципи на Съюза – първо срещу Полша, а сега и срещу Унгария. Какво се случва по коридорите на властта в Брюксел, господин Джамбазки? – Случва се един разпад на либералния консенсус и надигане на една вълна от абсолютно нередни, нечестни и несправедливи атаки срещу отделни държави-членове на Европейския съюз. Случва се превръщането на Брюксел и на Европейската комисия в една машина за тормоз на националните държави. И Полша, и Унгария бяха нападнати в противоречие с принципите на Европейския съюз, в противоречие с принципа на равнопоставеност. А бяха нападнати защото и двете държави се осмеляват да провеждат една национално-отговорна политика, която е основана на решенията на техните граждани. И двете държави категорично отказват да се подчинят на неразумния диктат на Брюксел и на госпожа Меркел да приемат квотите за нелегалните емигранти. И двете държави остро се противопоставиха на пагубното, дори самоубийственото поведение на госпожа Меркел, която покани милиони млади афганистанци и африканци на европейска територия. А сега иска останалите държави да платят тази сметка. Виждате всеки ден какво се случва по улиците на Германия, по улиците на Париж – случва се очакваното – тези милиони нелегални мигранти в огромната си част от тях агресивни, в огромната си част мюсюлмани, не се вписват в европейските общества и се опитват да ги променят според собствените си разбирания. Ето това отхвърлиха и Полша, и Унгария. Всички тези хора са една много широка коалиция от фалшиви зелени защитници, които се опитват да пречат на развитието на регионите – и в България има такива, знаем ги. Това са група хора, които смятат, че полът може да бъде въпрос на избор и всеки ден да си измисляш пол и да си го следваш. Въобще, говорим за хора, които смятат, че европейското общество трябва да бъде променено, дори разрушено и преосновано на основата на мултикултурализма. На тази политика се противопоставят правителствата на Полша и на Унгария. Но тези правителства са избрани от полските и унгарските данъкоплатци. Те са тези, които знаят кое е най-добро за техните общества. И беше изключително позорно, когато в залата на Европейския парламент в Страсбург миналата седмица по време на дебата за Унгария, колеги-евродепутати, които трудно могат да покажат на картата Унгария, обясняваха кое е добро и кое не за живота на унгарците. Това е същото, ако приемем, че ние с вас двамата живеем в една кооперация, а някой от съседния вход дойде и ни каже, че знае по-добре от нас какъв цвят трябва да е боядисан моя или вашия хол. Това е нахално поведение. Този доклад, който беше гласуван в Страсбург срещу Орбан, е изработен със съдействието на неправителствени организации, от които поне 15 бяха пряко финансирани от Джордж Сорос. Същите, които се опитват да тровят атмосферата и в България. Говорим за едно фалшиво, платено уж гражданско общество. Спекуланти като Сорос фалшифицираха идеята за гражданско общество и създадоха „граждани на заплата“. – Как ще се развие ситуацията? Ще бъде ли наказана властта в Будапеща? – Мисля, че крайното решение ще срещне много силна съпротива. Дали ще бъде наказано правителството на Виктор Орбан – първо, тук не може да говорим за наказания, защото говорим за наказания тогава, когато има закононарушение и когато има съд, който взема решения. Европейската комисия не може да си позволява да си мисли, че наказва, защото не е правителство. Правителствата на държавите са суверенни. Решенията се вземат от Съвета на ЕС, в който заседават суверенно избрани държавни ръководители. На Комисията много й се иска да наказва, но няма да й се получи. Наказателните процедури срещу Полша и Унгария ще срещне много силна съпротива при разумните граждани в ЕС и те ще притискат своите правителства. Всички са наясно, че ако днес наказваме за неприемане на мигрантски квоти, то утре други държави могат да бъдат наказани да друго „субективно провинение“. Абсурдно е да се наказват народите затова, че управляват собствените си държави както смятат за най-добре, а не така както смятат привържениците на мултикултурализма и джендър-идеологията в Брюксел. – Не е тайна, че далеч преди лятната ваканция на Европарламента, още през март тази година, настроенията сред вас – евродепутатите, преминаха на вълна „предизборна кампания“. Права ли съм, че предстоящите избори ще са много по-различни от всички, които сме наблюдавали до сега? – Определено. Според мен ще бъдат по-различни и то по една много необсъждана в България причина. С гласуването в ЕП преди дни, Европейският съюз се раздели на две – на Европейски социалистически съветски съюз и на Европейски съюз на свободните отечества. От една страна имаме своеобразен генерален секретар в лицето на господин Юнкер, който в стила на късния Брежнев разсъждава за смяната на времето и на часовниците, а от друга – лидери като Орбан, например. Към първите в България се числят БСП, ДПС, ДСБ, „Да, България“ или както се наричат в момента. Има ли нужда от обща охрана на външните граници – да, има. Добре, работим за това. Има ли нужда от обща политика по отношение на нелегалната миграция? Да. Добре, работим и по това. Съгласни ли сме, че ислямисткото нашествие би променило облика на нашия континент? Тогава работим по това да спрем това нашествие. Ето такъв Европейски съюз ни трябва. ЕС на свободните отечества, които да вземат суверенни решения. А такива се вземат от Съвета на ЕС, където заседават избраните от народите лидери на отделните държави. Това ще бъде бъде избор дали сте „за“ запазването на националната идентичност или сте „за“ създаването на един „врящ котел от странни същества, чийто единствен проблем е да си сменят часовника и пола“. Това е изборът между господин Орбан, господин Качински или между господин Верховщат и господин Юнкер. Отчетливо се създадоха два полюса на магнита и всеки трябва да си избере къде ще отиде – дали иска Европейски съюз по съветски модел или Европейски съюз на свободните отечества. – От няколко месеца тук, в София, вървят непрекъснато коментари как ще има отново предсрочни парламентарни избори, как коалицията между ГЕРБ и Обединени патриоти ще се разпадне. Дори се посочва, че точно европейската кампания ще е „препъни камъчето“, защото вие ще искате да се разграничите от т.нар. системни партии с „по-крайна риторика“. Как всъщност ще  се изправите едни срещу други в битка за местата в ЕП, а в същото време ще управлявате заедно с ГЕРБ? – За предсрочни избори се заговори още от първия ден на сформиране на правителството. От първия ден на този мандат БСП заговори за предсрочни избори. Ако има такива днес, утре или в близко бъдеще, вотът ще бъде абсолютно същия. И важният въпрос тук е струва ли си да се упражняваме в опити да задоволим БСП и ДПС с техните игрички върху гърба на българските данъкоплатци? Аз мисля, че не си струва. Същественият вододел съвсем очаквано и нормално е да бъдат европейските избори и това е мое лично мнение. Ако на европейските избори ГЕРБ и Обединени патриоти имат и един глас повече от нашите опоненти ДПС и БСП, това означава, че българските граждани ще гласуват доверие на това управление. Ако опозицията в лицето на БСП и ДПС има и един глас повече от нашите на ГЕРБ и ОП, то това за мен ще бъде видим вот на недоверие. И ще има основание за искане на предсрочни избори. Това е моята политическа логика и не твърдя, че е вярната, може би има и други разсъждения. Но доверие се дава и се взема на избори. А само след шест месеца ще имаме възможност за такъв вот на доверие или на недоверие, който да покаже ясно какво е мнението на българското общество, за начина по който се управлява страната ни. А иначе, съвсем естествено е на европейските избори с ГЕРБ да излезем като конкуренти, ние сме различни партии. Те са по в центъра и са част от Европейската народа партия (ЕНП/EPP). И в това няма нищо странно или нищо неприемливо. Съвсем очевидно е, че на европейските избори ще бъдем конкуренти, но в същото време това по никакъв начин не би следвало да е проблем за вътрешната политика на правителството, която се основава на коалиционното споразумение между ГЕРБ и Обединени патриоти. – Може би първо трябваше да ви попитам – решено ли е вече в какъв формат ще се явите партиите от Обединени патриоти – заедно или поотделно, или ще търсите и разширяване на коалицията? – Въпреки личните противопоставяния, въпреки дрязгите, въпреки по-шумните разговори помежду ни, едно трябва да бъде ясно – „Съединението прави силата“ не е само надпис върху сградата на Народното събрание, а доказан политически факт. И ВМРО, и Атака, и НФСБ сме се явявали през годините самостоятелно на избори и резултатите са видими, когато се явихме обединени. Това, което ще си позволя да напомня на всички наши съмишленици и съратници е ясното облекчение и радост на хората, които ни подкрепят, когато най-сетне преодоляхме личните си различия и отидохме обединени с мотото „България над всичко“ на изборите за 44-я парламент. Нашите симпатизанти казаха ясно „Браво! Най-после се обединихте, искаме работа в защита на националния интерес!“. Национализмът в България винаги е бил съзидателен, винаги е бил градивен. Българската дума за това е родолюбие. И в родолюбието няма място за лични драми. Отговорното политическо поведение е да се следва ясната воля на българските данъкоплатци, които са ни подкрепили заради приоритетите ни. – Как ще се отрази Brexit на Съюза? Вие сте най-близо до британските си колеги – какви са нагласите им? Ще направи ли Великобритания крачка назад или встрани? – Познавам отлично политическия живот в Англия и по-специално в управляващата консервативна партия, защото работим заедно вече четири години. Това, което мога да твърдя уверено е, че никой във Великобритания в момента не знае какво следва. Ако някой ви уверява обратното, или не познава ситуацията, или ви заблуждава. Няма единомислие в позициите на управляващите консерватори как точно да проведат преговорите за напускане на ЕС. Нещо повече, виждаме в средите на консервативната партия едни процеси, които са характерни по-скоро за политически партии на Балканите, отколкото за политическа организация с 400-годишна история. Наблюдаваме вътрешна борба за лидерство, борба за овладяване на политическата партия, противопоставяния с министър-председателя. Възможно ли е излизане без споразумение – възможно е. Как ще се отрази това на ЕС – не може да се гадае. Но при всички случаи резултатът ще бъде по-лош за Великобритания. Парадоксално, но в някои отношения Brexit ще се отрази по-добре на ЕС. Може да има положителна роля за бъдещи решения, защото точно Великобритания беше спирачка за много процеси, от които и България би имала интерес като създаването на обща политика за охрана на границите, например. Нашият гост  Ангел Джамбазки е роден в София през 1979 г. Завършил е право в Юридически факултет на СУ „Св. Климент Охридски”. Член е на ВМРО от 1997 г., зам.-председател на ВМРО. Евродепутат е от квотата на ВМРО в групата на Европейски консерватори и реформисти.       ", "date": "2018.09.18", "title": " Ангел Джамбазки, евродепутат от ЕКР и зам.-председател на ВМРО, пред „Труд“: Национализмът в България винаги е бил градивен\t\t\t"}
{"url": "https://trud.bg/%d1%80%d0%be%d1%81%d0%b5%d0%bd-%d0%b6%d0%b5%d0%bb%d1%8f%d0%b7%d0%ba%d0%be%d0%b2-%d1%80%d0%be%d0%ba%d0%b0%d0%b4%d0%b6%d0%b8%d1%8f%d1%82%d0%b0/", "text": "Коалиционният съвет на управляващите обяви вчера номинацията на Росен Желязков за министър на транспорта, информационните технологии и съобщенията. Тези дни се очаква кандидатурата му да бъде гласувана от парламента. Властта пак опря до Росен Желязков – настоящия председател на Комисията за регулиране на съобщенията. Когато премиерът реши да освободи трима министри след ужасната трагедия с автобус миналия месец, при която край Своге загинаха 17 човека, мястото на транспортния министър остана празно. Номинираният за поста Александър Манолев реши да оттегли кандидатурата си и на хоризонта се появи Росен Желязков. Колкото познат, толкова и непознат. Всъщност, за него от години се твърди, че е един от най-приближените до премиера Борисов. А самият Желязков се прочу съвсем неочаквано с така наречената “Костинбродска афера с бюлетините”. Хората обаче продължават да свързват името му именно с този случай на схема за изборна измама за парламентарните избори през 2013 година, когато той е и единственият обвиняем. Тогава в деня за размисъл преди вота гръмна съобщение за готвена изборна измама – в печатницата в Костинброд са отпечатани 400 хиляди бюлетини над разрешените по закон. Те били разпределени за няколко града. Печатницата “Мултипринт” е частна и в нея основен съдружник е общински съветник от ГЕРБ. Прокуратурата повдига обвинение за престъпление по служба на Росен Желязков, по онова време главен секретар на служебното правителство, заради неупражнен контрол от негова страна. Две години по-късно съдът доказа, че аферата не е негова и че той не е отговорен за липса на контрол. Но му лепнаха прозвището “Костинбродския”. Желязков се оказа в центъра на още един шумен скандал, който Реформаторският блок вдигна на Борисов през 2016 г., когато управляваха заедно. Тогава той е номиниран за председател на Комисията за защита на конкуренцията. Въпреки ласкавата атестация от страна на управляващата партия, и независимо, че четирите парламентарни групи на мнозинството (без хората на Радан Кънев) застанаха зад него, т.е. изборът му беше сигурен, Желязков се отказа да се състезава със себе си. След като не се появи друг кандидат за председател, той реши да защити името си от сплетните на ДСБ, както и авторитета на КЗК, и се оттегли. Никога през годините за него не се е чуло да е в схеми и скандали. Мнозина обаче не познават Росен Желязков. И това е обяснимо. Той е човек, който никога не е обичал да застава под прожекторите и винаги е странял от публичността. Реакцията му не е като на политик, а като на технократ, на когото драматичният изказ не му е в кръвта. Той остава встрани без да упреква когото и да било. И това винаги се оказва печеливш ход. А цялата кариера на 50-годишния Желязков е изградена в областта на правото, IT-технологиите, модерното административно управление. Повече от 20 години той работи в администрацията. Преди да стъпи в Столичната община, откъдето тръгва публичната му кариера, шест години е бил адвокат. Както и зам.-кмет на “Лозенец”, а също и най-младият кметски наместник на централния столичен район “Средец”. Започва там като юрисконсулт още по времето на столичния кмет Александър Янчулев – през 1993 г., веднага след като завършва право в СУ “Св. Климент Охридски”. Тогава се е явявал по множество дела, и то в периода на най-усилената реституция. В общинската администрация Желязков е работил с няколко кметове на столицата – започва при Стефан Софиянски, а после продължава и с Бойко Борисов, работи и с Минко Герджиков. В първия мандат на Борисов на “Дондуков” 1 е вече главен секретар на Министерския съвет, а после съветник на министър-председателя по правните въпроси. Премиерът дори го определи като “брилянтен юрист” – нетипичен за него суперлатив. В биографията на Желязков е записано, че в различни периоди е бил председател на Управителния съвет на Института по публична администрация, член на Надзорния съвет на Общинската агенция за приватизация и инвестиции, а също представител на България в борда на директорите на Европейския институт по публична администрация в Маастрихт. Като такъв е отговарял за публичната администрация в Маастрихт.  Родовата история на Росен Желязков е доста интересна и той истински се гордее с нея. Оказва се, че дядо му по майчина линия Георги Киряков е чепеларец, потомък на Капитан Петко войвода. Прадядо му по майчина линия – Сава, пък е с патриотска кръв – той изколил като в екшън целия граничен пункт от 7-8 души със сабя с голи ръце. Другият му дядо, по бащина линия, пък е бил свещеник до 1944 г., след което се мести в София. Баща му е бил учител в Смолян, където в местната гимназия се запознава и залюбва с майка му, която е още ученичка. Росен е възпитаник на испанската гимназия в столицата. Избира я пред английската заради… китарата. Понеже там учел приятелят му Бобо – музикант по душа, а днес продуцент и композитор, познат като бивш съпруг на певицата и модна дизайнерка Есил Дюран. Още в 6-и клас Бобо го научил да опъва жиците, рокът е в кръвта му. Сега Росен си свири вкъщи – самият той е споделял, че във всяка стая има по една китара.   Превежда на партизани във ВМА Част от втората година в казармата Росен прекарва в учебния отдел на Военна болница като преводач от испански Тогава там се лекуват партизани от Никарагуа. През 1988-1989 г. с чартъри от Латинска Америка карат ранени бойци от войната там – сред тях има деца, момчета по на 16-20 години. Болницата буквално миришела на марихуана, защото те си носели пособия, разказвал е Росен през годините. Като знаещ испански той бил единственият контакт с персонала. Дори голяма част от опериращите екипи го смятали за техен колега, налагало му се и да присъства на тежки операции.   За него Той е технократ Росен Желязков е предложен за министър на транспорта, защото той е технократ, запознат е много добре запознат с информационните технологии, а това е много важно за съставяне на електронно правителство.   През 2016 г. реши да не оглави КЗК Ако Росен Желязков се съгласи, отново ще бъде номиниран за шеф на КЗК… Не съм водил разговори с Желязков след неговото решение, но това което прочетох по медиите е, че той е единственият кандидат и някой предрешава какъв ще бъде изборът и прочие заключения, които не са редни и правилни… Решението бе изцяло на Желязков, с което комисията трябва да се съобрази.   Не съм твърдяла, че Желязков е виновен Съдът каза, че Росен Желязков не е виновен. Аз никога не съм твърдяла, че Росен Желязков е виновен. Продължавам да твърдя, че има опити за подмяна на изборите. Дали прокуратурата е повдигнала обвинения или не – това е проблем на прокуратурата. Аз съм абсолютно убедена, че с бюлетини на избори редовно се злоупотребяваше. Включително, ако следихте процеса, самият Росен Желязков пред съда каза “доволен съм, че благодарение на този случай беше променен законът”, защото законът даваше огромни възможности за злоупотреба и изборни манипулации.  ", "date": "2018.09.18", "title": " Росен Желязков – Рокаджията"}
{"url": "https://trud.bg/%d0%b3%d0%be%d0%b4%d0%b8%d0%bd%d0%b0-%d0%b8-%d0%bf%d0%be%d0%bb%d0%be%d0%b2%d0%b8%d0%bd%d0%b0-%d1%83%d1%81%d0%bb%d0%be%d0%b2%d0%bd%d0%b0-%d0%bf%d1%80%d0%b8%d1%81%d1%8a%d0%b4%d0%b0-%d0%b7%d0%b0-%d0%ba/", "text": "Една година и шест месеца условна присъда получи мним кардиолог, „лекувал“ в продължение на 12 години пациенти, без да има завършена специалност. По обвинителен акт на Районна прокуратура – Стара Загора е осъден И.В., който бе признат за виновен, че упражнявал професия без съответната правоспособност, когато тя е свързана със здравеопазването на населението, съобщиха от прокуратурата. Районен съд – Стара Загора е разгледал делото по общия ред, в 13 съдебни заседания, като са били разпитани свидетели и приети множество писмени доказателства, изискани от РЗОК – Стара Загора, както и от две болнични заведения. Прокурорът, участвал  в съдебно заседание, е поискал на подсъдимия да бъде определено наказание към средния размер от една година и шест месеца „лишаване от свобода“, като на основание чл.66,ал.1 от Наказателния кодекс, изпълнението на наложеното наказание да бъде отложено за срок от три години, както и кумулативно предвиденото наказание „глоба“ в размер на 200 лева. След като бил признат за виновен от Районен съд – Стара Загора на подсъдимия И. В. е наложено наказание „лишаване от свобода” за срок от една година и шест месеца условно с изпитателен срок от три години, както и глоба в размер на 200 лева. В хода на производството водено срещу И.В. е установено, че през 1985 г. завършил висше образование„Медицина“.  През 1991 г. след успешно положен държавен изпит той придобил права на специалист по ”Вътрешни болести“. През същата година И. В. подал документи да бъде зачислен за специализация по „Кардиология”. Със Заповед е бил зачислен за специализация в болница в гр. Стара Загора, като е започнал специализацията през юли 1991 г. За обучението му по специалност „Кардиология”  му е била издадена книжка на специализиращия. През 1995 г. и през 1996 г. И. В. се явил на държавните изпити за специалност „Кардиология“, които не издържал. След второто си неуспешно явяване на държавен изпит по специалност „Кардиология”  И. В. се снабдил с неистинско Свидетелство за призната специалност „Кардиология“. През периода 16.05.2003 г. до 30.09.2015 г. в Стара Загора,  е упражнявал професия свързана със здравеопазването на населението, като е практикувал като лекар-кардиолог, сключвайки договори с НЗОК за изпълнение на високоспециализирани и специализирани медицински дейности от пакет „Кардиология“ по специалност „Кардиология“,  както и  в същия период е упражнявал професията „лекар“ със специалност „Кардиология“ в три лечебни заведения в Стара Загора, без да е имал за това съответната правоспособност, изискваща се за тази специалност, съгласно чл.13 ал.2 от Закона за лечебните заведение и утвърдените медицински стандарти по „кардиология“ с Наредба от 25.01.2010 г. на Министъра на здравеопазването, издадена на основание чл. 6, ал. 1 от Закона за лечебните заведения. Присъдата може да се протестира и обжалва пред Окръжен съд-Стара Загора.", "date": "2018.09.18", "title": " Година и половина условна присъда за кардиолог с фалшива диплома\t\t\t"}
{"url": "https://trud.bg/%d0%b8-%d0%be%d0%bb%d0%b0%d1%84-%d0%bf%d0%be%d0%b4%d1%85%d0%b2%d0%b0%d1%89%d0%b0-%d0%bc%d0%b8%d0%bd%d1%8e-%d1%81%d1%82%d0%b0%d0%b9%d0%ba%d0%be%d0%b2/", "text": "Европейската служба за борба с измамите с евросредства ОЛАФ ще се включи в проверката на Миню Стайков, стана ясно на съдебното заседание пред апелативния специализиран съд. Спецпрокуратурата е уведомила ОЛАФ, че има данни за злоупотреби с евросредства. Деца на служители на Стайков от „СИС индъстрис“ са кандидатствали за финансиране пред ДФ „Земеделие“ по програма Млад фермер. Става дума за 9 фирми на еднолични търговци, които са синове и дъщери на служители на Стайков, но отговарят на условията по програмата и са на възраст до 25 г. Те са получили финансиране от 7 млн. лв., а в нотариално заверени обратни писма е записано, че „действителното притежание на всички права ще бъде в полза на Миню Стайков“. Заради това от спецпрокуратурата са сезирали ОЛАФ, стана ясно по време на заседанието за мерките за неотклонение на бизнесмена и още двама, обвинени в организирана престъпна група за данъчни престъпления – Белун Хазърбасанов и Иван Димитров. Пред магистратите Миню Стайков помоли да бъде освободен от ареста и каза, че бизнесът му е законен. Апелативният спецсъд ще се произнесе в 19 ч. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.18", "title": " И ОЛАФ подхваща Миню Стайков\t\t\t"}
{"url": "https://trud.bg/%d1%81%d1%8a%d0%b4%d0%b8%d1%85%d0%b0-%d1%84%d0%b5%d0%bb%d0%b4%d1%88%d0%b5%d1%80-%d0%b7%d0%b0%d1%80%d0%b0%d0%b4%d0%b8-%d0%b4%d1%83%d0%b1%d0%bb%d0%b8%d0%ba%d0%b0%d1%82-%d0%bd%d0%b0-%d1%81%d1%8a%d0%be/", "text": "Фелдшер на медицинска практика в поповско село издал дубликат на съобщение за смърт, в което дописал неверни данни за злополука, за да влезе в сила застраховка живот на починалата жена. Опитът за измама бил засечен бързо от съответното дружество, което вече разполагало с оригиналния документ за кончината на жената, която починала от инсулт, а не в резултат на травми от падане. Пред съда застанал фелдшерът, който издал неистински документ от името на доктора, в чиято практика работел. Медицинският служител признал стореното и твърдял, че нямал представа какво пише в оригиналния документ. Направил дубликата на база разказа на роднините на жената. Близките на починалата го потърсили близо година след смъртта й. Обяснили как се е стигнало до загубата й, че била паднала по стълбите и починала. Трябвал им дубликат и той го издал. Близките на жената представили новия документ в банката, където жената имала кредит от 15 000 лв. Заради заема била сключена и застраховката и роднините смятали да се възползват от нея. Тъй като тя не предвиждала заболявания като инсулт, трябвало да се намери злополука, която се покрива от полицата. Така година след акта за смърт, се появил дубликат с дописани обстоятелства. Цялата история била разкрита и се наложило фелдшерът да сключи споразумение, признавайки издаването, но кълнейки се, че нямал представа, че описал неверни неща. В крайна сметка му е наложена пробация. В продължение на година трябва да ходи да се разписва и да се среща с пробационен служител. Трябва да плати и 150 лв. за разходите за досъдебното производство.", "date": "2018.09.18", "title": " Съдиха фелдшер заради дубликат на съобщение за смърт с неверни данни"}
{"url": "https://trud.bg/%d0%bc%d0%be%d0%bd%d1%82%d0%b0%d0%bd%d0%b0-%d0%be%d0%b1%d0%bc%d0%b5%d0%bd%d1%8f-%d0%be%d0%bf%d0%b8%d1%82-%d0%b7%d0%b0-%d0%bd%d0%b0%d1%81%d1%8a%d1%80%d1%87%d0%b0%d0%b2%d0%b0%d0%bd%d0%b5-%d0%bd%d0%b0/", "text": "Споразумение за сътрудничество подписаха Технологичния център в чешкия град Храдец Кралове и „Технологичен парк” ЕООД – Монтана. Меморандумът бе сключен по време на семинар-дискусия във Вършец, който се провежда по проект “Адаптиране и въвеждане на иновативен модел за насърчаване на самостоятелната заетост от община Храдец Кралове в община Монтана”. Целта на споразумението е да задълбочи взаимноизгодното сътрудничеството между двата  технопарка в Монтана и в побратимения чешки град. Работата на Технологичния център в Храдец Кралове бе представена от директора инж. Ондржей Зезулак и мениджъра Иржи Щиепан. Политиките и мерките за развитие на малките и средни предприятия на местно ниво  бяха акцент в презентацията на д-р Карел Вит – ръководител на Отдела по стратегическо развитие и управление на проекти в Община Храдец Кралове. „Тъй като Чехия стана член на Европейския съюз преди България, можем да Ви бъдем полезни и с информация за проблемите и трудностите, с които сме се сблъскали и начините, по които сме ги преодолели, както и да споделим грешките си, за да не ги допускате и вие“ , каза д-р Вит. Кметът на Монтана Златко Живков представи икономическият профил на областния град и подчерта, че в Монтана има 2340 микро, малки и средни предприятия, а 5 от местните компании са включени в класацията на стоте най-големи фирми в България. Но въпреки че общината е водеща в Северозапада, тя не е достигнала нивата на икономически най-развитите райони в страната, сподели градоначалникът. В програмата на семинара бяха представени резултатите от ситуационен анализ на бизнес средата в Монтана, проведен по проекта. На базата на този анализ се дискутираха политики за насърчаване на предприемачеството на общинско ниво. Впоследствие ще бъдат идентифицирани иновативни мерки, административни практики, услуги и модели, които да са адаптират съобразно местната специфика. Целта на проекта, изпълняван от Община Монтана, е да се създаде трайно работещ модел за обмяна на опит и трансфер на добри практики в сферата на насърчаване самостоятелната заетост и на създаването и развитието на микро, малък и среден бизнес в община Монтана. За осъществяването на проекта Община Монтана ще получи 155 258.00 лв. от Оперативна програма „Развитие на човешките ресурси“ 2014-2020. Проектът е с продължителност 16 месеца и стартира в началото но ноември миналата година.", "date": "2018.09.18", "title": " Монтана обменя опит за насърчаване на бизнеса с чешки побратим"}
{"url": "https://trud.bg/%d0%b7%d0%b0%d0%b2%d1%8a%d1%80%d1%88%d0%b8-%d0%bf%d1%8a%d1%80%d0%b2%d0%b8%d1%8f%d1%82-%d0%ba%d1%80%d1%8a%d0%b3-%d0%be%d1%82-%d1%80%d0%b0%d0%b7%d0%b3%d0%be%d0%b2%d0%be%d1%80%d0%b8%d1%82%d0%b5-%d0%bc/", "text": "Първият кръг от разговорите на високо равнище между лидерите на Северна и Южна Корея приключи, предаде ТАСС. Ким Чен-ун и Мун Дже-ин разговаряха в продължение на 2 часа. Резултатите от тяхната среща засега не се съобщават. Според канцеларията на южнокорейския президент преговорите ще се съсредоточат върху това как да се постигне денуклеаризация, да се намали военното противопоставяне между двете Кореи и да се насърчат връзките между тях. Срещата на върха продължава до 20 септември. Това е третата междукорейска среща на върха от началото на годината и пета в историята на двете корейски държави. Днес Ким е казал на Мун, че неговата среща с американския президент Доналд Тръмп през юни е стабилизирала регионалната политическа ситуация, както и че той очаква повече прогрес в тази насока, предадоха Асошиейтед прес и Ройтерс. Ким е похвалил Мун, че е направил възможно провеждането на „историческата среща на върха“ между него и Тръмп на 12 юни в Сингапур. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.18", "title": " Завърши първият кръг от разговорите между двамата корейски лидери"}
{"url": "https://trud.bg/%d0%b8%d0%b7%d1%87%d0%b5%d0%b7%d0%bd%d0%b0-%d1%81%d0%be%d0%b1%d1%81%d1%82%d0%b2%d0%b5%d0%bd%d0%b8%d0%ba-%d0%bd%d0%b0-%d0%bc%d0%b0%d0%b3%d0%b0%d0%b7%d0%b8%d0%bd/", "text": "ОДМВР-Шумен издирва по молба на близките му Рейхан Джевджет Мехмед на 34 години от село Вълнари, община Никола Козлево. Мъжът е в неизвестност от 23,30 часа на 16 септември, неделя. По това време за последно е бил забелязан от местни жители по улиците в село Вълнари. Според запознати, мъжът е бил на гости и казал, че отива към магазина. Заедно с баща си държали търговския обект. От този момент е в неизвестност. Бил е облечен със зелена тениска с къс ръкав, синьо долнище на анцуг, обут със сини маратонки. Висок е около 170 см, с къса черна коса, зелени очи. До момента не е напускал инцидентно дома си и не е бил обявяван за издирване. Мъжът е семеен. Умоляваме всички, които имат информация за местонахождението му, да подадат сигнал на телефон 112 или близкото полицейско управление, обявиха от шуменската полиция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.18", "title": " Изчезна собственик на магазин"}
{"url": "https://trud.bg/%d0%b2%d1%82%d1%83-%d1%80%d0%b0%d0%b7%d0%ba%d1%80%d0%b8%d0%b2%d0%b0-%d1%81%d0%b2%d0%be%d0%b9-%d1%84%d0%b8%d0%bb%d0%b8%d0%b0%d0%bb-%d0%b2-%d0%bc%d0%b0%d0%ba%d0%b5%d0%b4%d0%be%d0%bd%d0%b8%d1%8f/", "text": "ВТУ „Св. Св. Кирил и Методий“ ще бъде първият български и чуждестранен ВУЗ, който ще разкрие свой филиал на територията на Република Македония. Това обяви във вторник ректорът на висшето учебно заведение проф. Христо Бонджолов. Ръководството на великотърновската Алма матер е подало през август необходимата документация до премиера Зоран Заев. Очаква се до края на септември да има положително решение за разкриване на поделение на ВТУ в македонския университет „Свети Никуле“. „Македонският ВУЗ е международен частен университет, разположен в градовете Свети Никуле и Битоля. Той е с пет факултета, предимно хуманитарни, но търновският университет има какво да предложи по различни направления. Сред тях са филологически, компютърни науки и „Регионално развитие“, обясни проф. Бонджолов. Ректорът на ВТУ уточни, че филологическите специалности ще стартират първо на английски език, като става въпрос за 100 бройки за магистри.  „Имаме отлична работа с докторските програми, а чрез македонския университет работим още и с Косово, Албания и Сърбия, тъй като набират студенти оттам, а това е шанс за нас да привлечем и тези студенти“, коментира още проф. Бонджолов. Той изтъкна, че ще бъдат изпращани търновски преподаватели в Македония, а във ВТУ ще идват студенти докторанти. „Смятам, че така подкрепяме инициативата на правителството за интегриране на Западните Балкани, като подчертавам, това е работен, академичен проект“, категоричен е проф.Бонджолов.", "date": "2018.09.18", "title": " ВТУ разкрива свой филиал в Македония"}
{"url": "https://trud.bg/%d0%b2%d1%82%d1%83-%d0%bf%d1%8a%d1%80%d0%b2%d0%b5%d0%bd%d0%b5%d1%86-%d0%bf%d0%be-%d0%b8%d0%b7%d0%bf%d1%8a%d0%bb%d0%bd%d0%b5%d0%bd%d0%b8%d0%b5-%d0%bd%d0%b0-%d0%b5%d0%b2%d1%80%d0%be%d0%bf%d1%80%d0%be/", "text": "Великотърновският университет е първенец по изпълнението на европейските програми „Еразъм +“ и „Студентски практики“. Това отчете във вторник ръководството на учебното заведение. „По програма „Еразъм +“, университетът е сключил 380 договора с ВУЗ-ове от държави от ЕС и извън съюза“, посочи ректорът проф. Христо Бонджолов. Той уточни, че тази година има сключен договор за мобилност с университет в Египет, освен това висшето училище е получило и специална награда за качество от Центъра за развитие на човешките ресурси. ВТУ се подготвя и да домакинства на среща на всички университети, които работят по „Еразъм +“. „Заради чуждестранните студенти, които се обучават по програмата за различен период, курсът по български език е препълнен“, посочи проф. Милко Палангурски. Проф. Вихрен Бузов пък отчете изпълнението на програмата „Студентски практики“- Фаза 1. За периода от програмата са се възползвали 2172-ма студенти от ВТУ, които за 240 часа практика в реална работна среда получават стипендия в размер на 480 лева. Те са се обучавали на терен в общо 210 организации и фирми от цялата страна. 317 са били ангажираните ментори, а 244 – академичните наставници. Бюджетът, реализиран от ВТУ по тази програма, е 1 718 293 лева. Великотърновската Алма матер е класирана от МОН в топ 5 сред висшите училища по изпълнението на програмата. Най-много студенти, участвали в нея, са били от Стопанския факултет-стажували във фирми, от Юридическия факултет, които са стажували в адвокатски кантори и съдилища, и от Педагогическия факултет, разпределени в училища, детски градини и социални институции. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.18", "title": " ВТУ първенец по изпълнение на европромата „Еразъм +“"}
{"url": "https://trud.bg/%d0%b6%d0%b0%d0%bd-%d0%ba%d0%bb%d0%be%d0%b4-%d1%8e%d0%bd%d0%ba%d0%b5%d1%80-%d0%b5%d0%b2%d1%80%d0%be%d0%bf%d0%b0-%d0%bd%d0%b5-%d0%b4%d0%b8%d1%88%d0%b0-%d1%81-%d0%b4%d0%b2%d0%b0%d1%82%d0%b0-%d1%81/", "text": "Председателят на Европейската комисия Жан-Клод Юнкер заяви днес в Букурещ, че има усещането, че „Европа започва да остава без дъх, защото не диша с двата си бели дроба – източния и западния“. „Това, което правите тук, е точно в духа на това, което се опитва да направи Европейският съюз“, заяви днес Юнкер в рамките на срещата на инициативата „Три морета“, съобщиха Аджерпрес и Медиафакс. „Европа трябва да диша с два дроба, един от изток и един от запад. Ако това не се случва, ще остане без дъх, и аз имам усещането, че нашият Съюз започва да остава без дъх. Затова трябва да поставим акцент повече от всякога върху ценностите на сътрудничеството и да използваме общ език за изтока и запада“. Председателят на ЕК изтъкна, че „европейската свързаност е от изключителна важност“. „Подкрепяме тази инициатива и ви окуражаваме да отваряте нови пътища на комуникация между двата дроба на континента, както и на север и юг, защото само така ще можем да осъществим един проект, който е скъп за всички европейци.“ Юнкер посочи, че ЕС отпуска пари за развитие на транспортната инфраструктура и за снабдяването с енергия и природен газ. „Имаме 150 милиарда евро за инвестиции между двете морета – Адриатическо и Черно море. Трябва да се възползваме. Г-жа (еврокомисарят за регионалната политика) Корина Крецу отговаря за това. Имаме 2,5 милиарда евро отпуснати само за инфраструктурата, най-вече във вашия регион. Също така за снабдяване с енергия и природен газ. Тези проекти трябва да бъдат насърчавани. Включително газопровода между Австрия, България, Унгария и Румъния (БРУА)“, посочи председателят на ЕК. Юнкер обаче подчерта, че „съблюдаването на правовата държава е изключително важно: инвестициите нямат смисъл, ако липсва уважение към правовата държава“. „Когато се говори за правова държава, често се чува кихане в залата“, добави още председателят на ЕК. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.18", "title": " Жан-Клод Юнкер: Европа не диша с двата си бели дроба – източния и западния"}
{"url": "https://trud.bg/%d0%b8%d0%b7%d1%80%d0%b0%d0%b5%d0%bb-%d0%b8%d0%b7%d1%80%d0%b0%d0%b7%d0%b8-%d1%81%d1%8a%d0%b6%d0%b0%d0%bb%d0%b5%d0%bd%d0%b8%d0%b5-%d0%b7%d0%b0-%d1%81%d0%b2%d0%b0%d0%bb%d0%b5%d0%bd%d0%b8%d1%8f-%d0%b8/", "text": "Израел излезе с позиция за   Ил-20 над Средиземно море, близо половин денонощие след инцидента, при който загинаха 15 руски военни. Москва по-рано обяви, че машината е ударена от сирийска ракета, изстреляна по изтребители Ф-16 на Тел Авив, които по същото време са нанасяли удари по цели в Сирия и хвърли вината върху Израел.  , двата израелски самолета са се „прикривали“ зад нейния Ил-20. „Изразяваме съжаление за смъртта на екипажа на руския самолет, който беше свален тази нощ в следствие на сирийски зенитен огън“, заяви в комюнике говорителят на Генералния щаб на израелската армия бриг. ген. Ронен Манелис, цитиран от The Jerusalem post. „Израел държи режима на Башар Асад, чиято армия свали руския самолет, напълно отговорен за този инцидент. Израел също така държи Иран и терористичната организация „Хизбула“ отговорни за тази трагедия“, заяви говорителят. Той потвърди, че израелската авиация е ударила сирийско военно съоръжение, в което, според разузнавателна информация, се е намирало иранско оборудване за производство на високоточни оръжия, предназначено за „Хизбула“ в Ливан. „С тези оръжия е трябвало да бъде осъществено нападение над Израел“, заяви ген. Манелис пред журналисти. Той разясни, че според предварително разследване на израелските ВВС, руският Ил-20 не се е намирал в зоната на операция на израелските изтребители и по времето когато е ударен, те вече са се намирали на израелска територия. „Сирийските противовъздушни сили са стреляли безразборно и от това, което разбираме, не са се интересували дали в небето има руски самолети“, каза Манелис и добави, че „обширният и неточен сирийски противовъздушен ракетен огън“ е причина за инцидента. Израел увери, че ще сподели с Русия цялата информация във връзка със случая, с която разполага. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com            ", "date": "2018.09.18", "title": " Израел изрази съжаление за сваления Ил-20: Сирийската ПВО стреляше безразборно\t\t\t"}
{"url": "https://trud.bg/%d0%b8%d0%bb%d0%b8%d1%8f%d0%bd%d0%b0-%d0%b9%d0%be%d1%82%d0%be%d0%b2%d0%b0-%d0%be%d1%82%d0%ba%d1%80%d0%b8-70-%d0%b0%d1%82%d0%b0-%d1%8e%d0%b1%d0%b8%d0%bb%d0%b5%d0%b9%d0%bd%d0%b0-%d1%83%d1%87%d0%b5%d0%b1/", "text": "70-ата юбилейна учебна година в Българското средно училище „Христо Ботев“ в словашката столица Братислава откри вицепрезидентът Илияна Йотова. „Аз съм българче“ и български народни песни огласиха двора на учебното заведение. В тържеството се включиха и деца от българската частна детска градина, която функционира към училището. „Преди 70 години няколко български и словашки деца, а днес вече над 100 прекрачват прага на едно от най-авторитетните училища в Словакия. Все братя славяни, Кирило-Методиевото дело е мощен фактор за единение на нашите славянски народи“, отбеляза вицепрезидентът. Илияна Йотова припомни, че делото на Кирил и Методий започва от тези земи, за да стигне до българските земи, където е спасено и дава началото на третата християнска цивилизация – славянската. С думи на благодарност и признателност вицепрезидентът се обърна към учителите и родителите, които с упоритост и духовна сила пазят този храм на българския дух, далеч от Родината. „Наша мисия, която трябва да привлича все повече последователи, е българският език да се изучава на все повече места по света. За да разпространяваме красивия ни език, древна българска история и богата култура“, отбеляза вицепрезидентът. Илияна Йотова пожела на учениците да бъдат любознателни и усърдни в учението. Вицепрезидентът завърши приветственото си слово с думите на Константин Кирил-Философ от „Проглас от Евангелието“: Голи са без книги всички народи. „В едно от най-върховите постижения на Златния век на българската литература „Учително евангелие“ Константин Преславски пише: „Търсете книгите, защото в тях ще намерите вечния живот.“ На добър час!“, заяви Илияна Йотова. Вицепрезидентът подари на училището златна плочка с изписани на нея кирилски букви, най-новото фототипно издание на „История славянобългарска“ на Зографския манастир и превод на няколко езика на стиховете на патрона на учебното заведение Христо Ботев. Директорът Даниела Дойнова връчи на Илияна Йотова почетен плакет за 70-ия юбилей и книжки с произведения на учениците. На среща с вицепрезидента учителският колектив разказа за своята дейност. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.18", "title": " Илияна Йотова откри 70-ата юбилейна учебна година в Българското средно училище „Христо Ботев“ в Братислава"}
{"url": "https://trud.bg/%d0%b1%d1%80%d0%b5%d0%bc%d0%b5%d0%bd%d0%bd%d0%b0%d1%82%d0%b0-%d0%bc%d0%be%d0%bd%d0%b0-%d0%be%d1%82-%d1%80%d0%b5%d0%b2%d0%be%d0%bb%d1%8e%d1%86%d0%b8%d1%8f-z-%d0%bf%d0%be%d0%ba%d0%b0%d0%b7%d0%b0/", "text": "Бременната Мона от „Революция Z“ показа растящото си коремче в Инстаграм. Певицата и актриса вече е в петия месец, а състоянието, в което се намира, я прави изключително щастлива. Мона продължава да е активна и да пътува. В началото на септември тя бе на море с близки приятели и сподели снимки от разходка с лодка. „Толкова е хубаво да си бременна и да си на почивка с приятели. Чувствам се като едно малко тюленче-принцеса. Всички са толкова мили и постоянно ми дават от тяхната храна… А аз, все пак, със своите кралски обноски съм научена да приемам всеки дар от ближния“, сподели тогава Мона. Мона и съпругът й Радослав Гочев обявиха радостната вест в края на август. Певицата публикува снимка, на която двамата позират усмихнати и прегърнати, а тя държи плакат с надпис „Бебе на борда“.   Всички снимки вижте ", "date": "2018.09.18", "title": " Бременната Мона от „Революция Z“ показа коремче (СНИМКИ)"}
{"url": "https://trud.bg/%d0%bd%d0%b0%d0%b4-2-000-%d1%82%d0%b0%d0%bb%d0%b0%d0%bd%d1%82%d0%b8-%d0%bd%d0%b0-%d0%ba%d0%b0%d1%80%d0%bd%d0%b0%d0%b2%d0%b0%d0%bb-%d0%b2-%d1%88%d1%83%d0%bc%d0%b5%d0%bd/", "text": "Шумен ще бъде домакин на X-ти Карнавал на плодородието в края на септември. Над 2000 таланти са заявили участие в пищната проява, която се провежда традиционно на четна година. През града ще дефилират 57 групи от Шуменско и региона, както и фолклорни състави от сръбския град Петровац, Сърбия и Струмица, Македония, оповести зам.кметът по култура Найден Косев. Пъстрото карнавално шествие, което се очаква да привлече зрители от цялата страна, е на 29 септември, но от общината организират богата културна програма още от тази сряда. По традиция на Карнавала ще има и голяма кулинарна изложба-базар с над 100 маси и изкусни готвачи. На своето юбилейно издание форумът се сдоби и с талисман – таралеж. Той обаче още е без име, затова от общината търсят най-доброто от най-остроумния кръстник. Програмата на карнавала вижте ", "date": "2018.09.18", "title": " Над 2 000 таланти на Карнавал в Шумен"}
{"url": "https://trud.bg/%d0%bf%d1%80%d0%be%d0%b3%d0%bd%d0%be%d0%b7%d0%b0%d1%82%d0%b0-%d0%bd%d0%b0-%d0%b1%d0%b5%d1%80%d0%b1%d0%b0%d1%82%d0%be%d0%b2-%d1%8e%d0%b2%d0%b5-%d1%89%d0%b5-%d0%b5-%d0%bd%d0%b0/", "text": "Димитър Бербатов все по-често влиза в ролята на анализатор, както правят неговите бивши съотборници от „Манчестър Юнайтед“ Рио Фърдинанд, Пол Скоулс и Гари Невил. На старта на Шампионската лига английският вестник „Мирър“ попита българската звезда за очакванията му от новия сезон. „ Мисля, че „Ювентус“ ще е един от отборите на финала – отвърна Бербатов. – Съперник на италианците ще е един измежду „Манчестър Сити“ и „Барселона“. Начинът, по който „Сити“ играе ще го направят по-добър от миналия сезон, когато отборът бе отстранен от „Ливърпул“ на четвъртфинала. „Реал“ загуби много с напускането на Роналдо. Не казвам, че отборът е слаб. В „Реал“ играят много силни футболисти, но мисля, че от испанските тимове по-силният е „Барселона“. Много е рано да се каже кой ще спечели, без да сме видели нито един мач в турнира. Повечето фаворити са с изключително изравнени сили.“ Бербатов не каза нито дума за „Манчестър Юнайтед“, който не е слаган от букмейкърите сред големите фаворити. Българският нападател игра в два финала на Шампионската лига. През 2002-а загуби с „Байер“ от „Реал“, а през 2009-а падна с „Юнайтед“ от „Барселона“. Бербатов бе в състава на „дяволите“ и през 2011-а, но сър Алекс Фъргюсън не го сложи в групата за още едно поражение – в дуела за титлата отново с каталунците. В същото време Пеп Гуардиола, треньорът на „Манчестър Сити“, отказа да се яви на пресконференция преди мача срещу „Лион“. Испанецът се оправда, че е наказан да не бъде на скамейката. Санкцията от УЕФА идва заради обидите, които Гуардиола изстреля срещу четвъртия съдия на първия мач с „Ливърпул“, за който говори и Бербатов.", "date": "2018.09.18", "title": " Прогнозата на Бербатов – „Юве“ ще е на финал"}
{"url": "https://trud.bg/%d1%80%d0%b0%d0%b9%d0%be%d0%bd%d0%b5%d0%bd-%d1%81%d1%8a%d0%b4-%d0%b1%d1%83%d1%80%d0%b3%d0%b0%d1%81-%d0%b8%d0%bc%d0%b0-%d0%bd%d0%be%d0%b2-%d0%b8%d0%b7%d0%bf%d1%8a%d0%bb%d0%bd%d1%8f%d0%b2/", "text": "Съдия Георги Иванов е новият изпълняващ функциите (и.ф.) административен ръководител – председател на Районен съд – Бургас. На заседание днес, Висшият съдебен съвет освободи от длъжност съдия Яна Колева, след подадена от нея молба за оставка до върховния съдебен орган, съобщиха от Районен съд – Бургас. Съдия Георги Иванов е завършил „Право“ в Софийски университет „Св. Климент Охридски“ през 2003 г. Две години по-късно започва работа като младши съдия в Окръжен съд – Бургас, а през 2007 година става съдия в Районен съд – Бургас. Магистратът е заместник – председател на Районен съд – Бургас, от 20.09.2017 г. Съдия Иванов има 14 години юридически стаж. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.18", "title": " Районен съд – Бургас има нов изпълняващ функциите – председател"}
{"url": "https://trud.bg/%d0%b9%d0%be%d0%b7%d0%b8%d0%bb-%d0%bf%d0%be%d0%b4%d0%bf%d0%b0%d0%bb%d0%b8-%d0%bd%d0%be%d0%b2%d0%b0-%d0%b2%d0%be%d0%b9%d0%bd%d0%b0-%d0%b2-%d0%b3%d0%b5%d1%80%d0%bc%d0%b0%d0%bd%d0%b8%d1%8f/", "text": "Скандалите около Месут Йозил в Германия не престават. Неговият мениджър Еркут Сюгют нападна доскорошните приятели и съотборници на звездата Мануел Нойер, Тони Кроос и Томас Мюлер. „ Месут не е направил никаква грешка – отсече импресариото. – Въпрос на чест е да се срещне с президента на федерацията, ако той пожелае това. Месут е много разочарован от изказванията на Мануел, Тони и Томас. Те са наивни или повлияни от някого.“ Йозил се оттегли от националния отбор с обвинения за расизъм. А цялата страна го нападна заради снимките с турския държавен глава Реджеп Ердоган. „Селекционерът Льов се защити срещу обвинение, което никога не му е повдигано – продължи Сюгют. – Никога в отбора Йозил не е чувствал расизъм, това беше в обществото. Президентът на „Байерн“ Ули Хьонес трябва да коментира своите футболисти, данъчните измами и скритите часовници, които крие в отбора си.“ След разразилата се буря Хьонес каза, че Йозил е трябвало много по-рано да бъде изваден от националния отбор, където бил „обикновен пешеходец“.", "date": "2018.09.18", "title": " Йозил подпали нова война в Германия"}
{"url": "https://trud.bg/%d0%b8%d0%b7%d0%bd%d0%b0%d1%81%d0%b8%d0%bb%d0%b2%d0%b0%d1%87-%d0%bf%d0%be%d0%b8%d1%81%d0%ba%d0%b0-%d0%b4%d0%b0-%d0%bf%d0%bb%d0%b0%d1%82%d0%b8-%d0%bf%d0%be-%d0%bc%d0%b0%d0%bb%d0%ba%d0%be-%d0%be%d0%b1/", "text": "53-годишен мъж от село в община Генерал Тошево, осъден за изнасилване на своя съселянка, обжалва наложеното му от Районния съд наказание да плати обезщетение от 6000 лв. на пострадалата. В необичайна жалба до Окръжния съд в Добрич Димитър Б. оспорил само размера на кръвнината, но не и условната присъда от 3 г. лишаване от свобода с 5-годишен изпитателен срок. Гнусното деяние мъжът извършил преди 3 г., като със сила и заплахи изнасилил жената и извършил блудствени действия с нея. Окръжният съд отхвърли молбата му, като посочи, че обезщетението дори е било занижено предвид претърпените от жертвата болки, страдания и дългосрочните негативни последици върху психиката й. Решението е окончателно.", "date": "2018.09.18", "title": " Изнасилвач поиска да плати по-малко обезщетение на жертвата си"}
{"url": "https://trud.bg/%d0%b2%d0%bb%d0%b0%d0%b4%d0%b8%d0%bc%d0%b8%d1%80-%d0%bf%d1%83%d1%82%d0%b8%d0%bd-%d1%83%d0%bd%d0%b3%d0%b0%d1%80%d0%b8%d1%8f-%d0%be%d1%81%d1%82%d0%b0%d0%b2%d0%b0-%d0%b5%d0%b4%d0%b8%d0%bd-%d0%be%d1%82/", "text": "Унгария остава един от ключовите партньори на Русия в Европа, заяви Владимир Путин, цитиран от РИА Новости. „Отношенията се развиват практически във всички сфери, активно работи и междуправителствената комисия“, заяви руският лидер на срещата с унгарския премиер Виктор Орбан. Освен това Путин отбеляза позитивната динамика в търговско-икономическия оборот, обема на взаимни инвестиции, който е около един милиард долара и работата над големи съвместни проекти. Орбан, на свой ред, подчерта, че срещата в Москва има голямо значение, защото страните са важни партньори. „Много се радвам, че в продължение на много години имаме балансирани и предсказуеми отношения. Не може да се каже, че за нашето сътрудничество винаги има благоприятни международни условия. Но всички неприятни неща съществуват именно, за да можем да се борим заедно срещу тях. Мисля, че ни се получава“, заяви унгарският премиер. Той забеляза, че независимо от снижението на стокооборота между страните заради европейските санкции, Русия и Унгария „са успели да обърнат тази тенденция“. Премиерът добави, че страните имат потенциал за развитие на връзките в енергетиката, селското стопанство, културата и други отрасли. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.18", "title": " Владимир Путин: Унгария остава един от ключовите партньори на Русия в Европа"}
{"url": "https://trud.bg/%d0%b5%d1%82%d0%b5%d1%80%d0%b8%d1%87%d0%bd%d0%b8-%d0%bc%d0%b0%d1%81%d0%bb%d0%b0-%d0%b2%d0%b4%d0%b8%d0%b3%d0%b0%d1%82-%d0%bb%d0%b8%d0%b1%d0%b8%d0%b4%d0%be%d1%82%d0%be/", "text": "Салвията успокоява и премахва тревожността Непрекъснатият стрес, нездравословното хранене, хормоналният дисбаланс или определени лекарства са сред най-честите причини за пониженото либидо при мъжете и жените. Към „враговете в леглото“ се причисляват още прекомерната употреба на алкохол, наркотици или кофеинови напитки. Сред най-известните и едновременно приятни терапии за подсилване на сексуалното желание са ароматните процедури. Проучване на американски експерти от 2014 година изведе миризмата на салвия като мощен инструмент срещу симптомите на менопауза при жените. Установено е, че ароматът от градински чай действа като антидепресант и влияе положително на хормоните в организма, повишава либидото и създава настроение. Само 2-3 капки масло от салвия върху възглавницата са достатъчни за спокоен сън и изчезване на чувството за тревожност. Едновременно с това вана с аромат на салвия влияе положително върху нормализирането на кръвното налягане и дори благоприятства зачеването. Комбинацията от розово масло и лавандула традиционно се използва като мощен афродизиак. Към ползите от миризмата на роза и лавандула се добавят още подмладяващият ефект и премахването на умората. Добавете няколко капки етерично масло в лосиона за масаж и ще усетите сами въздействието на ароматите. Сред препоръчваните масла е и миризмата на иланг-иланг, която премахва чувството за тревожност, а специалистите го препоръчват срещу импотентност и фригидност. Ароматът на иланг-иланг е сред фаворитите между афродизиаците и дори 1-2 капки върху малка чаена свещ са достатъчни за спалнята. В домашни условия може да опитате и ефекта от ароматен масаж с обикновено кокосово или бадемово масло, в което поставите 2 капки от иланг-иланг, 2 капки портокалово масло и 2 капки жасмин. Релаксиращият аромат на сместа изтрива почти светкавично умората и натрупания стрес, заличава чувството за тревожност и действа положително на либидото. Тонизиращ и възбуждащ ефект предизвиква и ароматът на сандалово дърво. Вана с няколко капки от него помага при заличаването на бръчки, балансира храносмилателната и дихателната система, ободрява и успокоява. Въздействие Джакомо Казанова е използвал тубероза Жасминово масло помага при главоболие Нотката на жасминово масло е сред най-често използваните аромати в парфюмерийната промишленост. Помага при главоболие, подобрява кръвообращението и действа като гориво за сетивата. Точно ароматът на жасмин, който се усеща в туберозата, е водещ при създаването на прочутия парфюм на Карл Лагерфелд – Chloe през 1975 година. Туберозата няма нищо общо с розата, а заради въздействието си върху обонянието, растението си е спечелило името „Кралицата на нощта”. Почти вълшебното му въздействие се приписва познато още на митичния любовник Джакомо Казанова, който използвал умело финия аромат. Пак сред общоизвестните истини е, че точно ароматите са водещи при избора на партньор в леглото. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.18", "title": " Етерични масла вдигат либидото\t\t\t"}
{"url": "https://trud.bg/%d1%88%d0%be%d1%84%d1%8c%d0%be%d1%80-%d0%b1%d0%b5%d0%b7-%d0%ba%d0%bd%d0%b8%d0%b6%d0%ba%d0%b0-%d0%bf%d1%80%d0%b5%d0%b4%d0%b8%d0%b7%d0%b2%d0%b8%d0%ba%d0%b0-%d0%b0%d0%b2%d1%82%d0%be%d0%bc%d0%b5%d0%bb/", "text": "37-годишен шофьор с отнета книжка предизвика автомеле до стадион „Локомотив“, което доведе до задръстване на оживения бул. „Сливница“ във Варна. Инцидентът станал около 13 ч. Неправоспособният водач загубил контрол над автомобила си „Сузуки“ и навлязъл в насрещната лента. Първо ударил „Мерцедес“, а след това помел и „Опел“. При тежката катастрофа са пострадали трима, съобщиха от полицията. Шофьорът на блъснатия „Мерцедес“ е настанен в болница със счупен таз, а негов спътник е получил контузни наранявания. Виновникът за инцидента e с фрактура на ребрата, взета му е кръвна проба за алкохол и наркотици. Няма опасност за живота на пострадалите, работата по случая продължава, уточниха от полицията. Според очевидци мелето станало, след като японското возило предприело забранен обратен завой. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.18", "title": " Шофьор без книжка предизвика автомеле на оживен булевард (СНИМКИ)"}
{"url": "https://trud.bg/%d0%ba%d1%83%d0%bf%d0%b0-%d0%bc%d1%83%d1%80%d0%b3%d0%b0%d1%88-%d0%b8-%d0%bd%d0%be%d0%b2%d0%b0%d1%82%d0%b0-%d1%85-%d0%ba%d0%bb%d0%b0%d1%81%d0%b0-%d1%81%d0%b5-%d0%b8%d0%b7%d0%bf%d1%80/", "text": "Новата X-Класа на Mercedes-Benz може да се изправи срещу природните сили. И тази неделя ще го демонстрира по време на епичното състезание по планинско колоездене в дисциплината крос кънтри маратон XCM. Официалният дилър на Mercedes-Benz за България – Силвър Стар е генерален спонсор на тазгодишната надпревара Купа „Мургаш” 2018, която ще се състои на 23-ти септември в гр. Бухово със старт 8:00 ч. Атрактивното състезание се провежда за 9-та поредна година в перелината на връх Мургаш, най-близкият до София старопланински първенец. Тази година Купа „Мургаш“ ще вдигне летвата с още по-дълго и тежко трасе, като за първи път организаторите залагат толкова тежки изпитания. Състезателите ще трябва да се справят с много предизвикателни изкачвания и спускания, с трудни технически препятствия по 76-километровото трасе. Традиционно се очаква у нас да пристигнат най-добрите байкъри от България, Сърбия, Гърция, Македония, за да се изправят в епична битка за първото място. Увереност от върха на планината ще им дава не кой да е, а X-Класата от Mercedes-Benz. Генералният спонсор на събитието – Силвър Стар, ще осигури присъствието на първия пикап на Mercedes-Benz на терен, за да покаже възможностите му. Кални трасета, тесни проходи, гъсти гори. Това е домът на първия пикап от Mercedes-Benz. X-Класата е перфектна компания за всички любители на екстремните спортове и ненадмината по комфорт в класа си. Над 100 участници на Купа „Мургаш” ще имат възможността да опитат уменията на най-комфортния офроудър, който ще е на разположение за тестдрайв в Бухово и в планината под връх Мургаш на 23-ти септември. Ако и вие искате да заявите тестдрайв – ", "date": "2018.09.18", "title": " Купа „Мургаш” и новата Х-Класа се изправят заедно срещу природните сили\t\t\t"}
{"url": "https://trud.bg/%d0%bf%d1%80%d0%be%d0%b2%d0%b5%d0%b6%d0%b4%d0%b0%d1%82-%d0%ba%d0%b0%d0%bc%d0%bf%d0%b0%d0%bd%d0%b8%d1%8f-%d1%81%d1%80%d0%b5%d1%89%d1%83-%d1%80%d0%b0%d0%ba%d0%b0-%d0%bd%d0%b0-%d0%b3%d1%8a%d1%80%d0%b4/", "text": "Екипът на Фондация „Нана Гладуиш – Една от 8“ със съдействието на Община Велико Търново за втори път ще посети Велико Търново. На 25 септември пред сградата на Общината ще бъде паркиран Розовият кемпер на „Една от 8“. На 26 септември екипът на фондацията ще посети Комплексния онкологичен, за да се запознае и да подкрепи емоционално и практически пациентите, които превеждат лечение в центъра. „Жените, които в момента преминават лечение и техните близки, могат да се възползват от услугите, които се извършват в розовия кемпер на фондация „Една от 8“. На място жените могат да разговарят с психолог. С тях ще бъде гримьор и кулинарен блогър. Екипът ще носи тюрбани, първични протези, аксесоари и брошури, които ще бъдат полезни за жените, преминаващи на лечение“, посочват от фондацията. С финансовата подкрепа на козметична компания Avon ще бъдат проведени безплатни ехографски профилактични прегледи за рак на гърдата. Условието е дамите да са на възраст от 20 до 65 години, да не са били диагностицирани с рак на гърдата и да не са бременни. Ще бъдат прегледани абсолютно безплатно 130 жени във Велико Търново.", "date": "2018.09.18", "title": " Провеждат кампания срещу рака на гърдата във Велико Търново"}
{"url": "https://trud.bg/%d1%83%d0%bc%d0%b1%d0%b0%d0%bb-%d1%81%d0%b2-%d0%bc%d0%b0%d1%80%d0%b8%d0%bd%d0%b0-%d1%81%d0%bf%d0%b5%d1%87%d0%b5%d0%bb%d0%b8-%d0%b4%d0%b5%d0%bb%d0%be-%d1%81%d1%80%d0%b5%d1%89%d1%83-%d0%ba%d0%b0/", "text": "Варненската УМБАЛ „Св. Марина“ спечели на втора инстанция дело срещу касата за надлимитна дейност. Апелативните магистрати потвърдиха решението на Варненския окръжен съд, с което по иск на болницата НЗОК бе осъдена да заплати 448 390 лв. главница за осъществени дейности през юни 2016 г. и 20 717 лв. лихва. Съдът намери, че разпоредбата касата да плаща по предварително определени лимити противоречи на закона, според който осигурените лица имат право да получават медицинска помощ, гарантирана от бюджета на НЗОК. Клаузите по договор, които противоречат на закона, са нищожни, а осъществената болнична помощ следва да бъде заплатена в изпълнения обем, постановиха магистратите. В мотивите им се сочи, че касата трябва да плати всички извършени дейности, тъй като в договора й с университетската болница няма клауза да прекрати обслужването на пациенти след изчерпване на лимита. Напротив, в документа е посочено изрично изискване болницата да разполага по всяко време с медицински специалисти и да осигурява денонощно изпълнение на лечебната дейност без ограничение в приема на осигурени пациенти и при забрана да се иска от тях да плащат при изчерпан лимит. Опазването на здравето на гражданите е национален приоритет, който се гарантира от държавата и който болницата е приложила в съответствие с критериите за добра клинична практика, подчертава в мотивите си съдът. Решението вече е атакувано от НЗОК пред Върховния касационен съд, който трябва да се произнесе окончателно по спора, научи „Труд“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.18", "title": " УМБАЛ „Св. Марина“ спечели дело срещу касата за надлимитна дейност"}
{"url": "https://trud.bg/%d0%b4%d0%b5%d0%bf%d1%83%d1%82%d0%b0%d1%82%d0%b8-%d0%be%d1%82-%d0%b3%d0%b5%d1%80%d0%b1-%d0%b1%d1%83%d1%80%d0%b3%d0%b0%d1%81-%d1%81%d1%82%d0%b0%d1%80%d1%82%d0%b8%d1%80%d0%b0%d1%82-%d0%bd%d0%be%d0%b2/", "text": "„Пътешествията на Гъливер“, „Граф Монте Кристо“ и разказите на Гогол са част от заглавията, които вече няма да липсват в библиотеката на СУ „Васил Левски“ в Малко Търново. Фондът бе обновен с колекция от книги, дарени от народния представител от ГЕРБ Диана Саватева. В навечерието на новата учебна година тя посети училището заедно с кмета Илиян Янчев и се срещна с директора Донка Цинова. „През последните години се появиха нови издания на известни произведения, включени в учебните програми. Не всички училища, а и отделни семейства, имат възможност да обновят библиотеките си. Заедно с учители от СУ „Васил Левски“ в Малко Търново, сред които и Наташа Георгиева по литература, изготвихме списък с липсващите заглавия“, разказа Саватева. Донка Цинова прие книгите, които от утре ще могат да бъдат ползвани от учениците. По-малките ще бъдат зарадвани с ново издание на „Пипи Дългото чорапче“, популярните „Приказки по телефона“ на Джани Родари, както и на „Български народни приказки“ с цветни илюстрации. Директорът на учебното заведение получи и личен подарък – произведения на членове от Бургаската писателска общност, в която участва и народният представител. „Книгата е особен подарък, чиято стойност с времето расте. Надявам се десетки деца да разлистят новите издания и сами се убедят защо написаното от наши и световни класици вълнува хората и днес”, допълни Саватева. Дарението в Малко Търново е началото инициативата „Големи автори за малките библиотеки“, с която народните представители от ГЕРБ – Бургас си поставят за цел да обновят книжните училищни колекции в по-отдалечени и малки населени места. Те очакват сигнали както от учители и родители какво им е нужно, така и от хора, които са готови да дарят книги. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.18", "title": " Депутати от ГЕРБ-Бургас стартират нова инициатива: „Големи автори за малките библиотеки“"}
{"url": "https://trud.bg/6-%d1%80%d1%8a%d1%81%d1%82-%d0%bd%d0%b0-%d1%80%d1%83%d1%81%d0%ba%d0%b8%d1%82%d0%b5-%d1%82%d1%83%d1%80%d0%b8%d1%81%d1%82%d0%b8-%d1%83-%d0%bd%d0%b0%d1%81-%d0%b7%d0%b0-%d0%bf%d0%be%d0%bb%d1%83%d0%b3/", "text": "След 2 г. затишие предстои ново заседание на Българо-руската междуправителствена комисия за икономическо и научно-техническо сътрудничество, съобщи посланикът на Руската Федерация у нас Анатолий Макаров. „Работим активно това да се случи в края на октомври“, допълни дипломатът. Той участва във Втория форум на побратимените руски и български градове, посветен на 110-годишнината на курорта Св. Св. Константин и Елена и организиран от община Варна със съдействието на Генералното консулство на Русия във Варна и Россътрудничество. „336 00 руснаци са избрали да почиват в България за първото полугодие на тази година – с 6% повече от същия период на миналата. Увеличават се и българите, пътуващи в Русия“, заяви Макаров. Той подчерта, че хиляди негови сънародници избират страната ни за втори дом заради прекрасния климат и тясната връзка между културата, историята и езика на двата народа. Пред участниците от 19 руски и 14 български града кметът на Варна Иван Портних и областният управител Стоян Пасев представиха приоритетите за превръщане на морската столица в целогодишна дестинация. Главният сега е усвояването на минералните извори чрез изграждане на нови СПА центрове и басейни с отопление.", "date": "2018.09.18", "title": " 6% ръст на руските туристи у нас за полугодие\t\t\t"}
{"url": "https://trud.bg/%d0%b2-%d0%b0%d0%bd%d0%b3%d0%bb%d0%b8%d1%8f-%d1%83%d0%bf%d0%bb%d0%b0%d1%88%d0%b5%d0%bd%d0%b8-%d0%b7%d0%b0-%d0%b1%d0%be%d1%8f-%d1%81-%d0%bf%d0%be%d0%b2%d0%b5%d1%82%d0%ba%d0%b8%d0%bd/", "text": "Еди Хърн, мениджър на Антъни Джошуа, изрази притеснение за политическа подкрепа към руския боксьор Александър Поветкин в съботния мач.  Двамата ще се срещнат на стадион „Уембли“, а залогът са шампионските пояси в тежка категория на британеца.  „Той има не само своя отбор, но и страната си – обяви промоутърът . – Смея да кажа, че правителството стои зад него. Всички са въвлечени, това е като мисия за тях – да победят Великобритания и руснак да стане световен шампион в тежката категория. Той и екипът му знаят колко това за тях и за цялата нация. Това не е само лична битка, нещо много по-голямо е!“  „Президентът (б.р. Владимир Путин) още не е присъствал на мач на Поветкин, но той определено е голям фен на спорта – заяви дипломатично Владимир Корнилов, мениджър на руския боксьор. – Фен е и на Александър и помага с много неща.“  Само преди дни щабът на Джошуа призна, че трудно се справя с продажбата на билетите. А повечето фенове на британеца се интересуват за следващия му бой с Дионтей Уайлдър (САЩ).  “Все пак Антъни не обръща внимание на всичко, това което се случва около него – продължи мениджърът. – Изцяло е концентриран върху тренировките. Ще бъде наистина страхотна битка. ”", "date": "2018.09.18", "title": " В Англия уплашени  за боя с Поветкин"}
{"url": "https://trud.bg/%d0%bf%d1%83%d1%82%d0%b8%d0%bd-%d0%b7%d0%b0-%d1%81%d0%b2%d0%b0%d0%bb%d0%b5%d0%bd%d0%b8%d1%8f-%d0%b8%d0%bb-20-%d1%82%d0%be%d0%b2%d0%b0-%d0%bf%d1%80%d0%b8%d0%bb%d0%b8%d1%87%d0%b0-%d0%bd%d0%b0-%d0%b2/", "text": "Държавният глава на Руската федерация Владимир Путин определи като „верига от трагични обстоятелства“   на разузнавателния самолет Ил-20 в Средиземно море, при която загинаха 15 руски военни, като същевременно поднесе съболезнования на близките и семействата на жертвите, предава TACC. „Когато хората умират, особено при такива трагични обстоятелства, винаги е трудно за всички нас, за страната и за близките на нашите паднали другари. В тази връзка, разбира се, изказвам съболезнования към близките на жертвите“, каза Путин. „Що се отнася до сравнението със сходни събития – когато турски изтребител свали наш самолет – то ситуацията е друга. Тук по-скоро това прилича на верига от трагични, случайни обстоятелства“, подчерта Путин. Путин припомни, че преди години „турският самолет съзнателно е стрелял по руския самолет“. В настоящия случай над Средиземно море „израелски самолет не е свалил нашиия“, подчерта той. „Нашето отношение към тази трагедия е изразено в изявлението на Министерството на отбраната на Руската федерация, което е напълно съгласувано с мен“, допълни руският президент. По думите му, „отговорът на Русия“ ще бъде насочен към обезпечаването на допълнителни мерки за безопасност на руските военнослужещи в Сирия, които ще бъдат „видими за всички“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com            ", "date": "2018.09.18", "title": " Путин за сваления Ил-20: Това прилича на верига от трагични, случайни обстоятелства"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%be%d0%b1%d1%8f%d0%b2%d1%8f%d0%b2%d0%b0-%d1%81%d0%b2%d0%be%d0%b1%d0%be%d0%b4%d0%bd%d0%b0/", "text": "Община Благоевград обявява едно свободно работно място за шофьор на ученически автобус. Кандидатите следва да имат завършено средно образование, правоспособност за управление на МПС – категория „D“. Необходимо е да притежават минимален професионален опит – 2 години като водач на автобус, удостоверение за професионална компетентност за превоз на пътници, дигитална карта за тахограф и валидно удостоверение за психологическа пригодност. Желаещите може да кандидатстват за позицията, като следва да подадат заявление за участие, адресирано до Кмета на Община Благоевград, автобиография, копие от диплома за завършено средно образование, копия от документи, удостоверяващи продължителността на професионалния опит, копие от свидетелство за управление на МПС кат. „D“, валидно удостоверение за психологическа годност, удостоверение за превоз на пътници, дигитална карта за тахограф. Документите за участие в подбора следва да бъдат представени в деловодството на Община Благоевград, което се намира на партерния етаж на административната сграда. С избрания кандидат ще бъде сключен срочен трудов договор. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.18", "title": " Община Благоевград обявява свободна позиция за шофьор на ученически автобус"}
{"url": "https://trud.bg/%d0%bf%d0%bb%d0%b0%d0%bd%d1%8a%d1%82-%d0%bd%d0%b0-%d0%b2%d0%b8%d1%82%d0%be%d1%88%d0%b0-%d0%b7%d0%b0%d0%b1%d1%80%d0%b0%d0%bd%d1%8f%d0%b2%d0%b0-%d0%bd%d0%be%d0%b2%d0%b8-%d0%bb%d0%b8%d1%84%d1%82%d0%be/", "text": "Действащият План за управление на Природен парк „Витоша“ не позволява нови лифтове, призна Тома Белев пред програма „Хоризонт“ на БНР.  Бившият шеф на парка коментира приключилата проверка на съоръженията в планината, извършена от експерти на Столичната община. Според резултатите от нея местната управа няма сериозни забележки към собственика на лифтовете „Витоша ски“. Специалистите са констатирали факта, за който „Труд“ от години пише – нужно е частично изменение на сегашния План, тъй като текстове в него забраняват модернизацията на съоръженията. „Да, за нови писти, лифтове и съоръжения Планът за управление на Витоша е рестриктивен – той не позволява, защото има достатъчно площи към настоящия момент, които не се използват“, потвърди Тома Белев. Той добави, че нищо не пречело да има „подмяна“. Но преди него архитект Влади Калинов, шеф на дирекция „Общински строителен надзор“, обясни: „Досегашните стълбове и тяхното разположение не отговарят на съвременните норми за прекарване на подобно съоръжение. Възстановяването на тези съоръжения също не е възможно, така че да работят, тъй като са изключително стари. За няколко от тях няма резервни части, които да гарантират безопасността им“. Така остава единствената възможност – по съществуващите трасета да се изградят нови лифтове. Както „Труд“ е писал през годините, в Закона за устройство на територията (ЗУТ) термин „подмяна“ не съществува. Има „строителство“ или „ремонт“, като и за двете се изисква разрешение. Точно тук е колизията между Плана и ЗУТ – „подмяната“, която фигурира в първия документ, е пожелателна и не отговаря на изискванията на закона. Но това не спира Тома Белев да манипулира, че „нищо не пречи да се подменят лифтовете“. Въпреки твърденията на Белев, архитект Калинов заяви, че въпросът трябва да се разреши от Министерството на околната среда и водите. Столична община или някое друго ведомство трябва да поиска от МОСВ „да се направи преотреждане, тъй като Планът за управление на Витоша забранява разполагането на нови стълбове“. Кой е Тома Белев?  Роден е в град Кърджали, по образование е лесовъд. От 1999 до 2012 година е директор на Природен парк „Витоша“. През 2007 г. е кандидат за евродепутат от Зелената партия на бившия кмет на София Александър Каракачанов, която е коалиционен партньор на БСП от 2005 до 2009 година – периодът на управление на тройната коалиция. Според съда в момента е нелегитимен председател на Асоциацията на парковете в България. На последните парламентарни избори през 2017 година е неуспял кандидат на „Движение Да, България“ в родния си град Кърджали и получава едва 218 гласа.    ", "date": "2018.09.18", "title": " Планът на Витоша забранява нови лифтове\t\t\t"}
{"url": "https://trud.bg/%d0%bb%d0%b5%d0%b2%d1%81%d0%ba%d0%b8-%d0%bb%d1%83%d0%ba%d0%be%d0%b9%d0%bb-%d0%b2-%d0%bf%d1%8a%d0%bb%d0%b5%d0%bd-%d1%81%d1%8a%d1%81%d1%82%d0%b0%d0%b2-%d0%b7%d0%b0-%d0%bb%d0%b8%d1%82/", "text": "Баскетболният   шампион  „ Левски   Лукойл “  заминава   в   пълен   състав   за   Литва ,  където   утре   е   първият   мач   от   първия   квалификационен   кръг   за   Шампионската   лига   срещу   местния  „ Шауляй “.  Всички   играчи   на  „ сините “  вече   са   картотекирани   за   турнира ,  след   като   клубът   успя   да   подготви   навреме   документите   на   четиримата   си   чужденци  –  американците   Патрик   Рембърт   и   Ръсел   Робинсън ,  както   и   сърбите   Никола   Маравич   и   Миливое   Мийович .  Божидар   Аврамов   и   Христо   Захариев   пък   се   прибраха   в   тима   след   ангажимента   с   националния   отбор   в   световните   квалификации   и   също   са   на   разположение   на   старши   треньора   Константин   Папазов . Реваншът   с   литовците   е   в   събота   в   зала  „ Универсиада “,  а   победителят   от   двойката   във   втория   кръг   ще   се   изправи   срещу   румънския   шампион  „ Орадя “  или   финландския  „ Карху “  Каухайоки", "date": "2018.09.18", "title": " „Левски Лукойл“ в пълен състав за Литва"}
{"url": "https://trud.bg/%d1%82%d1%80%d0%b8%d0%bc%d0%b0-%d0%be%d1%82-%d0%b3%d1%80%d1%83%d0%bf%d0%b0%d1%82%d0%b0-%d0%b7%d0%b0-%d1%82%d1%80%d0%b0%d1%84%d0%b8%d0%ba-%d0%bd%d0%b0-%d0%ba%d0%be%d0%ba%d0%b0%d0%b8%d0%bd-%d0%be%d1%82/", "text": "Специализираният наказателен съд наложи „Задържане под стража“ на трима от обвинените за участие в организирана престъпна група за трансграничен трафик на кокаин от Доминиканската република в България и Унгария. Това съобщиха от пресцентъра на Апелативна специализирана прокуратура. по-рано държавното обвинение поиска най-тежката мярка за неотклонение. Четвъртият, обвинен за участие в групата, е с „Парична гаранция“. Наложените мерки могат да бъдат обжалвани пред Апелативния специализиран наказателен съд.", "date": "2018.09.18", "title": " Трима от групата за трафик на кокаин от Доминикана остават в ареста\t\t\t"}
{"url": "https://trud.bg/%d0%b5%d0%ba-%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0-%d1%82%d0%b0%d0%b9%d0%bd%d0%be-%d1%81%d0%bf%d0%be%d1%80%d0%b0%d0%b7%d1%83%d0%bc%d0%b5%d0%bd%d0%b8%d0%b5-%d0%bc%d0%b5%d0%b6%d0%b4/", "text": "Европейската комисия започна разследване срещу предполагаемо тайно споразумение между големите германски производители на коли. То е свързано с големия скандал с фалшифицирането на резултатите за замърсяването на въздуха, което колите причиняват. Комисарят по конкуренцията Маргрете Вестагер заяви, че БМВ, Даймлер и Фолксваген са заподозрени в съглашение да „не се състезават в създаването и прилагането” на системи против замърсяването на въздуха за бензинови и дизелови пътнически автомобили, съобщи  . „Ако това бъде доказано, този заговор отнема възможността на клиентите да си закупят по-малко замърсяващи коли, независимо от технологията, която е достъпна в заводите”, заяви Вестагер. По-конкретно, Комисията преценява дали компаниите са се съгласили да ограничат разработването и въвеждането в действие на някои системи за контрол на емисиите на автомобили, продавани в Европейското икономическо пространство, а именно: – системи за селективна каталитична редукция (SCR) за намаляване на вредните емисии на азотни оксиди от леките автомобили с дизелови двигатели – „Otto“ филтри за частици („OPF“) за намаляване на праховите частици от леки автомобили с бензинови двигатели Разследването трябва да установи също дали БМВ, Даймлер и Фолксваген са нарушили антитръстовите правила на ЕС, които забраняват картелите и ограничителните бизнес практики, включително споразумения за ограничаване или контрол на техническото развитие. Разследването започна преди три години само ден, след шокиращото разкритие в САЩ, че Фолксваген е инсталирал софтуер в милиони от своите дизелови автомобили, за да успее да измами теста за замърсяване на въздуха. От европейската комисия заявиха, че разследването е работело с доказателства от срещи и споразумения на група наречена „кръга на петте”- БМВ, Даймлер, Фолксваген, и две от дъщерните фирми на компанията Ауди и Порше. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.18", "title": " ЕК разследва тайно споразумение между германските автопроизводители\t\t\t"}
{"url": "https://trud.bg/%d0%b7%d0%b0%d0%bc-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b4%d0%be%d1%86-%d0%b4-%d1%80-%d1%8f%d0%bd%d0%ba%d0%be-%d0%b8%d0%b2%d0%b0%d0%bd%d0%be%d0%b2-%d0%b2%d0%b5%d1%82%d0%b5%d1%80/", "text": "Ветеринарните власти трябва да установят причината за  , област Ямбол, там вече има 11 умрели овце, като една от тях е с ушна марка на животно, регистрирано в община Твърдица, област Сливен. Това заяви заместник-министърът на земеделието, храните и горите доц. д-р Янко Иванов на брифинг след заседание на Областната епиозоотична комисия в Ямбол. До този момент   да извършат прегледи на животните във фермата на Ана Петрова. Янко Иванов съобщи, че поради тази причина обслужващият лекар на Петрова, д-р Мартин Божков, е уведомил, че отказва да я обслужва. „Ние сме длъжни да й осигурим ветеринарномедицинска помощ. Българската агенция за безопасност на храните е назначила лекари от София и други общини, които да направят инвентаризация и клинични прегледи на наличните в обекта животни. Призовавам госпожа Петрова да допусне нашите органи да отидат да изяснят за какво става дума във фермата“, каза заместник – министър Иванов. По думите му трябва да се изясни причината за смъртността в конкретното стопанство, защото тя би могла да бъде вследствие от всичко, може да е зооноза и да е опасна за хората. „Тук говорим за общественото здраве, сега има възможност, с екип от специалисти от София, и с местните колеги да се изясни ситуацията“, уточни д-р Иванов. Според него е недопустимо сама г-жа Ана Петрова да провежда лечение на животните си. Той изтъкна, че за това има медицински власти и специалисти, които трябва видят къде са труповете на умрелите животни, които се загробват на места, определени от кмета или от епизоотичната комисия. Трима ветеринарни лекари влязоха безпрепятствено около 15:30 часа във фермата на Ани Петрова и Тодор Димитров, за да вземат проби от 11-те умрели овце, съобщи  . Преди тях полицейски екип посети мястото и получи уверения от стопаните, че ще окажат съдействие на докторите. „Направихме аутопсия на мъртви животни. На пръв поглед има признаци за преяждане, има зърно в сирищника и в търбуха. При живите овце няма симптоми за болни. Здрави са животните“, заяви д-р Величко Петков, официален ветеринарен лекар на Община Тунджа, който беше част от екипа, посетил фермата. Окончателното заключение за причините за смъртта на 11-те животни ще бъда готово до дни. Д-р Петков уточни, че заключение за инфекциозно заболяване може да се направи единствено след кръвни проби. Днес стопаните са отказали такива да бъдат направени и са поискали така наречените арбитражни проби. Д-р Петков очаква, че това може да стане през следващите 5-6 дни, тъй като такова е желанието на стопаните. Преди ветеринарите да бъдат допуснати във фермата,  . Следобед ветеринарите описаха ушните марки на умрелите животни в стопанството и направиха аутопсия на животното, което умряло последно тази сутрин. „Сега разсъждаваме дали да дадем нови кръвни проби от живите животни. Още не сме се уточнили“, каза Ани Петрова пред Радио 999 бг, което излъчваше на живо влизането на ветеринарите в стопанството. В края на днешната инспекция тя заяви, че ще обсъди със съпруга си в следващите дни дали да разрешат нови кръвни проби. „Ще го обмислим, ще го решим. Тази агония продължава вече три месеца. Аз също искам тя даприключи“, обясни жената. Специалистите дадоха съвети на стопаните и как да уредят правилното загробване на животните. От събота досега те труповете им са на територията на стопанството, тъй като няма документи, въз основа на които да бъдат депонирани на мястото, определено от кмета на общината. Резултатите от взетите днес проби ще бъдат готови след няколко дни. Целта е да се установи истинската причина за смъртта на 11-те овце. Ани Петрова подчерта, че нито една от овцете, които са дали съмнителни проби за чума по дребните преживни животни, не е умряла досега, въпреки че инкубационният период на опасната зараза е по-къс от изминалите два месеца. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.18", "title": " Зам.-министър доц. д-р Янко Иванов: Ветеринари трябва да установят причината за смъртността на животните в Болярово\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%be%d1%82-%d0%bf%d1%82%d0%b8%d1%87%d0%b8-%d0%bf%d0%be%d0%b3%d0%bb%d0%b5%d0%b4-%d0%ba%d0%b0%d0%ba-%d0%b2%d1%8a%d1%80%d0%b2%d0%b8-%d1%81%d1%82%d1%80%d0%be%d0%b5%d0%b6/", "text": "Видео на Видео на Skyscrapercity, заснето с дрон, показа как върви строителството на небостъргача „Скай Форт“ в София. Офис сградата се намира на Цариградско шосе в близост до метростанция „Интер Експо Център – Цариградско шосе“ и ще бъде една от трите сгради на комплекса София Кепитъл Сити. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.18", "title": " Вижте от птичи поглед как върви строежът на небостъргача Скай Форт (ВИДЕО)"}
{"url": "https://trud.bg/%d0%bd%d0%b0%d0%bf-%d0%b2%d0%b0%d1%80%d0%bd%d0%b0-%d0%b2%d0%bd%d0%b5%d1%81%d0%b5-%d0%bd%d0%b0%d0%b4-1-%d0%bc%d0%bb%d0%bd-%d0%bb%d0%b2-%d0%b2-%d0%b1%d1%8e%d0%b4%d0%b6%d0%b5%d1%82%d0%b0-%d0%be%d1%82/", "text": "1 098 651 лв. внесе НАП-Варна в държавния бюджет от продажби на имущества, изоставени, конфискувани или отнети в полза на държавата от съдилищата, съобщиха от приходната агенция. От началото на годината до средата на септември инспекторите от отдел „Държавни вземания“ са провели 49 тайни търга за продажба вещи и имоти, от които са постъпили 626 144 лв. Голяма част от сумата е от сделки с отнети имущества по дела на Комисията за противодействие на корупцията и отнемане на незаконно придобито имущество /КПКОНПИ/. От продажбата на конфискувана валута в хазната са влезли още над 472 000 лв. Данъчните са направили и няколко големи удара срещу иманяри, у които са открити 610 антични монети и други културни ценности. Ценните находки вече красят колекциите на Регионалните исторически музеи в Русе, Силистра и Шумен, уточниха от НАП-Варна.", "date": "2018.09.18", "title": " НАП-Варна внесе над 1 млн. лв. в бюджета от продажби на отнето имущество"}
{"url": "https://trud.bg/%d0%b4%d0%b5%d0%b9%d0%b7%d0%b8-%d0%bb%d0%b0%d0%bd%d0%b3-%d0%bd%d0%b0-%d1%88%d0%b0%d0%bc%d0%b0%d1%80%d0%b0-%d0%b2%d0%b8%d0%bd%d0%b0%d0%b3%d0%b8-%d0%be%d1%82%d0%b2%d1%80%d1%8a%d1%89%d0%b0%d1%85-%d1%81/", "text": "„Имах доста трудности в началото на кариерата си и трябваше да преодолявам много препятствия, но винаги когато съм получавала шамар отговарях с усмивка, с позитивизъм – разкри пред „Труд“ бившата световна шампионка по профибокс Дейзи Ланг. – Вярвам, че всичко в този живот е кръговрат и си идва на мястото“. Българката от години живее в САЩ, но пристигна у нас за световния форум на Международната федерация по бокс (АИБА) за равни права в този спорт, организират от родната централа.  Десислава Кирова, както е истинското име на шампионката разкри, че в началото на бляскавата си кариера в Германия, дори не е била допускана за залата за тренировки. Именно заради различие между половете. „Гледах как мъжете се боксирах през прозореца – каза тя. – Докато един ден спаринг партньорът на Золтан Лунка (бивш №1 в света), не се контузи. Нямаше друг мъж, който да отговаря на физическите данни на румънеца, а с него бяхме горе-долу в една категория. И ме повикаха.“  В началото Деси получава инструкции да стои неподвижно на ринга, а присъстващите не спират да се шегуват. Кирова обаче афишира готовност да направи 10-рундов мач.  „Завършихме във високо темпо, дори с десен прав го свалих на пода, с което всички в залата замлъкнаха – продължи тя. – И вече започнаха да гледат с други очи на мен. Подписах професионален договор и така започна кариерата ми.“", "date": "2018.09.18", "title": " Дейзи Ланг: На шамара винаги  отвръщах с усмивка"}
{"url": "https://trud.bg/%d0%b7%d0%b0%d0%bb%d0%b8%d1%87%d0%b0%d0%b2%d0%b0%d1%82-71-%d1%82%d1%83%d1%80%d0%be%d0%bf%d0%b5%d1%80%d0%b0%d1%82%d0%be%d1%80%d0%b0-%d0%be%d1%82-%d1%82%d1%83%d1%80%d0%b8%d1%81%d1%82%d0%b8%d1%87%d0%b5/", "text": "Министерството на туризма започва процедура по прекратяване на регистрацията и заличаване от Националния туристически регистър (НТР) на общо 71 дружества, регистрирани като туроператори. Причината е, че компаниите не са представили задължителна застраховка „Отговорност на туроператора“, което е изрично условие за извършване на туроператорска дейност, съобщиха от МТ. Процедурата се извършва със заповед на министъра на туризма Николина Ангелкова по предложение на Експертна комисия по регистрация на туроператори и туристически агенти към ведомството. В нея участват експерти от Министерството на туризма, както и сдружения на туроператори и турагенти. Заличените дружества няма да бъдат премахнати от НТР, но ще бъде отразена заповедта за заличаването им, като имената им са оцветени в червено. Така потребителите, при справка в регистъра ще получават информация дали туроператорът е коректен и извършва дейност, спазвайки закона. Задължително условие е регистрираният туроператор ежегодно да сключва договор за застраховка „Отговорност на туроператора“ с дружество по смисъла на Кодекса за застраховането и да я представи на министъра на туризма. След това тя се вписва и в Националния туристически регистър. Основна част от дружествата, чиято регистрация ще бъде прекратена, са със седалища и адрес на регистрация в София, Варна и Бургас. Има и туроператори от Пловдив, Велико Търново, Плевен и Добрич. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.18", "title": " Заличават 71 туроператора от туристическия регистър"}
{"url": "https://trud.bg/%d0%be%d1%81%d0%b2%d0%be%d0%b1%d0%be%d0%b4%d0%b8%d1%85%d0%b0-%d0%b8%d1%80%d0%b0%d0%ba%d1%87%d0%b0%d0%bd%d0%b8%d0%bd%d0%b0-%d0%b7%d0%b0%d0%b4%d1%8a%d1%80%d0%b6%d0%b0%d0%bd-%d0%b7%d0%b0-%d1%83%d0%b1/", "text": "Малко повече от три седмици след фаталното нападение с нож срещу 35-годишен германец в източния град Кемниц, един от двамата арестувани по случая бе освободен. След изтичане на срока за задържане, окръжният съд в Кемниц отмени заповедта за арест на 22-годишния иракчанин, съобщава националният ежедневник Die Frankfurter Allgemeine Zeitung. Информацията се появи най-напред в медиите, но по-късно бе потвърдена от адвоката на иракчанина. Все още няма официално изявление от съда или прокуратурата, поясняват от редакцията. По случая е заподозрян и мигрант от Сирия, който остава в ареста. Убийството на германеца отприщи вълна от протести в Кемниц, част от които прерастнаха в сблъсъци между демонстранти и полиция. Инцидентът отприщи и пореден сериозен обществен дебат за миграцията в Германия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.18", "title": " Освободиха иракчанина, задържан за убийството в Кемниц"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba%d0%b2%d0%be-%d1%89%d0%b5-%d1%80%d0%b5%d1%88%d0%b0%d0%b2%d0%b0-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d0%ba%d0%b8%d1%8f%d1%82-%d1%81-37/", "text": "1. ПРОЕКТ НА ПОСТАНОВЛЕНИЕ ЗА ПРИЕМАНЕ НА СПИСЪК НА ПРОДУКТИ¬ТЕ, СВЪРЗАНИ С ОТБРАНАТА И НА СПИСЪК НА ИЗДЕЛИЯТА И ТЕХНОЛОГИ¬ИТЕ С ДВОЙНА УПОТРЕБА, КОИТО ПОДЛЕЖАТ НА КОНТРОЛ ПРИ ВНОС.  Внася: министърът на икономиката 2. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА ПОСТА¬НОВЛЕНИЕ № 136 НА МИНИСТЕРСКИЯ СЪВЕТ ОТ 2015 Г. ЗА СЪЗДАВАНЕ НА НАЦИОНАЛЕН СЪВЕТ ПО АНТИКОРУПЦИОННИ ПОЛИТИКИ.  Внася: заместник министър-председателят по правосъдната реформа и министър на външните работи 3. ПРОЕКТ НА РЕШЕНИЕ ЗА ИЗБИРАНЕ НА ПРЕДСЕДАТЕЛ НА УПРАВИТЕЛ¬НИЯ СЪВЕТ НА НАЦИОНАЛНИЯ ДОВЕРИТЕЛЕН ЕКОФОНД.  Внася: министърът на околната среда и водите 4. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ РАЗ¬ХОДИ ПО БЮДЖЕТА НА МИНИСТЕРСТВОТО НА РЕГИОНАЛНОТО РАЗВИТИЕ И БЛАГОУСТРОЙСТВОТО ЗА 2018 Г. ЗА ФИНАНСИРАНЕ ИЗГРАЖДАНЕТО НА АВТОМАГИСТРАЛА „ХЕМУС“, УЧАСТЪК ОТ КМ 78+500 ДО КМ 87+800.  Внася: министърът на регионалното развитие и благоустройството 5. ПРОЕКТ НА РЕШЕНИЕ ЗА СКЛЮЧВАНЕ НА ПРИЯТЕЛСКО СПОРАЗУМЕНИЕ ПО ДЕЛОТО „ДОЛАПЧИЕВ СРЕЩУ БЪЛГАРИЯ“ (ЖАЛБА № 66614/11) ПРЕД ЕВРОПЕЙСКИЯ СЪД ПО ПРАВАТА НА ЧОВЕКА.  Внася: министърът на правосъдието 6. ПРОЕКТ НА РЕШЕНИЕ ЗА ВЪЗЛАГАНЕ НА ДИРЕКТОРА НА АГЕНЦИЯ „МИТ¬НИЦИ” ДА СКЛЮЧИ ДОГОВОР ЗА ПОКУПКА НА ИМОТ В ПОЛЗА НА ДЪРЖА¬ВАТА.  Внася: министърът на финансите 7. ПРОЕКТ НА РЕШЕНИЕ ЗА УЧРЕДЯВАНЕ НА БЕЗСРОЧНО ВЪЗМЕЗДНО ПРА¬ВО НА СТРОЕЖ ВЪРХУ ПОЗЕМЛЕН ИМОТ В ГОРСКА ТЕРИТОРИЯ БЕЗ ПРО¬МЯНА НА ПРЕДНАЗНАЧЕНИЕТО НА ТЕРИТОРИЯТА – ПУБЛИЧНА ДЪРЖАВ¬НА СОБСТВЕНОСТ, В ЗЕМЛИЩЕТО НА С. ЗГОРИГРАД, ОБЩИНА ВРАЦА.  Внася: министърът на земеделието, храните и горите 8. ПРОЕКТ НА РЕШЕНИЕ ЗА ОТКРИВАНЕ НА КОНСУЛСТВО НА РЕПУБЛИКА БЪЛГАРИЯ В ДОМИНИКАНСКАТА РЕПУБЛИКА, РЪКОВОДЕНО ОТ ПОЧЕТНО (НЕЩАТНО) КОНСУЛСКО ДЛЪЖНОСТНО ЛИЦЕ, И ЗА НАЗНАЧАВАНЕ НА БИНКА ГОЦЕВА – БЪЛГАРСКА ГРАЖДАНКА, ЗА ПОЧЕТНО (НЕЩАТНО) КОН¬СУЛСКО ДЛЪЖНОСТНО ЛИЦЕ НА РЕПУБЛИКА БЪЛГАРИЯ В ДОМИНИКАН¬СКАТА РЕПУБЛИКА СЪС СЕДАЛИЩЕ В ПУНТА КАНА И С КОНСУЛСКИ ОК¬РЪГ, ОБХВАЩАЩ ТЕРИТОРИЯТА НА ДОМИНИКАНСКАТА РЕПУБЛИКА.  Внася: заместник министър-председателят по правосъдната реформа и министър на външните работи 9. ПРОЕКТ НА РЕШЕНИЕ ЗА ПРЕДЛОЖЕНИЕ ДО НАРОДНОТО СЪБРАНИЕ ЗА РАТИФИЦИРАНЕ НА СПОРАЗУМЕНИЕТО МЕЖДУ ПРАВИТЕЛСТВОТО НА РЕПУБЛИКА БЪЛГАРИЯ И КАБИНЕТА НА МИНИСТРИТЕ НА УКРАЙНА ЗА СЪТРУДНИЧЕСТВО ПРИ БЕДСТВИЯ, ПОДПИСАНО НА 30 ЮНИ 2016 Г. В СО¬ФИЯ.  Внася: министърът на вътрешните работи 10. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА МЕМОРАНДУМ ЗА РАЗ¬БИРАТЕЛСТВО МЕЖДУ МИНИСТЕРСТВОТО НА ОТБРАНАТА НА РЕПУБЛИКА БЪЛГАРИЯ И ВЪРХОВНОТО ГЛАВНО КОМАНДВАНЕ НА ОБЕДИНЕНИТЕ ВЪОРЪЖЕНИ СИЛИ В ЕВРОПА (SHAPE) ОТНОСНО МОБИЛЕН КИС МОДУЛ (DCM)F ОТ 2-РИ СВЪРЗОЧЕН БАТАЛЬОН НА НАТО В ГОРНА МАЛИНА.  Внася: заместник министър-председателят по обществения ред и сигурността и министър на отбраната 11. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ПРОГРАМА ЗА СЪТРУД¬НИЧЕСТВО В ОБЛАСТТА НА ОБРАЗОВАНИЕТО И НАУКАТА МЕЖДУ МИНИС¬ТЕРСТВОТО НА ОБРАЗОВАНИЕТО И НАУКАТА НА РЕПУБЛИКА БЪЛГАРИЯ И МИНИСТЕРСТВОТО НА ЧОВЕШКИТЕ РЕСУРСИ НА УНГАРИЯ ЗА ПЕРИОДА 2018-2020 Г.  Внася: министърът на образованието и науката 12. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ЗАКОН ЗА ДОПЪЛНЕ¬НИЕ НА ЗАКОНА ЗА ПРИВАТИЗАЦИЯ И СЛЕДПРИВАТИЗАЦИОНЕН КОНТ¬РОЛ.  Внася: министърът на земеделието, храните и горите 13. ПРОЕКТ НА ПОСТАНОВЛЕНИЕ ЗА ПРИЕМАНЕ НА НАРЕДБА ЗА ОРГАНИЗА¬ЦИЯТА И РЕДА ЗА ИЗВЪРШВАНЕ НА ПРОВЕРКА НА ДЕКЛАРАЦИИТЕ И ЗА УСТАНОВЯВАНЕ НА КОНФЛИКТ НА ИНТЕРЕСИ.  Внася: заместник министър-председателят по правосъдната реформа и министър на външните работи 14. ПРОЕКТ НА ПОСТАНОВЛЕНИЕ ЗА ПРИЕМАНЕ НА НАРЕДБА ЗА ЗАДЪЛЖИ¬ТЕЛНОТО ЗАСТРАХОВАНЕ НА ЛИЦАТА, УПРАЖНЯВАЩИ МЕДИЦИНСКА ПРОФЕСИЯ.  Внася: министърът на здравеопазването АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.18", "title": " Вижте какво ще решава Министерският съвет утре, 19 септември 2018"}
{"url": "https://trud.bg/%d1%80%d1%83%d0%bc%d0%b5%d0%bd-%d0%bf%d0%b5%d1%82%d0%ba%d0%be%d0%b2-%d0%b0%d0%b5%d1%86-%d0%b1%d0%b5%d0%bb%d0%b5%d0%bd%d0%b5-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d0%b1/", "text": "Когато през 2013 година беше прекратен договора с „Уорли Парсънс нюклиър сървисис“, предупредих, че България ще бъде осъдена и че с това щетите по спирането на строежа на атомната централа в „Белене“ ще набъбнат поне с още 60-70 милиона лева. Вчерашната присъда срещу страната ни на стойност 37 милиона евро, която заедно с адвокатските разходи и лихвите вероятно ще достигне до над 40 милиона евро, за съжаление потвърждава думите ми. Днес всички наши предупреждения се оказаха факт и ние продължаваме да считаме, че правилното решение е рестартирането на АЕЦ „Белене“. Това заяви председателят на АБВ Румен Петков. По думите му незаконно спиране на строежа на централата носи на държавата много щети, и то в най-различни посоки, като например в социалната сфера, в икономиката, в сферата на енергийната сигурност, трудовата заетост и качеството на живот в България. „За безумните спирания на изграждането на най-големия за страната ни през последните 50 години обект вече трябва да се търси ефективна наказателна отговорност. Настоящото правителство е задължено да намери бързо решение за привличането на чуждестранен инвеститор за изграждането на централата, да осигури държавното участие на България и да гарантира интереса на българското общество и нашата икономика. Това в момента е голямото предизвикателство пред управляващите. Ако те тръгнат по посочените от нас стъпки за реализиране на АЕЦ „Белене“, ще получат категорична подкрепа от страна на Алтернатива за българско възраждане. Ако обаче и този кабинет продължи с бездействието си, ще се стигне до катастрофални икономически и социални резултати“, заяви още Петков. Той припомни, че АБВ е единствената политическа сила, която винаги е защитавала, и то с неопровержими аргументи, необходимостта от изграждането на втора ядрена мощност на площадката в Белене. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.18", "title": " Румен Петков: АЕЦ „Белене“ трябва да бъде построена"}
{"url": "https://trud.bg/%d0%bf%d1%80%d0%b8%d1%8f%d1%82%d0%b5%d0%bb%d1%81%d0%ba%d0%b8-%d0%be%d0%b3%d1%8a%d0%bd-%d1%81%d0%b2%d0%b0%d0%bb%d0%b8-%d1%80%d1%83%d1%81%d0%ba%d0%b8-%d0%b8%d0%bb-20-%d0%be%d0%b1%d0%b7%d0%be%d1%80/", "text": "Русия обвини Израел за свалянето на руски военен самолет край средиземноморското крайбрежие на Сирия и заплаши с “адекватни ответни действия”, предаде Ройтерс. Руското министерство на отбраната съобщи, че разузнавателният Ил-20 с 15 военнослужещи на борда е свален от сирийските ПВО в приятелски огън с комплекс С-200. Но ведомството заяви, че Израел е виновен, тъй като в същото време израелски изтребители Ф-16 са се прикривали зад руската машина в подготовка на атака срещу цели в Сирия. “Смятаме действията на израелската армия за враждебни”, каза говорителят на руското МО Игор Конашенков. “В резултат на безотговорните действия на Израел загинаха 15 руски бойци”, подчерта той. Руският министър на отбраната Сергей Шойгу е разговарял по телефона с израелския си колега Авигдор Либерман и заявил, че Москва държи Израел “изцяло отговорен за свалянето на самолета”. Москва обяви, че машината Ил-20 е изчезнала от радарите, докато се е подготвяла за кацане в авиобазата “Хмеймим” в Западна Сирия късно в понеделник, когато израелски изтребители и френски военноморски сили в района са предприели удари срещу цели в същия район на арабската страна. Франция отрече нейни кораби да са изстрелвали ракети. “Не може израелските пилоти да не са видели руския самолет, който е кацал от височина 5 км. Но те все пак умишлено са предприели тази провокация”, каза още Конашенков. По-късно руски военни кораби локализираха мястото на падането в Средиземно море и извадиха от водата тела на загиналите, техни лични вещи и отломки от машината, която паднала на 27 км от Баниас, провинция Латакия. “Изключително сме притеснени от този инцидент”, каза говорителят на Кремъл Дмитрий Песков, който обаче се въздържа от коментари за вероятно влошаване на отношенията между Русия и Израел. В последвала реакция израелските военни изразиха съжаление за случилото се и признаха, че действително са осъществили удари срещу завод за производство на оръжие за ливанското движение “Хизбула”. Но армията настоя, че сирийската ПВО са изцяло виновни за свалянето на самолета.  ", "date": "2018.09.18", "title": " Приятелски огън свали руски Ил-20 (обзор)\t\t\t"}
{"url": "https://trud.bg/%d0%ba%d1%80%d0%b0%d1%81%d0%b8%d0%bc%d0%b8%d1%80-%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d1%8e%d1%80%d0%b8%d0%b4%d0%b8%d1%87%d0%b5%d1%81%d0%ba%d0%b8-%d1%81%d1%8a%d0%b2/", "text": "„Не бих искал да го наричам война, това е излишна конфронтация. Някой юридически съветник е заблудил президента”. Това обяви министърът на отбраната Красимир Каракачанов пред   по повод задочната престрелка между управляващите и президента Румен Радев заради освобождаването на Младен Маринов като главен секретар на МВР, за да бъде избран за вътрешен министър. По думите на военния министър държавният глава бърка указа за назначаване с този за освобождаване от пост. Също като премиера Бойко Борисов той коментира, че ако утре Радев не издаде указ, няма как Маринов в четвъртък да бъде избран за министър от парламента. Каракачанов уточни, че подкрепя кандидатурата на Младен Маринов, защото е започнал от работа на улицата и е стигнал до поста главен секретар на вътрешното министерство. Дали ще се справи като министър на вътрешните работи времето ще покаже, уточни той. „Най-разумният и честен вариант към нашите избиратели е да се явим на европейските избори заедно. Зависи дали тримата лидери ще потиснем личното си его” отговори лидерът на ВМРО на въпроса дали трите партии в Обединените патриоти ще се явят заедно на европейските избори догодина. С Валери Симеонов и Нено Димов поискахме оперативен МС относно позицията на България за санкциите към Унгария, каза вицепремиерът Каракачанов. Той пусна и статус в социалните мрежи, от който става ясно, че председателят на ВМРО – Българско национално движение на Министерски съвет ще отстоява позиция в защита на Унгария и срещу двойните политически стандарти на Съюза: АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.18", "title": " Красимир Каракачанов: Юридически съветник е заблудил президента за указа за освобождаване на Маринов"}
{"url": "https://trud.bg/%d1%80%d0%b0%d0%b7%d1%88%d0%b8%d1%80%d1%8f%d0%b2%d0%b0%d1%82-%d1%84%d0%b0%d0%b1%d1%80%d0%b8%d0%ba%d0%b0-%d0%b7%d0%b0-%d0%bf%d1%80%d0%b5%d1%80%d0%b0%d0%b1%d0%be%d1%82%d0%ba%d0%b0-%d0%bd%d0%b0-%d0%bc/", "text": "Разширяват фабриката за преработка на мед и пчелни изделия в село Масларево, община Полски Тръмбеш. Новата база е по европейски проект за 1 млн.евро. Площадката е до действащото от 14 години предприятие. Собствениците пускат модерна технология,която е българска. Тя е вертикална и ще подобри производството на продуктите, а капацитетът е над 2000 тона продукция годишно. Ще има и 7-8 нови работни места. В момента във фабриката работят 20 души от селото. През 2004 г. бизнесменът Румен Милев търси подходящ терен в България, който да е съобразен с удобна транспортна схема. Така попада в Масларево и вдига фабриката до отдавна фалиралата база за производство на капачки. Инвестицията тогава е 1 млн.лв. по САПАРД, а предприятието бе открито в началото на 2005 г. върху площ от 1,4 дка. То преработва около 2000 тона годишно, а продукцията основно е за износ. Процесът е изцяло технологизиран, като при преработката на пчелния продукт до него не се докосва човешка ръка. Новата технологична линия в строящата се база ще бъде същата и заради това е заета малко работна ръка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.18", "title": " Разширяват фабрика за преработка на мед с 1 млн. евро\t\t\t"}
{"url": "https://trud.bg/%d1%87%d0%b5%d1%82%d0%b8%d1%80%d0%b8-%d0%b4%d0%bd%d0%b8-%d0%ba%d0%be%d0%bd%d1%86%d0%b5%d1%80%d1%82%d0%b0-%d0%b2%d1%8a%d0%b2-%d0%b2%d1%8a%d1%80%d0%b1%d0%b8%d1%86%d0%b0-%d0%b7%d0%b0-%d1%82%d1%80%d0%b0/", "text": "Шуменската община Върбица, която се слави с минералните си извори и най-темпераментните музиканти, става концертно средище за четири дни. В града в сряда се открива есенния панаир, който традиционно стартира с шествие от общината до панаирния площад, водено от местната духова музика и ръководството на Върбица. Този път обаче, към 50-те върбишки виртуози се очаква да се присъединят и музиканти от оркестъра на град Одрин. Цяла културна делегация от турския град ще гостува на Върбица, водена от валията Гюнай Йоздемир и кмета Реджеп Гюркан. Те са приели личната покана на градоначалника на Върбица инж. Мердин Байрям. От кметството са се погрижили да изненадат върбичани и гостите си с богата програма и още вечерта след шествието публиката ще весели Тони Дачева. Във втория ден от празненствата Герловото от 20 часа ще огласят родопското чудо Валя Балканска и гайдарят Петър Янев. В третия ден на сцената ще пее Ашли, а за четвъртия е поканена Гери Никол. На 23 септември Върбица ще бъде домакин на народни борби с голям награден фонд. Старт на празненствата ще даде тържествена сесия от 10 ч. в сряда, на която със званието почетен гражданин на Върбица ще бъде удостоена родената тук писателка Къна Бойчева. Час по-късно в Младежкия дом се открива изложба на известния художник също родом от Върбица Валентин Кулев. В експозицията си от портрети е увековечил и емблематични личности с принос за региона. Сред тях е и кметът на общината втори мандат инж.Байрям. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.18", "title": " Четири дни концерти във Върбица за традицонния панаир\t\t\t"}
{"url": "https://trud.bg/%d1%80%d0%b8%d0%be%d1%81%d0%b2-%d0%b1%d1%83%d1%80%d0%b3%d0%b0%d1%81-%d1%80%d0%be%d0%b7%d0%be%d0%b2%d0%be%d1%82%d0%be-%d1%84%d0%bb%d0%b0%d0%bc%d0%b8%d0%bd%d0%b3%d0%be-%d0%b5-%d1%81%d1%82/", "text": "Състоянието на розовото фламинго, за което в края на миналата седмица в РИОСВ – Бургас се получи сигнал за бедстваща птица, забелязана в крайбрежната скалиста зона в Китен, е стабилизирано. При проверка на място експертите установиха, че птицата е в тежко състояние, силно отпаднала, недохранена и трудно се изправя на крака. Фламингото веднага беше транспортирано до ветеринарна клиника за оказване на медицинска помощ, съобщиха от инспекцията. Розовото фламинго (Phoenicopterus roseus) е птица от семейство Фламингови. Живее край солени езера и морски лагуни. Храни се с планктон, червеи, миди, скариди, ларви на насекоми и други богати на каротиноиди храни, на които дължи розовия си цвят. През последните години се наблюдават единични екземпляри в България, в района на Атанасовско и Поморийско езеро.", "date": "2018.09.18", "title": " РИОСВ – Бургас: Розовото фламинго е стабилизирано"}
{"url": "https://trud.bg/%d0%bf%d0%be%d0%bb%d1%83%d0%b4%d1%8f%d0%bb-%d0%bc%d0%bb%d0%b0%d0%b4%d0%b5%d0%b6-%d0%bf%d1%80%d0%be%d1%81%d1%82%d1%80%d0%b5%d0%bb%d1%8f-%d0%bf%d0%be%d0%bb%d0%b8%d1%86%d0%b0%d0%b9-%d0%be%d0%b1%d0%b7/", "text": "Лекували го психиатри във Франция Полицай бе прострелян в лицето при опит той и колегите му от Трето столично РПУ да озаптят полудял младеж. Инцидентът стана малко след 11 ч. в софийския квартал „Илинден”. Окървавеният 34-годишен Георги Йовчев бе откаран в „Пирогов”, където след прегледи се оказа, че животът му е извън опасност. Униформените от два патрула – общо 8 души, били изпратени в блок 78 след зов за помощ от майката Живка. Тя се обадила, че синът й Христо Бръзицов, който бил психично болен, заплашва да я убие. Домът на семейството е на партера, точно срещу входната врата на блока. Още влезли във входа, полицаи чули младежът да крещи на майка си, че ще я гръмне, ако отвори на полицаите. Жената успяла да открехне вратата до половината и отвътре проехтял изстрел. Живка се навела и куршумът улучил полицая Йовчев в бузата. Стрелецът на секундата бил задържан, преди да опита да дръпне спусъка за втори път. Оказало се, че Христо е използвал газов пистолет, преправен да стреля със сачми. От пръв поглед се виждало, че муфата му е махната. От близко разстояние подобно оръжие е не по-малко опасно от истински боен пистолет, обясниха криминалисти. Младежът е задържан и предстои да му се направят психиатрични прегледи. Семейството живее във Франция. Бащата Марио Бръзицов е певец в операта в Страсбург. Майката на Христо разказала, че заболяването му се е отключило преди около година, когато Христо бил регистриран и лекуван от психиатри. Това лято се върнали в София и майката и синът останали, за да правят ремонт на жилището. От полицията отрекоха засега да имат данни младежът да е употребявал наркотици. Христо има двама братя, които са от първия брак на бащата, разказаха съседите. През 2009 г. братът Петър Бръзицов участва във френското риалити „Форд Бояр”. Сега той живее в България и има строителна фирма.   Христо е от известна фамилия Задържаният Христо е син на оперния певец Марио Бръзицов и внук на известния композитор Александър Бръзицов, починал през 2016 г. Носи името на прадядо си Христо Бръзицов, журналист и писател, получил след 9 септември 1944 г. доживотна присъда от Народния съд. Съседите не знаеха дали изобщо има приятели от началното училище или от квартала в България, а това лято почти не излизал от къщи. Всеки път, когато го виждали, носел суитчър с качулка. Ходел наведен така, че да не му се вижда лицето. Комшията В., който е приятел с родителите, каза пред “Труд”, че не изключва психическите проблеми на младежа да са от наркотици. Самият съсед загуби сина си заради дрогата. В случаи, когато детето му буйствало и той звънял в Трето РПУ, от там му казвали: “Това са ваши семейни проблеми, оправяйте се сами!”   Георги Йовчев е с 10 години стаж в МВР “Раненият колега е опитен служител с 10-годишен стаж в МВР. Куршумът не е засегнал кости и кръвоносни съдове. Надявам се бързо да се възстанови”. Това каза главният секретар на МВР и кандидат за нов вътрешен министър Младен Маринов на излизане от “Пирогов”. Лекари обясниха, че състоянието на полицая е стабилно но доколкото става дума за огнестрелна рана, се изисква постоянно наблюдение и допълнителни хирургически обработки. Колегите от Трето РПУ описват Георги като един от най-съвестните в управлението. Женен е, има едно дете. Има висше образование, завършил е УНСС, но не е от офицерския състав. За работата си е получавал множество похвали. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.18", "title": " Полудял младеж простреля полицай (обзор)\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-245/", "text": "Агент Атила ровил заедно с бивола в дупката на греха Разследване на „Труд” за диверсията срещу България, започнала с горенето на документи край Егълница: Радомирският скандал – част от мисия за дестабилизация на страната. Руската медия „Инсайдър” ни уличава в шпионаж на евролидерите. Спецслужбите в Букурещ създали затворена група във Фейсбук. Протестите в България и Румъния организирани от движението #REZIST, зад което стоял Сорос.     Европа на кръстопът Единството на ЕС ще бъде подложено на голямо и сериозно изпитание по казуса с Унгария. Юнкер си позволи твърде фриволен антипаралел с Европа от 1913 и 1914 година – анализ на Д-р Станислав Бачев.             А ла гер ком а ла гер* В очакване на ответния удар на Пекин – коментар на Благовест Бенишев.         Малкият бюджет не може да ни спре Покрай Софийската опера се събудиха и други театри в страната, казва директорът на Софийската опера и балет Пламен Карталов в интервю за „Труд“.         Човекът оркестър Силует на Лени Кравиц. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.18", "title": " Вижте акцентите в броя на вестник „Труд“ в сряда, 19 септември 2018"}
{"url": "https://trud.bg/%d0%bf%d1%80%d0%be%d1%84-%d0%bf%d0%bb%d0%b0%d0%bc%d0%b5%d0%bd-%d0%bd%d0%b8%d0%bd%d0%be%d0%b2-%d1%89%d0%b5-%d0%b5-%d0%b2%d1%80%d0%b5%d0%bc%d0%b5%d0%bd%d0%bd%d0%be-%d0%b8%d0%b7%d0%bf%d1%8a%d0%bb%d0%bd/", "text": "Проф. Пламен Нинов е временно изпълняващ длъжността директор на Националния институт по метеорология и хидрология (НИМХ), съобщиха от БАН. Управителният съвет на БАН е предложил на Председателя на БАН да назначи за временно изпълняващ длъжността директор на НИМХ проф. Пламен Нинов. Проф. Нинов е предложен от Общото събрание на учените в НИМХ-БАН и ще встъпи в длъжност утре, 19.09.2018 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.18", "title": " Проф. Пламен Нинов ще е временно изпълняващ длъжността директор на НИМХ"}
{"url": "https://trud.bg/%d1%81%d0%be%d1%84%d0%b8%d1%8f-%d1%81-%d0%bd%d0%be%d0%b2-%d1%86%d0%b5%d0%bd%d1%82%d1%8a%d1%80-%d0%b7%d0%b0-%d0%bb%d0%b8%d1%86%d0%b0-%d1%81-%d1%83%d0%b2%d1%80%d0%b5%d0%b6%d0%b4%d0%b0%d0%bd%d0%b8%d1%8f/", "text": "Сградата ще е готова след година В София ще има нов Център за подкрепа на лица с увреждания. „Срокът на изпълнение на проекта е 18 месеца. Очаквам в рамките на 12 месеца да подготвят сградата и след година да започнем изпълнението на проекта. Половин година дейността ще се извършва със средства от проекта“, каза кметът на София Йорданка Фандъкова. Тя и социалният зам.-министър Зорница Русинова подписаха договора за проекта. Бюджетът му е 1 млн. лв., от които 850 хил. лв. са европейски средства, а 150 хил. лв. са национални. Центърът ще е в ж.к. „Слатина“, с капацитет 30 души на месец. Той ще осигурява иновативни услуги като заместваща грижа – краткосрочно настаняване на лица с увреждания за максимум 14 дни. Ще се предлагат и здравни услуги, помощ за ежедневни дейности, мобилна работа и почасова грижа в домашна среда, насърчаване участието на пазара на труда и др. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.18", "title": " София с нов център за лица с увреждания"}
{"url": "https://trud.bg/%d0%b4%d0%b5%d0%bf%d1%83%d1%82%d0%b0%d1%82-%d0%be%d1%82-%d0%b3%d0%b5%d1%80%d0%b1-%d0%b4%d0%b0%d0%b4%d0%b5-%d1%81%d1%82%d0%b0%d1%80%d1%82-%d0%bd%d0%b0-%d1%80%d0%b5%d0%bc%d0%be%d0%bd%d1%82-%d0%bd%d0%b0/", "text": "Народният представител от ГЕРБ Станислава Стоянова, заедно с кмета на Свищов Генчо Генчев и председателя на Общинския съвет д-р Кристиян Кирилов дадоха старт на дейностите по ремонт на вътрешната водопреносна мрежа на село Хаджидимитрово. Символичната първа копка бе направена в присъствието и на кмета на населеното място Емил Тодоров и местни жители. 200 000 лева за ремонт на амортизирания водопровод бяха отпуснати с постановление на Министерски съвет през август, а по проекта са ангажирани работниците на местна фирма. Това е първата голяма инвестиция, която се прави в селото, единодушни са представителите на местната власт. Безводието мъчи хората в Хаджидимитрово повече от две десетилетия, а водният режим е темата, която те неизменно поставят като свой основен проблем. Инвестицията е в полза на повече от 600 жители. Към момента 85% са отчетените загуби на вода по старите тръби, авариите са непрекъснати, като има и действащи неоткрити аварии, обясниха експерти. Освен, че ще сложи край на това, ремонтът ще увеличи и водния дебит към домакинствата. „Щастлива съм, че с нашето съдействие проблемът на хората намери своето решение и се радвам, че това е поредният изпълнен ангажимент, който поехме по време на предизборната кампания“, коментира депутатът от най-голямата парламентарна група Станислава Стоянова. В Хаджидимитрово тя разговаря с местни жители, които споделиха, че в малките населени места почти не виждат народни представители от други политически сили. Във вторник, заедно с д-р Кристиян Кирилов, Станислава Стоянова посети и близкото село Алеково, където в началото на годината проведе приемен ден за местните жители. Тогава от колектива на училището в селото изразиха пред народния представител тревога, заради възможността учебното заведение да бъде закрито. Още по време на тази среща Станислава Стоянова ги увери, че политиката на правителството е максимално да се помага на училищата и че ще се направи всичко възможно, ОУ „Христо Ботев“ да продължи да функционира. Сега, в самото начало на новата учебна година Станислава Стоянова и д-р Кристиян Кирилов посетиха училището, в което към настоящия момент се обучават около 65 деца. Директорът Росица Дончева и учителският колектив благодариха за загрижеността и не скриха задоволството си от резултатното сътрудничество на народните представители от ГЕРБ с местната власт. В резултат на ангажимента, който в началото на 2018 г. д-р Кирилов и Станислава Стоянова поеха пред жителите, бе изготвено и прието от Общинския съвет в Свищов предложение, ОУ „Христо Ботев“ да бъде включено в актуализирания списък на защитените и средищни училища. Всеки момент се очаква положителното решение на МОН. „Образованието остава основен приоритет за ГЕРБ, ще продължим да инвестираме, както в учителите, така и в материалната база“, категорична бе народният представител Станислава Стоянова по време на срещата си с педагогическия колектив. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.18", "title": " Депутат от ГЕРБ даде старт на ремонт на водопровод в Свищовско\t\t\t"}
{"url": "https://trud.bg/%d0%b2-%d1%85%d0%b8%d1%82%d1%80%d0%b8%d0%bd%d0%be-%d0%b7%d0%b0%d0%b2%d1%8a%d1%80%d1%88%d0%b2%d0%b0%d1%82-%d0%be%d1%89%d0%b5-13-%d0%ba%d1%8a%d1%89%d0%b8-%d0%b7%d0%b0-12-%d0%bc%d0%bb%d0%bd-%d0%bb%d0%b2/", "text": "Още 13 нови къщи се градят тази година в шуменското село Хитрино за 1,2 млн. лв. държавни средства от фонд Социална закрила, повечето от тях са готови и предстои въвеждането им в експлоатация, само три са на груб строеж. Това обяви зам.-кметът Ахмед Ахмед във вторник пред журналисти и уточни, че до два месеца строителството и на последните недовършени домове на хора без покрив трябва да е завършило. Сред чакащите е и самотният пенсионер Кольо Цачев, който беше в Старчески дом, но сега обитава фургон в очакване на новия дом. Както „Труд“ писа,   в България още миналата година и вече се обитават. Общината е подписала договори и за инвестиране на 18 млн. лв. европейски средства в инфраструктура по линия на ДФ „Земеделие“. „Ще започнат тръжните процудери, в рамките на тази година ще се проведат и догодина започва изпълнението им“, каза зам.-кметът Ахмед. Проведени са три търга за изпълнители – за саниране на Детска градина „1 юни“, за спортна инфраструктура на СУ“Д-р Петър Берон“ и за подмяна на уличното осветление, но последният е обжалван. Най-вероятно догодина ще стартира преасфалтиране на 13 км. улици, толкова водопроводна мрежа, 8 км. пътища до Хитрино, както и саниране на сградите на кметството и Младежкия дом. В Хитрино все още продъжават и ремонти по частично засегнатите домове и някъде дори не са започнали, алармират жители. Във вторник представители на Български червен кръст бяха на място да извършат проверка, защото има неразпределени 238 000 лв. от дарения. „Когато има разпределяне на обществени средства винаги се появяват проблеми. Постарали сме се да ги минимизираме, преразглеждат се на място. Има местен обществен съвет, който прави предложенията, те най-добре познават терена. Затова сме тук да видим как се прави разпределението, дали е според утвърдените критерии“, каза зам.председателят на националното ръководство на БЧК д-р Валентин Пеев. „Доста неща са направени, нямам никакви съмнения“, коментира той и уточни, че тепърва ще решат как да се преразпредели остатъкът от пари според нуждите на хората. Във вторник приемна в Хитрино имаше и националният омбудсман Мая Манолова. Преди срещата с хората тя каза, че има сигнали за обещани и неизвършени ремонти, искала информация от кмета Нуридин Исмаил, която не й била предоставена. Заради жалба, подписана от 60 души от ул.“Никола Вапцаров“ /тя е в периферията на селото, далеч от взрива б.а./ за неотстранени щети, имала готовност да започне процедура по налагане на наказание. „За първи път ще дам кмет на районния съд, защото не е предоставил информация по жалбата на 60 души“, заяви Манолова пред медиите. В 14,30 часа във вторник предстои да излезе с официално изявление за мерките, които ще вземе. Националният омбудсман ще поиска от Районен съд да бъде наложена глоба на кмета на община Хитрино Нуридин Исмаил за непредоставяне на информация, обяви тя пред журналисти във взривеното на 10 декември 2016 г. село при жп.инцидент, където проведе приемна. До нея постъпила жалба, подписана от 60 души от ул.“Никола Вапцаров /в периферията на селото, далеч от жп.линията б.а./, че обещани след първите огледи ремонти не са извършени и се изказват съмнения за избирателно отрицателно отношение. „Преди 6 месеца поисках от кмета информация, до момента нямам и ще се възползвам от възможността, която ми дава закона за първи път районен съд да глоби кмет за неизпълнение на законови разпореди за осигуряване на публичност в проверките на омбудсмана“, каза Манолова. По думите на омбудсмана над 100 души са й се жалвали и тя ще иска проверка на разходването на всяка стотинка, както от дарителската сметка на БЧК /където са събрани 2,076 млн.лв./, така и на 5 млн.лв. от фонд „Социална закрила“. Искането й е социалното министерство да изпрати комисия от социални експерти, от Държавната финансова инспекция, от представители на омбудсмана плюс граждани на Хитрино и да се провери всеки лев. Според Манолова има липса на публичност и витаещи съмнения сред хората. Тя подчерта, че се натъкнала на случаи, където са извършени ремонти в къщите, а хората нямат договори, нито количествено-стойностни сметки, за да са сигурни какво е вложено в домовете им. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.18", "title": " В Хитрино завършват още 13 къщи за 1,2 млн.лв.\t\t\t"}
{"url": "https://trud.bg/%d0%be%d0%b1%d1%89%d0%b8%d0%bd%d0%b8-%d0%be%d1%82-%d0%b2%d0%b5%d0%bb%d0%b8%d0%ba%d0%be%d1%82%d1%8a%d1%80%d0%bd%d0%be%d0%b2%d1%81%d0%ba%d0%b0-%d0%be%d0%b1%d0%bb%d0%b0%d1%81%d1%82-%d0%b8%d1%81%d0%ba/", "text": "Дванадесет искания за общо 2 120 694 лева от общини от Великотърновска област за финансиране са одобрени и ще бъдат изпратени за разглеждане до Междуведомствената комисия за възстановяване и подпомагане към Министерски съвет. Областната комисия даде положително становище на исканията на Община Златарица за възстановяване на инфраструктурата и укрепване на свлачище на улица в с. Калайджи, община Златарица на стойност 121 308 лева, за възстановяване на инфраструктурата и укрепване на свлачище в землището на с. Долно Шивачево на стойност 213 891 лева и за неотложни аварийно-възстановителни дейности на активирано свлачище на две улици в село Калайджи в размер на 319 951 лева. Комисията подкрепи и искане подадено от Община Велико Търново за ремонт на училищен покрив на стойност 162 220 лв. Гласувани бяха и предложения за възстановяване на общински път Павликени – Дъскот – Паскалевец на стойност 447 825 лв. и за реконструкция на църковен храм „Св. Архангел Михаил“ във Велико Търново на стойност 17 145 лв. Нужни са средства за църква в лясковското село Козаревец в размер на 137 820 лв., както и за засегната пътна мрежа в община Горна Оряховица за близо 800 000 лева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.18", "title": " Общини от Великотърновска област искат общо 2,1 млн. лв. от Междуведомствената комисия"}
{"url": "https://trud.bg/%d0%b2%d0%b8%d1%81%d0%be%d0%ba%d0%b8-%d0%be%d1%86%d0%b5%d0%bd%d0%ba%d0%b8-%d0%b7%d0%b0-%d0%b2%d0%b0%d1%80%d0%bd%d0%b0-%d0%b8-%d1%80%d1%83%d1%81%d0%b5-%d0%be%d1%82-%d1%81%d0%b2%d0%b5%d1%82%d0%be%d0%b2/", "text": "Ръководителите   на   световния   волейбол   не   спестиха   суперлативи   за   Варна   и   Русе които   приеха   две   от   групите   от   първата   фаза   на   световното   първенство „ България   е   неделима   част   от   световното   волейболно   семейство както   в   миналото така   и   в   настоящето заяви   президентът   на   международната   федерация ФИВБ Ари   Граса Във   вашата   страна   волейболът   е   национален   спорт   и   това   си   личи   от   препълнените   трибуни Организацията   на   световното   е   отлична предоставено   е   всичко   необходимо С   новия   си   вид   Дворецът   на   културата   и   спорта   отговаря   на   всички   стандарти   за   международни   събития   от   най висок   ранг Неговият   заместник   и   глава   на   европейската   конфередерация ЦЕВ Александър   Боричич   пък   проведе   работна   среща   в   Русе   с   кмета   Пламен   Стоилов президента   на   БФВолейбол   Данчо   Лазаров   и   заместника   му   Любо   Ганев Уверих   се че   тук   живеят   с   волейбола   в   сърцата   си призна   сърбинът Късно   снощи   завърши   битката   в   първата   групова   фаза като   България   игра   с   Полша   в   битка   за   първото   място   в   група във   Варна Независимо   от   изхода лъвовете ще   играят   в   група а   при   успех   за   поляците   те   остават   в   Морската   столица където   ще   са   мачовете   от   група Н В Арена   Армеец почти   сигурно   пристига   тимът   на   САЩ който   е   едноличен   лидер   в   група С без   загуба", "date": "2018.09.18", "title": " Високи оценки за Варна и Русе от световния волейбол"}
