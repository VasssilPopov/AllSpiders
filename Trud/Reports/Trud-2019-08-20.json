{"url": "https://trud.bg/%d0%bc%d1%8a%d0%b6%d1%8a%d1%82-%d0%bd%d0%b0-%d0%bf%d1%80%d0%b5%d1%81%d0%bb%d0%b0%d0%b2%d0%b0-%d1%81%d0%bf%d1%80%d1%8f-%d1%84%d0%be%d1%82%d0%be%d1%81%d0%b5%d1%81%d0%b8%d1%8f%d1%82%d0%b0-%d0%b9-%d1%85/", "text": "В духа на летните забавления, попфолк изпълнителката Преслава публикува кратко видео, в което докато позира за снимки край басейн, мъжът й Павел се затичва и я хвърля във водата. „Когато саботират лятната ти фотосесия“, написа певицата към забавното видео. В момента Преслава има редица участия по родното Черноморие, но все пак успява да си почине и да прекара малко време с Павел и дъщеря им Паола. В началото на лятото стана ясно, че  , след като новината издаде нейната колежка и много близка приятелка Софи Маринова.", "date": "2019.08.20", "title": " Мъжът на Преслава спря фотосесията й, хвърли я в басейн (ВИДЕО)"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d0%b4%d0%be-%d0%ba%d1%80%d0%b0%d1%8f-%d0%bd%d0%b0-%d0%b3%d0%be%d0%b4%d0%b8%d0%bd%d0%b0%d1%82%d0%b0-%d0%bf/", "text": "Бул. “Линкълн” и ул. “Житница” готови до 15 септември Догодина ще е завършена новата ул. “Централна” Обновяват 6 км основни улици и булеварди в София наред със строителството на третата метролиния. “Обновяваме над 4 км от бул. “Президент Линкълн”, съобщи кметът на София Йорданка Фандъкова по време на проверка на строежа на участъка от булеварда, който се изгражда при метростанция 15 в кв. “Овча Купел”. До 15 септември трябва да бъде завършена 705-метровата част от бул. “Линкълн” между ул. “Зеленика” и бул. “Овча купел”. Там се строи изцяло нов път с по две ленти в посока, с нова настилка, тротоари, осветление, ВиК и др. “Очакваме и възстановяването на участъка от бул. “Монтевидео”, който е в последния след завършването на метростанцията”, допълни Фандъкова.  В кв. “Овча Купел 2” върху трасето между бъдещите станции 17 и 18 в началото на следващата година ще бъде пусната и нова улица на име “Централна” oт 1200 метра. Изцяло се обновява и ул. “Житница” от ул. “Съвет на Европа” до бул. “Овча купел”. Фандъкова очаква обектът от 900 м. да е готов предсрочно до 15 септември. Улицата ще бъде с две ленти в посока, нов асфалт, тротоари от унипаваж и др. Ще бъдат изградени и три нови буферни паркинга, всеки от които с капацитет между 200 и 240 места. Първият от тях ще е в района на метростанция 18, другият-на ул. “Централна” и третият- на бул. “Монтевидео”. “В кв. “Овча купел” са най-големите инвестиции, които правим през последните години. Изграждаме 4 км трасе с четири метростанции на стойност 100 млн. евро”, заяви Фандъкова. Първите 8 станции от бъдещата трета линия ще са готови до края на годината, а 4-те спирки в “Овча купел”- в средата на 2020 г.", "date": "2019.08.20", "title": " Обновяват 6 км улици в София заради метрото\t"}
{"url": "https://trud.bg/%d0%b4%d0%b5%d0%bf%d1%83%d1%82%d0%b0%d1%82%d0%b8-%d1%83%d1%87%d0%b0%d1%82-%d1%87%d1%83%d0%b6%d0%b4%d0%b8-%d0%b5%d0%b7%d0%b8%d1%86%d0%b8-%d0%b7%d0%b0-115-000-%d0%bb%d0%b2/", "text": "Обучението е в периода 2019 г. – 2022 г. Депутатите ще учат чужди езици, предстои им обучение по трите основни европейски езика – английски, немски и френски. За целта ще бъдат похарчени 115 000 лв. от бюджета на Народното събрание. Срокът за изпълнение на поръчката е 36 месеца, считано от дата на сключване на договора за възлагането є. От условията на поръчката става ясно, че курсовете ще бъдат 150 учебни часа, в които ще се преподават всички 5 нива (от А1 до С1) за трите езика. Обучението ще бъде както за придобиване на общи разговорни умения, така и за специализирани – юридически английски, както и немски, и френски за работа с институциите на ЕС. Обществената поръчка е за периода 2019 г. – 2022 г. Провеждането на обучението на сформираните групи във всички нива ще бъде в рамките на 150 учебни часа за общ английски, немски и френски и от 60 до 120 часа за специализиран английски, немски и френски език. Курсът ще се провежда два пъти седмично по 3 учебни часа, всеки един, от които по 40 минути. Времето ще бъде съобразено с работното време на парламентарните служители. Обучението ще се провежда в сградата на парламента, а учебниците ще бъдат за сметка на обучаемите. Курсът няма да е първият подобен за българския парламент. Езиковите курсове с комуникативна насоченост са провеждани и през предишните мандати. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.20", "title": " Депутати учат чужди езици за 115 000 лв."}
{"url": "https://trud.bg/%d0%bf%d0%bb%d0%b0%d0%bc%d0%bd%d0%b0-%d1%81%d1%82%d0%b0%d1%80%d0%be%d1%82%d0%be-%d1%81%d0%bc%d0%b5%d1%82%d0%b8%d1%89%d0%b5-%d0%b2-%d0%bf%d0%b5%d1%80%d0%bd%d0%b8%d0%ba/", "text": "Пожар избухна на старото сметище в Перник. Пламъците са лумнали около 14 часа. Огънят е бил съпроводен с пукот, за който се предполага, че е от възпламенени опаковки от дезодоранти и бутилки от монтажна пяна, предаде  . В гасенето на пожара са се включили два екипа на пожарната и водоноска от общината. Пожарът е обхванал площ от около 200 кв. м., намиращи се в близост до гората в пернишкия квартал „Тева“. Благодарение на бързата намеса на пожарникарите, огънят е локализиран и пламъците не са достигнали до боровите насаждения.", "date": "2019.08.20", "title": " Пламна старото сметище в Перник"}
{"url": "https://trud.bg/%d0%bf%d0%be%d0%b6%d0%b0%d1%80-%d0%b8%d0%b7%d0%b1%d1%83%d1%85%d0%bd%d0%b0-%d0%b2-%d1%80%d0%b5%d1%81%d1%82%d0%be%d1%80%d0%b0%d0%bd%d1%82-%d0%b2-%d0%bf%d0%b0%d0%b2%d0%b5%d0%bb-%d0%b1%d0%b0%d0%bd%d1%8f/", "text": "Пожар е избухнал преди минути в ресторант “България” в Павел Баня. В оздравителния комплекс на “Профилактика, рехабилитация и отдих” ЕАД има настанени стотици туристи, пациенти и трудноподвижни хора, предаде  . Вероятна причина за пожара е мазнина, попаднала в отдушника на ресторанта, и подпалила изолацията на сградата. В момента няколко противопожарни екипа са на мястото и се борят с пламъците. Вероятно няма да се наложи евакуация на настанените в почивната база.", "date": "2019.08.20", "title": " Пожар избухна в ресторант в Павел Баня (ВИДЕО)"}
{"url": "https://trud.bg/%d0%bc%d0%b0%d0%b9%d0%ba-%d0%bf%d0%be%d0%bc%d0%bf%d0%b5%d0%be-%d0%b8%d1%81%d0%bb%d1%8f%d0%bc%d1%81%d0%ba%d0%b0-%d0%b4%d1%8a%d1%80%d0%b6%d0%b0%d0%b2%d0%b0-%d0%be%d1%82%d0%bd%d0%be%d0%b2%d0%be/", "text": "Държавният секретар на САЩ Майк Помпео призна днес, че екстремистите от „Ислямска държава“ набират сила в някои райони, но подчерта, че способността на групировката да извършва атаки е силно ограничена, съобщи БТА. „Сложно е. Със сигурност има места, където „Ислямска държава“ е по-силна днес, отколко преди три-четири години. Но самопровъзгласеният халифат на групировката е унищожен и капацитетът й за атаки е силно ограничен“, каза Помпео в интервю за CBS. Държавният секретар бе попитан за информация на в. „Ню Йорк таймс“, че групировката набира нова сила в Ирак и Сирия. По думите на Помпео планът на САЩ за унищожаване на Ислямска държава“ в региона успешно е изпълнен със съвместните усилия на още 80 държави, но все пак предупреди предпазливо, че винаги има риск от възраждане на „радикални ислямистки терористични групи“, включително Ал Каида и „Ислямска държава“.", "date": "2019.08.20", "title": " Майк Помпео: „Ислямска държава“ отново набира сила в някои райони на Сирия"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bf%d0%b5%d1%82%d0%ba%d0%be%d0%b2-%d0%bd%d0%b0%d0%b4-55-%d0%bc%d0%bb%d0%bd-%d0%bb%d0%b2-%d1%81%d0%b0-%d0%bf%d1%80%d0%b5%d0%b4%d0%b2%d0%b8%d0%b4/", "text": "Над 55 млн. лв. са предвидени за предоставянето на нови социални услуги за деца и семейства. Средствата са по Оперативна програма „Развитие на човешките ресурси“ (ОПРЧР) 2014-2020 г. чрез процедура „Продължаваща подкрепа за деинституционализация на децата и младежите – ЕТАП 2 – предоставянето на социални и интегрирани здравно–социални услуги за деца и семейства“. Това съобщи министърът на труда и социалната политика Бисер Петков в Благоевград. Политиките в областта на социалното включване, подкрепата за децата и семействата и социалните услуги са сред основните приоритети на МТСП. Очакваме община Благоевград, която е сред първениците по реализация на проекти, да кандидаства по втория етап на процедурата за продължаваща подкрепа на деинституционаизацията на деца и младежи, каза министър Петков. Той допълни, че средствата по нея предвиждат обезпечаването на социалните услуги чрез подбор, наемане на персонал, заплащане, закупуване на транспортни средства и др. По думите на министър Петков изграждането на новите социални услуги е видимият израз на осъществявания процес по деинституционализация на децата и младежите. Той напомни, че до края на 2020 г. този процес ще бъде финализиран. Чрез него се преминава към предоставянето на услуги в общността и към услуги от резидентен тип, където децата и техните родители ще получават необходимата им подкрепа, близка до семейната среда и качествена грижа. Министър Петков припомни, че през 2010 г. в 137 институции са били настанени повече от 7 500 деца. От тогава до сега са закрити 114 домове и от тях са изведени над 7 000 деца. Към края на полугодието на 2019 г. съществуващите институции са 23, с малко над 500 деца в тях.", "date": "2019.08.20", "title": " Министър Петков: Над 55 млн. лв. са предвидени за нови социални услуги за деца и семейства"}
{"url": "https://trud.bg/%d0%b5%d0%ba-%d0%b3%d1%8a%d1%80%d1%86%d0%b8%d1%8f-%d0%b4%d0%b0-%d1%81%d0%b5-%d0%bf%d1%80%d0%b8%d0%b4%d1%8a%d1%80%d0%b6%d0%b0-%d0%ba%d1%8a%d0%bc-%d1%80%d0%b5%d1%84%d0%be%d1%80%d0%bc%d0%b8%d1%82%d0%b5/", "text": "Еврокомисията настоятелно призова Гърция да се справи с последиците от икономическата криза и да се придържа към реформите, една година след излизането на Атина от спасителната процедура. Една година, след като Гърция излезе от третата и последна спасителна програма, Европейската комисия приветства усилията на страната за реформи, като призова правителството да се справи с последиците от 10-годишната икономическа криза и да продължи да се реформира, пише БГНЕС. Тригодишната програма предостави 61,9 милиарда евро заеми в замяна на справяне с „дългогодишни и дълбоко вкоренени структурни въпроси“, допринесли за кризата в Гърция, заяви Комисията. „Докато остава работа за вършене, положените усилия дават осезаеми ползи“, се казва в съобщение за пресата, като се посочва, че равнището на безработицата е спаднало до 17,6% през април 2019 г. от пика си от 27,9% през юли 2013 г. Въпреки че този процент все още е “неприемливо висок”, това е първият път, когато той е паднал под 18 процента от юли 2011 г. „Важно е гръцките власти да продължат да се фокусират върху пълното справяне със социалните и икономически последици от кризисните години“, посочвато от ЕК.", "date": "2019.08.20", "title": " ЕК: Гърция да се придържа към реформите"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%bd%d0%b0-%d0%bf%d1%8a%d1%80%d0%b2%d0%be-%d0%bc%d1%8f%d1%81%d1%82%d0%be-%d0%b2-%d0%b5%d1%81-%d0%bf%d0%be-%d1%81%d0%bc%d1%8a%d1%80%d1%82%d0%bd%d0%b8/", "text": "България се нарежда на първо място по смъртни случаи в пътнотранспортни произшествия в ЕС, показват данни на Евростат. Фаталните случаи са общо 64 на 1 млн. души население. Статистиката за 2016 г. показва, че подобен тип произшествия са три пъти повече спрямо средното ниво за Европейския съюз. Делът е почти шест пъти по-голям от страната с най-нисък – Малта (11 на 1 млн. жители, също за 2016 г.). Средният дял за ЕС е 23 фатални случая. Делът на смъртните случаи сред пешеходци е най-висок в Румъния (37 на 1 млн.), а най-нисък в Дания (3). Гърция има най-висок дял смъртни случаи, свързани с мотоциклетни катастрофи – 20 на 1 млн. през 2017 г. В България (2016 г.) и в Естония пък делът е нулев. Пътищата в две области в България пък попаднат сред петте най-смъртоносни в Европейския съюз. По данни на европейската статистическа агенция Евростат през 2016 г. в Северозападна България на 1 млн. жители са станали 153 катастрофи с фатален край. Така регионът се нарежда на първо място по този показател.", "date": "2019.08.20", "title": " България на първо място в ЕС по смъртни случаи на пътя"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b8-%d0%b9%d0%be%d1%80%d0%b4%d0%b0%d0%bd%d0%b8%d1%8f-%d1%89%d0%b5-%d0%b7%d0%b0%d0%b4%d1%8a%d0%bb%d0%b1%d0%be%d1%87%d0%b0%d1%82-%d1%81%d1%8a%d1%82/", "text": "България и Йордания имат отлично партньорство и ще задълбочат двустранното си сътрудничество в сферата на сигурността, борбата с радикализацията и тероризма. Това беше общата позиция на президента Румен Радев и министъра на външните работи на Хашемитското кралство Йордания Айман Ал-Сафади, които разговаряха днес на „Дондуков“ 2, съобщиха от прессекретариата на държавния глава. България високо цени усилията на Йордания за поддържане на мира и стабилността в Близкия Изток, което е от изключително значение за държавите от съседните региони и за Европейския съюз, посочи президентът Румен Радев. Държавният глава подчерта ефективността и добрите резултати от инициативата на йорданския крал Абдула II бин ал-Хусейн т.нар. Процес Акаба, за противодействие на тероризма, екстремистките идеологии и радикализацията, която е особено важна за региона на Балканите. България и Йордания ще продължат и двустранния обмена на информация и опит в превенцията на радикализацията. Сред чуждестранните терористични бойци в Близкия Изток няма нито един българин, подчерта на срещата външният министър на Йордания и отбеляза ролята на толерантното българско общество в това отношение. България има дълбоки исторически традиции в религиозната и етническа толерантност и може да бъде пример, посочи от своя страна президентът Румен Радев. Насърчаването на икономическия обмен и взаимните инвестиции между двете държави, също беше сред акцентите на срещата. Като особено перспективни области бяха откроени информационните технологии, индустриите с висока добавена стойност, отбранителната индустрия създаването на смесени предприятия и туризмът. Президентът Румен Радев отбеляза и доброто сътрудничеството в областта на образованието и науката. По думите му трябва да се използва потенциалът на йорданските студенти, завършили висшето си образование в България за развитието на двустранните отношения. По време на срещата държавният глава потвърди поканата си към крал Абдула II да посети България.", "date": "2019.08.20", "title": " България и Йордания ще задълбочат сътрудничеството си в борбата с радикализацията и тероризма"}
{"url": "https://trud.bg/%d1%87%d0%b8%d1%81%d1%82%d0%ba%d0%b0-%d0%bd%d0%b0-%d0%b0%d0%bd%d1%82%d0%b8%d1%87%d0%bd%d0%be%d1%81%d1%82-%d0%bf%d0%be-%d0%b2%d1%80%d0%b5%d0%bc%d0%b5-%d0%bd%d0%b0-%d0%bb%d1%8f%d1%82%d0%be/", "text": "Капаците на канализацията са най-публичното място в Скопие В лятната августовска жега и на върха на отпускарския сезон в Северна Македония се захванаха да разчистват всички знаци, които приписват на държавата и на хората в нея принадлежност към античната елинска история и култура. При това го правят със същия ентусиазъм и системност, с които, например, по времето на премиера Никола Груевски строяха помпозните паметници от програмата „Скопие 2014“. И със същата съпротива, разбира се. Но така се случва, когато чакаш „яйцето да опре до задника“. Въпросната операция, която произтича от Договора от Преспа от 17 юни миналата година между Скопие и Атина, трябваше да бъде осъществена в рамките на шест месеца от влизането на документа в сила. Срокът бе до 12 август, когато из столицата на Северна Македония се появиха първите работници в сини комбинезони с моторни флексове в ръка, с които започнаха да изстъргват от капаците на шахтите на предприятие „ВиК“ на Скопие емблемата, известна като „Звездата от Вергина“. Операцията с изстъргването на металната емблема със слънцето с шестнадесет лъча продължи и из страната на всички обществени сгради и институции на публични места. А какво по-публично място от капаците на шахтите на водопроводите, опънати из цяло Скопие. Историята може да изглежда достатъчно комична и нелепа, за да породи и съответните шеги и вицове, но операцията си беше облечена с решение на правителството и с допълнителни обяснения, дадени от министъра на местното самоуправление Горан Милевски – знаците, които свързват днешна Северна Македония с античното гръцко културно и историческо наследство, трябва да бъдат премахнати. Колкото и невинно в някои случаи те да изглеждат, или колкото и трудно и скъпо в други- да струват. Хайде, смях, не смях, флексовете в Скопие ще свършат работа, но „гербовете“ на някои общини из страната също съдържат слънцето с шестнадесет лъча. Като Македонска Каменица в източната част, близо до границата с България, или в Могила, в централния дял на Северна Македония. Как да се сърдиш на местните общинари, че в античния занес в началото на раждането на Република Македония в началото на 90-те години на миналия век, когато и върху държавния флаг на суверенна и независима държава, току-що откъснала се от бившата и умираща СФРЮ, грееше „Звездата от Вергина“ с всичките си шестнадесет лъча. Щом в Скопие правят така, защо не и ние, на местно ниво… „Звездата на Вергина“, или „Слънцето от Кутлеш“, бе законно приета от парламента, вписана бе в Конституцията на страната и може би защото вдъхваше антично самочувствие на македонците, в първите години на новата си държава те гордо развяваха националния флаг с нея по повод и без повод. Независимо от политическата си и етническа определеност, „бащите“ на новороденото държавно формирование се ласкаеха от идеята, че Република Македония не идва на празно място, че нейното начало се крие дълбоко в античната история, неосъзнато вярвайки, че могат да лекуват комплексите си чрез митовете за Александър и величието на неговата империя. Пък и тогава, в първите дни на новата независима държава, науката си каза думата чрез някои академици и професори, които предложиха тъкмо слънцето с шестнадесет лъча да стане основата на националния флаг на новата държава. Да, знаеха, че този символ бе открит пред 1977 г. край Кутлеш, на територията на Северна Гърция, ласкаеха се от твърдението на гръцкия археолог, който я намери, че това е символ на царския двор на Филип Македонски, бащата на Александър. И го взеха, и го сложиха на държавното знаме, като настояваха за приемственост в историята на съвременна Република Македония от времената на великите завоевания на Александър Македонски. Така и стана. До февруари 1994 г., когато Гърция наложи едностранно ембарго от юг с всичките произтичащи последици за новата неукрепнала държавност на Република Македония от това. Не искам да се връщам към онези дни, когато вече започвах работа като кореспондент в Скопие на Българското национално радио. Едно от обвиненията от страна на Атина към Скопие, мотивиращи блокадата, бе тъкмо използването на емблемите от античното елинско наследство /както и до днес твърдят в Гърция/ като държавни символи на северния съсед. Тогава, по това време бяха протестните митинги в Солун и в Атина, събиращи милион участници. Разбира се, че и политиката на някои партии в Гърция изигра важна роля за създаване на чувство на непоносимост към новата държава, откъснала се съвсем наскоро от бивша Титова Югославия. Но блокадата от юг, откъдето Скопие получаваше горивата за своите автомобили, и не само това, съвпаднала с международното ембарго на границата на Македония със Сърбия. Това създаде обстановка, в която новата държава трябваше да положи огромни усилия, за да преодолее вътрешните си поделби и да запази преди всичко своята нова държавност. Ако тогава не беше помощта, която идваше от България, май се забравя… Международната общност се опита да намери решение на гръцката блокада. След разговори и компромиси от страна на Скопие през септември 1995 г. се подписа Споразумение, според което Република Македония поемаше задължението да свали „Звездата на Вергина“ от националния си флаг. Така и стана. Парламентът в Скопие гласува промяна на Конституцията на страната, с която промени държавното знаме и свали от него шестнадесеттте лъча от Кутлеш, за да сложи на същото място стилиризиран вариант с осем лъча. Да повторя – това се случи през септември 1995 г., когато бе подписано двустранното Споразумение между Атина и Скопие.На 17 юни 2018 г. в Новици на брега на Голямото Преспанско езеро се роди Договорът между двете държави, дело на премиерите Ципрас и Заев, в който отново македонските политици поеха задължението да удовлетворят претенцията на своите гръцки колеги и да заличат Слънцето от Кутлеш от всички обществени сгради и институции и от публичните места. Между двата документа са минали години- колко?- сметнете сами. Вярно, голяма част от този период минаха под режима на Никола Груевски, където проблемът с „изчистването“ на символа от античните времена бе оставен на заден план, нещо повече, започна изпълнението на прословутия многомилионен проект „Скопие 2014“. Идеологията за генетичната връзка на древните македонци с днешните граждани на Република Македония се превърна едва ли не в официална държавна доктрина и политика. Това, естествено, дразнеше съседите от юг, известни със своята изострена чувствителност към всеки и всичко, който поставя под съмнение техния монопол над античното наследство на Гърция. Но от юни миналата година до 12 август тази година, когато започна масовата кампания за чистене на античния символ навсякъде, където можеше да бъде забелязан, мина достатъчно време, в което властите в Скопие да намерят подходящ начин и технология, за да си свършат работата съгласно Договора от Преспа. Не да чакат последния момент, пък и с тия флексове… Горе-долу така стоят нещата и с поставянето на обяснителните табелки на паметниците от проекта „Скопие 2014“. За това се говори още от миналата година- че няма да ги бутат, както направиха с монумента на Андон Кьосето, ще си останат, но на тях ще пише, че са издигнати в чест на Александър и Филип Македонски, които са част от елинското антично историческо наследство и от световната култура и история. Нещо такова. Е, сложиха ги, на следващата, както писаха някои местни сайтове в Скопие сутрин били счупени, но пак бързо били поставени нови на тяхно място. И повтарям- както писаха някой местни сайтове- табелките, предназначени за туристите, които обикалят около паметниците, са поставени на място, далече от туристическия поток. Не съм го измислил аз. Получих в събота вечер Е мейл от приятел, известен политик в Скопие, който ми препращаше публикация от македонски сайт, препечатал мой текст от същия ден от блога на новините на БНТ по темата за Слънцето от Кутлеш и разиграните флексове, които я чистят. Текстът бе така поднесен, че да бъда обвинен в подигравка с проблема, особено за думите ми, че в Скопие, както винаги, действат половинчато- хем формално изпълняват задълженията си, хем не искат да показват резултата. Толкова години работих в Скопие, толкова текстове написах за Македония, толкова приказки съм изприказвал на тази тема, винаги воден от следния принцип- винаги критичността и иронията ми, ако ги има, да бъдат с една тоналност по-ниско от тези, които местните медии и колеги-журналисти поднасят на своите читатели, зрители и слушатели. Проблемите си са техни, да си ги критикуват и решават както си знаят. Моята длъжност е да ги разяснявам колкото може по-коректно и спокойно. На ако някой наистина е видял ирония в някой от текстовете ми, значи, оттатък границата гърми силен и безспирен смях, който аз съм предал далече по-приглушено. Какво да ги правиш, и от един символ, който не е техен, правят комедия.", "date": "2019.08.20", "title": " Чистка на античност по време на лято\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b0%d1%82%d0%b0-%d0%b8%d1%81%d1%82%d0%be%d1%80%d0%b8%d1%8f-1300-%d0%bc%d0%b8%d0%bd%d1%83%d1%81-45-%d0%b3%d0%be%d0%b4%d0%b8%d0%bd%d0%b8/", "text": "И най-накрая едната пропаганда надви другата пропаганда. След като антикомунистическото лоби надви соц-носталгичното такова в производството на учебници по история, вече можем да сме щастливи, че децата ни ще учат правилната пропаганда. Уви, пропаганда, а не история. На режима на Живков е сложено клеймо „престъпен“ и продължаваме напред. Не че не е престъпен по моралните ни оценки, но са интересни детайлите. Защо, когато след промените България беше управлявана с пълно мнозинство (два пъти) от антикомунисти – правителството на ОДС и правителството на Монарха, никой никого не осъди от престъпния режим на Живков? Децата с право биха попитали (ако изобщо ги интересува): Госпожо, защо Иван Костов, Петър Стоянов, Симеон не осъдиха тези мръсни гадове? Историята трябва да се учи чрез събитията и анализите на събитията, а не чрез пропаганда. След малко ще ви покажа как може с факти да се опише злото на един режим – комунистически или друг. Тук важният въпрос е защо се плашим да учим истинската си история? Смеем се на македонците, а ние сме още по-зле, потънали в блатата на собствената си пропаганда. На колко години е българската държава? Хиляда триста и нещо, казваме и така учат децата в училище. Една от най-великите държави на планетата, че дори извън нея (Извинете, братя, от Северна Македония). Хайде да смятаме какво не учим за нашата история! Два века византийско управление – нищо не учим за него. Петстотин години турско робство – почти нищо не учим за него. И накрая четиридесет и пет години комунизъм – нищо не учим за него. Значи грубо – 500+200+45 равно на 745 години. Това са годините, които не учим и се задоволяваме с останалите 555 години. Историята е дълъг разказ, в който събитията вчера и днес предопределят тези в следващия ден. Аспарух е създал българската държава на чия земя? Защо? Защо създаването на българската държава е определена на 681 г.? Или това трябва да бъде втора, трета българска държава? Ами ако аз съм тракиец и предявя претенции, че българите са ме поробили? Аспарух поробител ли е или създател? Защо смятаме, че България пада под турско робство точно през 1396 година? Защото тогава пада и Видинското царство? Но историята държи в джоба си други факти. Задайте си въпроса след като Баязид убива Иван Шишман, кой е престолонаследникът на България? Искендер бей е първородният син на Шишман, убит от дервишки въстаници край Самсун, където е назначен за управител от Баязид. Идеално е да се каже, че щом няма Шишман, няма България, но не е така. България съществува до 1422 година. Владислав Варненчик не е искал да освободи българите, а да им стане крал. Той е бил пряк наследник на българската корона, след като един става мюсюлманин, другата жилка е секната. Защо не учим, че българската патриаршия не свършва с Шишман, а продължава да съществува до 1570 година и защо не учим колко дейни са били българите по това време? Защо не учим какви са руско-турските войни и защо Русия има претенции към Балканския полуостров? Защо не учим как западните държави са настоявали да останем под турско, въпреки християнската ни близост? Защо, защо, защо? Задраскваме петстотин години турско, двеста години византийско… а сега и още 45 години? Нима българите не са живели през това време, нима не са работили, нима не са създавали? По каноните на историята Паисий е османски автор, пак по каноните на историята инж. Иван Иванов е построил язовир „Искър“ по комунистическо време. Логиката на историята е причинно-следствена. Нито Аспарух идва тук случайно, нито Баязид, нито и Георги Димитров. Само че е удобно за властта да се отрича, за да се намърда поредният тиранин в историята. Децата трябва да бъдат освободени от пропагандата, защото тя нито си върши работата, нито учи хлапетата на памет. Историята трябва да се учи без епитети, с факти, в сравнения. Комунизмът идва в България защото… Имало ли е парламент преди 9 септември? С кого е в съюз България? Можеше ли да си върне Северна Добружда без Хитлер? Можеше ли да запази Северна Добруджа без Сталин? Какво е било образованието преди и след 9 септември? Колко километра пътища са построени, колко фабрики, заводи, стандарт на живот. И след това се учи за цената, която всеки плаща. „През времето на комунизма е отнета собствеността на българите. Забранена е всякаква стопанска инициатива, отнети са паспортите и правото да се пътува извън страната, без разрешение на Държавна сигурност, при всяка екскурзия извън страната, в групата има доносник.“ „Ученици, направете сравнителен анализ на тема „Прилики и разлики между убийствата на Гео Милев и Райко Алексиев“. Може би само с факти, само в сравнението между събитията, децата ни първо ще научат историята, а най-вече ще се научат да я разбират. Демокрацията няма да процъфти никога в България, докато е обрасла от филизите на пропагандата.   Единайсет клишета За да се неутрализира пропагандата на носталгиците от времето на комунизма, министерство на образованието е направило 11 основни поправки в учебниците. Единственото важно допълнение е бунтът на горяните, за който се мълчи и до днес. Има и глупости, че „въпреки взетите мерки, проблемите с раждаемостта се задълбочава“. При условие, че на 10 ноември 1989-а България е гонила кота 9 милиона жители, а за 30 години сме се свили до 7 милиона, подобно твърдение трябва да се разглежда от психиатър.", "date": "2019.08.20", "title": " Българската история – 1300 минус 45 години\t"}
{"url": "https://trud.bg/%d0%bf%d0%be%d0%b3%d0%b1%d0%b0-%d0%b5-%d1%88%d0%b5%d1%81%d1%82%d0%b8%d1%8f%d1%82-%d0%bd%d0%b0%d0%b9-%d0%bb%d0%be%d1%88-%d0%b8%d0%b7%d0%bf%d1%8a%d0%bb%d0%bd%d0%b8%d1%82%d0%b5%d0%bb-%d0%bd%d0%b0-%d0%b4/", "text": "Пол Погба не е точният човек, на когото да бъдат поверявани изпълненията на дузпи в „Манчестър Юнайтед“. В това се убеди мениджърът на тима Оле-Гунар Солскяер по време на гостуването на „Уулвърхямптън, завършило 1:1. Френският полузащитник пропусна да донесе победата за „червените дяволи“, след като негов удар от бялата точка бе париран от стража Руи Патрисио. За световния шампион с „петлите“ пропускът бе четвърти за последната година. Нито един друг футболист от Висшата лига не може да се похвали с подобно постижение за въпросния период. В историята на английския елит Погба е и шестият най-слаб изпълнител на дузпи. Пред него са единствено Кевин Филипс (11 гола от 18 дузпи), Дуайт Йорк (6 от 10), Стеед Малбранк (6 от 10), Рияд Марез (7 от 12) и абсолютният лидер Хуан Пабло Анхел. Бившият играч на „Астън Вила“ е вкарал 5 от 10 наказателни удара. На другата крайност е Яя Туре. Африканецът е единственият със 100% актив – 11 от 11. Зад него са Мат Ле Тисие („Саутхямптън“), пропуснал веднъж от 26 изпълнения и Дани Мърфи 18 от 19.", "date": "2019.08.20", "title": " Погба е шестият най-лош изпълнител на дузпи"}
{"url": "https://trud.bg/%d0%b4%d0%b0%d0%b2%d0%b0%d1%82-%d0%bd%d0%b0-%d0%b8%d0%bd%d0%b2%d0%b0%d0%bb%d0%b8%d0%b4%d0%b8-%d0%bf%d0%b0%d1%80%d0%b8-%d0%b7%d0%b0-%d0%b0%d1%81%d0%b0%d0%bd%d1%81%d1%8c%d0%be%d1%80/", "text": "Финансират и шофьорски курсове Хората с увреждания могат да кандидатстват с проекти за средства, с които да финансират преустройство на сградите, в които живеят. Общият бюджет е 2 милиона лева, а парите са осигурени по новата Национална програма за достъпна жилищна среда и лична мобилност. Документът е част от новото законодателство за хората с увреждания и вече е обнародван в Държавен вестник. По програмата ще се финансират закупуването на асансьори, рамки и подемни платформи, за да може да се преодоляват различните нива в сградата и прилежащите към нея пространства. Минималната стойност на проектите е 10 хил. лева, а максималната 100 хил. лв. Не е сложено ограничение лицата с увреждания да са собственици, получатели могат да бъдат техни роднини, с които живеят. По програмата ще се заплаща и преустройство на автомобили и шофьорски курсове за хора с увреждания.", "date": "2019.08.20", "title": " Дават на инвалиди пари за асансьор"}
{"url": "https://trud.bg/%d0%ba%d0%be%d0%b2%d0%b0%d1%87%d0%ba%d0%b8-%d1%80%d1%83%d1%81%d0%b8%d1%8f-%d0%b8-%d0%ba%d0%b8%d1%82%d0%b0%d0%b9-%d0%b2-%d0%b1%d0%b8%d1%82%d0%ba%d0%b0-%d0%b7%d0%b0-%d0%b0%d0%b5%d1%86-%d0%b1/", "text": "Стратегическият инвеститор решава кои компании да получат дял и да купуват ток Северна Македония с интерес да купува електроенергия  Седем са кандидатите, които искат да строят АЕЦ “Белене”. Това съобщи министърът на енергетиката Теменужка Петкова на пресконференция. Освен руската “Росатом”, която е подала заявление чрез компанията “Атоменергопром”, интерес има от Китайската национална ядрена корпорация, Корейската хидро-атомна корпорация и регистрираната в Германия компания Бектрон-Лиаз-Техническо инженерство. Стратегически инвеститор иска да е и консорциумът “АЕЦ Белене”, в който водеща е свързаната с бизнесмена Христо Ковачки “Атоменергоремонт”, влизат още застрахователната ОЗК, “Гранд Енерджи”, която изкупува електроенергията от централите на Ковачки, и американската “ТЕЦ Марица Изток 3”. Да стори АЕЦ “Белене” кандидатства и обединението “Атомна електроцентрала Белене 2019”, в което са чешката “Витковице” и българската “Груп Интернешънъл България”. Самостоятелно участие е заявила фирма “ИПК и УП” ЕООД, регистрирана в град Козлодуй, собственост на украинския гражданин Петро Безпалчук. Той, заедно с бившия шеф на АЕЦ “Козлодуй” Иван Генов, са били в Съвета на директорите на Проектна компания – АЕЦ Белене, показа справка на “Труд”. Освен седемте заявления за стратегически инвеститор, две компании са поискали да участват с оборудване. Френската “Фраматом” е декларирала интерес за участие при структуриране на финансирането на проекта за осигуряване на системите за безопасност, в т.ч. електрически, системи за оборудване и контрол и други. Американската “Дженерал електрик” заявила участие при структуриране на финансирането, както и като потенциален проектант и доставчик на различни пакети, включително оборудване за турбинна зала, компресори, трансформатори и други. Компаниите, близки до Христо Ковачки – “Атоменергоремонт” и “Гранд енерджи дистрибюшън”, са поискали и миноритарно участие в ядрената централа. Последната е заявила желание и да изкупува електроенергия от бъдещата централа. За купувач на ток кандидатства и “Юропиан тред оф енерджи” АД, както и Северна Македония чрез електрическата си компания. Дали обаче те ще участват в проекта, ще решава именно инвеститорът, посочи Петкова. Ще предоставим на стратегическия инвеститор списъкът с желаещите да вземат малък дял и да купуват дългосрочно ток, а той ще реши дали и кого от тях да вкара в проекта, каза тя. Петкова посочи, че най-големите в ядрената енергетика са проявили интерес към АЕЦ “Белене”, което показва, че реализацията му е реална.   Комисия оценява 3 месеца офертите  Комисията, която ще оценява проектите, вече започва анализ на подадените заявления, съобщи министър Теменужка Петкова. В нея влизат експерти от НЕК, Министерство на енергетиката и Българския енергиен холдинг. Председател є е шефът на БЕХ Жаклен Коен. Комисията има 90 дни, за да направи къса листа на кандидатите, поискали да са стратегически инвеститор на проекта. Тя трябва да бъде одобрена от Министерски съвет и от парламента. При оценката ще се взима предвид финансовото състояние на компаниите, опитът им с реактори от типа ВВЕР, кредитен рейтинг, корпоративна свързаност и други, поясни Петкова. За пореден път министърът подчерта, че държавата иска АЕЦ “Белене” да се реализира на проектен принцип, без държавна гаранция, без държавни договори за изкупуване на ток, но с блокираща държавна квота. На въпрос може ли това изискване да се промени, енергийният министър посочи, че това може да реши само парламентът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.20", "title": " Ковачки, Русия и Китай в битка за АЕЦ „Белене” (обзор)\t"}
{"url": "https://trud.bg/40-%d0%bf%d0%b8%d1%82%d0%b1%d1%83%d0%bba-%d1%82%d1%80%d0%b5%d0%bd%d0%b8%d1%80%d0%b0%d0%bd%d0%b8-%d0%b7%d0%b0-%d0%b1%d0%be%d0%b5%d0%b2%d0%b5-%d1%81%d0%b5-%d0%be%d1%82%d0%b3%d0%bb%d0%b5%d0%b6%d0%b4/", "text": "3 години близо 40 кучета, порода питбул, тренирани за боеве, се отглеждат в общинския приют на Пловдив. Животните бяха настанени там, след като полицията залови собствениците им, които вече са с условни присъди и глоби. Последната съдебна инстанция обаче реши конфискуваните кучета да бъдат предадени на Агенцията за безопасност на храните. Това създава прецедент у нас, защото Агенцията не осъществява такава дейност и няма бюджет за нея, информира  . Директорът на областната агенция по храните в Пловдив е учуден и притеснен от съдебното решение. „Ние по закон нямаме право на такава дейност, това е един вид стопанска дейност, ние нямаме право като организация, като държавна структура да имаме животновъден обект“, обясно Камен Янков, директор БАБХ-Пловдив. В търсене на решение вече текат преговори между общинския приют и регионалната структура на агенцията. „Обсъдихме различни варианти, които биха дали възможност да се тръгне към процедура за одомашняване или някакъв начин тези животни да бъдат изкарани от приюта и да намерят нови собственици евентуално“, коментира инж. Георги Божев, директор Зооветеринарен комплекс-Пловдив. Най-важното ще бъде изборът на осиновители, за да не попаднат кучетата в нови схеми за боеве, категорични са експертите. Много неправителствени организации вече са заявили желание да помагат при търсенето на нови стопани. С животните трябва да се работи допълнително, защото все още проявяват агресия при срещи с други кучета. Затова и се отглеждат в индивидуални клетки.", "date": "2019.08.20", "title": " 40 питбулa, тренирани за боеве, се отглеждат в общинския приют на Пловдив"}
{"url": "https://trud.bg/%d0%bc%d0%b0%d0%ba%d0%b5%d0%b4%d0%be%d0%bd%d1%86%d0%b8-%d0%ba%d1%83%d0%bf%d0%b8%d0%bb%d0%b8-85-000-%d0%b5-%d0%b2%d0%b8%d0%bd%d0%b5%d1%82%d0%ba%d0%b8-%d1%83-%d0%bd%d0%b0%d1%81-%d0%b7%d0%b0-%d0%bd%d0%b0/", "text": "Министърът на регионалното развитие и благоустройство Петя Аврамова и министърът на местното самоуправление на Република Северна Македония Горан Милевски подписаха в Скопие Меморандум за разбирателство между двете министерства, съобщиха от МРРБ. Документът е показателен за отличното дългосрочно и ползотворно сътрудничество между нашите две държави и министерства. България и Република Северна Македония поддържат активни контакти във всички области от взаимен интерес, което е важно условие за развитие, просперитет и стабилност в Югоизточна Европа, каза министър Аврамова. Меморандумът ще разшири възможностите за партньорство и обмяна на опит в регионалната политика, местното самоуправление, трансграничното сътрудничество, подобряване на свързаността и изграждане на стратегическа инфраструктура. Двете страни се ангажират да осъществяват срещи по въпросите от взаимен интерес. Ще се организират също обучения, семинари, експертни работни групи и ще се  извършва регулярен обмен на информация. За целта се създава съвместна работна група. Преди церемонията двете делегации се срещнаха с премиера на Република Северна Македония Зоран Заев. По време на срещата беше подчертана ангажираността на двете страни за реализацията на проектите, които ще подобрят свързаността в региона с фокус върху Коридор №8, както и трансграничното сътрудничество със средства от фондовете на Европейския съюз. Премиерът на Република Северна Македония Зоран Заев благодари за голямата подкрепа, която Република България оказва по пътя на страната за членство в НАТО и Европейския съюз. След подписването на Договора за приятелство, добросъседство и сътрудничество между двете държави през 2017 г. беше активизиран беше политическият диалог и беше даден импулс за развитие на секторното сътрудничество. „Очевидно Европа оценява високо усилията ни, защото на нашите две страни се дава възможност да председателстват през предстоящата година Берлинския процес за Западните Балкани. Това може само да ни мотивира да работим усърдно по всички теми от взаимен интерес“, каза министър Аврамова. Тя отбеляза и напредъка по програмата за трансгранично сътрудничество с Република Северна Македония. Вече са приключили 48 проекта на обща стойност над 10 милиона евро. В изпълнение са нови 17 договора за 5 млн. лв. в областта на опазването на околната среда, изменението на климата, подобряване проходимостта на реките, защита на местното население от наводнения и пожари, защита на културното наследство, развитието на туризма и др. Регионалният министър подчерта, че от особена важност е ускоряването на трансевропейския коридор номер 8, който е най-късата връзка между Адриатика и Черно море. До момента България е направила немалко за реализацията му чрез изграждането на автомагистрала „Тракия“, в процес на строителство е и „Струма“. Сега пред нас стои предизвикателството за търсене на възможности за реализация на скоростния път Дупница-Кюстендил-Гюешево. „Нашето желание е двете столици – София и Скопие, да бъдат свързани с хубава магистрала, както и с бърза железница. Работи се и по отношение на  изграждането на нов ГКПП „Клепало“, който ще подобри икономическите връзки“, отбеляза Аврамова. През 2018 г. със средства на Агенция „Пътна инфраструктура“ бе извършен превантивен ремонт на приблизително 20 км от третокласния път Струмяни – Раздол – граница Република Северна Македония. За останалите 8,8 км се търси финансова възможност за проектиране и строителство. Министърът отбеляза, че през следващите години страната ни ще разполага с повече средства за пътна инфраструктура, защото в процес на изграждане е електронна система за събиране на пътни такси за преминаване по републиканската мрежа. Към 13 август водачи с регистрационни номера от Република Северна Македония са купили 85 000 е-винетки на обща стойност над 2 млн. лв., което нарежда страната на пето място по продажби на чуждестранни водачи, като най-бързият и удобен начин за плащане на електронните винетки е през интернет. Преди тях са Румъния, Турция, Германия и Гърция.", "date": "2019.08.20", "title": " Македонци купили 85 000 е-винетки у нас за над 2 млн. лв."}
{"url": "https://trud.bg/%d0%bc%d0%b5%d0%b4%d0%b8%d0%ba%d1%8a%d1%82-%d0%bf%d1%80%d0%be%d1%84-%d0%b8%d0%b2%d0%b0%d0%bd-%d0%ba%d0%be%d0%b7%d0%be%d0%b2%d1%81%d0%ba%d0%b8-%d0%bf%d1%80%d0%b5%d0%b4-%d1%82%d1%80%d1%83/", "text": "Жестокото убийство на малко момиченце в Сливенско потресе българското общество. Чуха се искания за прилагане на химическа кастрация за педофили и изнасилвачи. Трябва ли да има промяна в закона за това, докъде ще доведе подобна мярка и кой е виновен за засилващите се престъпления от такъв характер – за това разговаряме с известния акушер-гинеколог от Варна проф. Иван Козовски. – Тези дни след ужасяващия случай с изнасилване и убийство на дете, се чуват искания да се прилага химическата кастрация в България за изнасилвачи и педофили. Разбира се, други ще кажат, че това звучи крайно и антихуманно, но афектът след такова жестоко престъпление е огромен. Какво е мнението ви за химическата кастрация, проф. Козовски?  – Хората наистина са афектирани много след това престъпление и то е огромно, защото е извършено над дете. Аз обаче съм на друго мнение по този въпрос. Такива изнасилвачи и педофили трябва да бъдат осъждани на доживотен затвор и да нямат никакви привилегии като съкратена процедура на съдебното следствие, което води до намаляване на присъдата. Не че ми е мъчно за тях, не! Но ако изнасилвачите се кастрират, има опасност те да станат педофили или най-малкото да станат хомосексуалисти. – Защо, какви са причините за това?  – Химическата, както и оперативната кастрация, спира хормоналната функция в организма. Ще ви дам следния пример от Германия. Колоездач пада и се удря лошо. Единият му тестис пада, другият се откъсва и виси. Трябва да го зашият, но лекарят маха и него. След една година същият този колоездач отива в кабинета му с червило, руж и с женски дрехи. Не може да се стерилизира по този начин, както обикновено се стерилизира жената. Така че вместо да накажем престъпника, той може да се превърне в нещо по-страшно, в педофил, трансджендър или просто да обърне резбата, както се казва. А педофилите са полово извратени същества и не трябва да има прошка за такива, както не бива и да „помагаме“ на някой да се превърне в такъв. – А как се извършва химическата кастрация?  – Кастрацията е пълно и необратимо принудително прекратяване на функцията на половите жлези, пише го в учебниците. Химическата кастрация обаче не е необратим процес. Обикновено се използват най-различни медикаменти, вкл. и от хипофизата, блокират се образуването на сперма, но това е с много вредни явления и се чудя как в толкова страни е въведена. Тези вещества намаляват либидото и агресията, но са с много странични явления. Прилага се периодично – медикаментозно, както и с инжекции. Използването на такива вещества изисква и съдействието на пациента. – Има ли в България такива препарати?  – В България не е разрешена химическата кастрация и такива хормонални препарати няма. При кастрацията на жената – в редки случаи при рак на гърдата или на белия дроб, с лапароскопия могат да се отстранят яйчниците и матката. Макар да е ужасно, но ще припомня едно зверство, извършено по времето на нацизма в Германия, когато на над 200 хиляди жени са отстранени яйчниците при смъртност над 3%. Това е предизвикало истински ужас, а за да обяснят действията си, нацистите са им поставяли диагнози дебилизъм, психоматични разстройства и др. Хитлеристите са стерилизирали и хора от неарийската „низша“ раса – евреи и цигани, в концлагерите и газовите камери. Съжалявам, че трябва да припомням за тези зверства. – Какво трябва да е наказанието тогава за такива хора?  – Според мен трябва да е доживотен затвор без право на замяна. Но не и тези хора да се стерилизират. Като им отрежем тестисите, след година те ще се превърнат в хомосексуалисти, няма да се уморя да го повтарям. Има един известен случай, за който се знае. Става дума за световноизвестния британски математик Алън Тюринг, бащата на изкуствения интелект. Благодарение на своя математически гений този обикновен английски гей успява да разбие прочутата машина за кодиране „Енигма“ на хитлеристите, убила милиони по света. И с това помага да се спасят милиони и да се спечели войната. Тюринг е бил хомосексуалист и когато британските власти разбират това, той е пратен в затвора през 50-те години – тогава хомосексуализмът е бил смятан за престъпление там. За да избегне затвора, той доброволно се съгласява на химическата кастрация. След две години обаче Тюринг се самоубива – започват да му растат гърдите, заради хормоните, подложен е на страхотно унижение. Ето докъде води подобно решение на проблема. Химическата кастрация не е решение на подобен род престъпление. Тя е нещо като бавна и мъчителна смърт. – Която води понякога до самоубийства като цитирания от Вас случай с гения Тюринг…  – Да, за съжаление. Приемането на такива вещества може да доведе и до необратими хронични заболявания като захарен диабет, повишен риск от инфаркт, инсулт, и почти винаги води до депресия. За хомосексуализма Ви казах. А хирургическата кастрация с отстраняване на тестисите може да се прилага само в определени случай на дебилизъм, тежка деменция и идиотия. – Но как може да намалим общественото недоволство, което е естествено при такива случаи, като този с малката Кристин от Сотиря?   – Медиите трябва да се използват активно, за да се обясни, че химическата кастрация води до причиняване на тежко болестно състояние, което може да влоши ситуацията. Вече го обясних по-горе. Но политиците понякога използват такива случаи като се качват на вълната на недоволството и започват с популизъм да облъчват населението. – Какъв е световният опит за химическата кастрация?  – Тази методика е разработена като хуманна и безопасна за здравето, но това не е така, а е точно обратно. Химическата кастрация няма никакво бъдеще. Засега поне няма такива медикаменти, които да не причинят тежки здравословни проблеми на човека, който ги използва. Кастрация се прилага още от Средновековието, в Ориента и султанските хареми – чули сте за евнусите. Химическата се прилага спрямо изнасилвачи в някои от развитите държави в света. Има я в десетина щата в САЩ, в Израел, Австралия, Русия, Австралия и Нова Зеландия, в Южна Корея. Прилага се и в някои страни на Европа – Англия, Германия, Франция, Белгия и в скандинавските страни. При тях тя винаги е доброволна и при определени условия. Принудителна химическа кастрация от страните в ЕС има само в Полша, отскоро я въведоха и в Украйна, в Турция също се прилага, както и в Казахстан. – Как може да се води превъзпитанието, ако въобще тази дума е удачна, на педофилите – само с психиатри ли?  – Не може само с психиатри. А всъщност не зная педофилството да е лечимо. Щом се докаже, че е педофил, той трябва да влиза в затвора без право на замяна. Ще дойде време, когато най-накрая ще им се вземе страха на тези изроди. Няма друг начин. Другият начин е педофилът, нападнал жертвата, да бъде линчуван от роднините и приятелите u, но това все пак е недопустимо в нормална държава. – Психотропни препарати могат ли да се използват, има ли антидот вече?  – Засега не могат, те ще имат обратно действие според мен. Химическата кастрация няма сериозно бъдеще. Човекът трябва да е абсолютно дебилен, опасен и тогава да се предприемат други методи, но те са нацистки и не са желателни. А антидот няма, дори алкохолът може да увеличи ефекта при този вид кастрация. – Да приемем, че трябва да се направи химическа кастрация, кой може да я извършва?  – В затворите, в концлагерите служителите там са я извършвали. Ще повторя, че съм противник на химическата кастрация, но когато се прави по изключение, това може да става съвместно с медицински и полицейски органи. – Когато се прилага доброволна химическа кастрация, трябва ли психиатър преди това да работи с този пациент?  – Да, задължително е. И психиатърът трябва да разубеди пациента да не се съгласява. Казвам Ви го като медик с дългогодишна практика от над 5 десетилетия. Известен съм като човек, който има собствено мнение, понякога с безцеремонен език при нещата, които ме дразнят, и които смятам за ужасяващи. Така че съм искрен в това, което ви казвам. – Убедила съм се в това, професоре, за което имате респекта и на пациенти, и на обикновени българи, които не Ви познават лично. Затова ми се иска да Ви попитам и друго. Напоследък много се говори за педофилите. Не зная дали се увеличават, това могат да кажат други, но на какво се дължи това?  – Абсолютно съм съгласен с констатацията Ви, че педофилите растат едва ли не като гъби – това са мои думи, не Ваши, не се притеснявайте. Но за това има и друга причина, колкото и невероятно да звучи. Педофилията е болест, да, но вижте и какво става още – джендърското образование по света. Това е срам и за Европа, мъчат се и тук да го въвеждат и със завоалирани опити да минат метър. Тези хора, платени соросоиди и какви ли не още, са се превърнали в платени убийци на нацията ни. Не разбраха ли, че българите сме толерантни, но не можем да търпим някой да налага силово нещо. Както се казва в такива случаи, никой няма да сложи камери под чаршафите, всички са свободни в любовта си. Но не и с гръм, трясък и паради да ми обясняват, че това е едва ли не най-хубавото и естествено нещо на света. Ама как така ще има 73 или не зная колко точно пола, те мен и другите ли ще правят на дебили?! – Ядосан сте, проф. Козовски, ядосани са и други и затова понякога изригвате… Но какво ще кажете за нещо, за което напоследък доста се пише – че в някои страни се обсъждало педофилията да не бъде приравнявана с престъпление.  – И аз четох за това. И как няма да го направят, след като в Сан Франциско има един милион хомосексуалисти и всякакви трансджендъри. Представяте ли си, че има и хора, които дори не знаят дали се запознават с нормален или с транс човек – толкова са добри в смяната на пола вече. Това е безобразие. Има два пола – мъжки и женски, и три рода – мъжки, женски и среден. Другото, което налагат сега, и вече едва ли не пресмятат, че имало 30-40 или 70 пола, са разни джендърски измишльотини. Това само показва по какъв ужасен начин се развива човечеството, нашата Европа. Затова не смятам, че в България трябва да се въвежда такава стерилизация като химическата кастрация. – Историята също има мнение, дори фактология, нали?  – Точно го казахте, хайде да цитираме тази майка на света. Защо се провали Римската империя? Там всеки от по-богатите патриции се е разхождал с малкото си детенце под ръка, абсолютно педофилска история. И варварите ликвидираха империята. Сега, както сме тръгнали, ще стане същото. Да не говорим и за намалената раждаемост, която при нас например вече е под 60 000 родени бебета годишно, а по времето на социализма те стигаха до 140 000. Педофилията я провалиха варварските племена. А сега ролята на новите варвари изпълняват тези, които толерират джендъризма. Но засега повечето хора са нормални, слава Богу. Стигнахме дотам малцинсвото да налага на мнозинството какво да прави. Агресивно при това. Засега са малцинство, но продължават да се множат благодарение на рекламите, на Холивуд, но не онзи, който всички харесвахме. Не зная защо ние – нормалните хора търпим още това издевателство над нас. – А ролята на политиците, къде са те?  – Политиците също са виновни. Даже основната вина е тяхна. Разберете, че тази модерна политкоректност ни убива. За да се направят на интересни и демократични, за да кажат, че не са хомофоби и т.н., те узаконяват перверзията и извращенията, а това е престъпно спрямо новите млади поколения. Когато бях депутат, успях да запазя закона за хомосексуализма. Разни подмазвачи, келеши, чувствителни хомосексуалисти от парламента искаха да гласуваме, че хомосексуализма и разните му извращения не трябва да се наказва дори и да е извършен на публични места. И сега законът още е такъв: хомосексуалните извращения се наказват само ако са на публично място. Ей това успях да направя докато бях депутат и съм горд. Импотентността след 50-100 години ще доведе до унищожаване на европейското население и нахлуването на разни други етноси, които се размножават бързо. – Църквата също е против химическата кастрация, но кой ли слуша гласа u днес?  – Това е добре. Макар че католическата църква се тресе и тя от педофилски скандали… Ще се окаже вярно написаното в Библията, че чакаме второто пришествие, края на света. Дивотията с броя на половете е ужасна. Трябва да спрем световния либерален елит, който насажда това силово. Земята ни е обречена. В Новия завет пише, че този, който легне с човек от същия пол, трябва да бъде убит с камъни. Е, няма да го убиваме с камъни, все пак сме в XXI век, но това не трябва да се рекламира като пример. Изнасилвачите и педофилите трябва да бъдат наказвани с цялата строгост на закона. И никакви бързи процедури, които омаловажават престъплението. Този човек, изнасилил малкото момиченце в Сливенско, не е нормален. Защото нормален човек просто не би направил такова нещо. Бил се бил напил. Да не ги съчинява такива лъжи. Да си търпи цялото наказание – доживот в затвора. Но химическата кастрация само ще го превърне в чудовище. Нашият гост  Професор Иван Козовски е известен акушер-гинеколог, дипломира се в Хумболтовия университет в Германия. Обявен за „Медик на 2000 г.” в България. Бивш депутат в 39-ото Народно събрание от НДСВ. Сега е управител на Медицински център за асистирана репродукция „Варна ООД” в град Варна.", "date": "2019.08.20", "title": " Медикът проф. Иван Козовски пред „Труд“: Химическата кастрация може да направи мъжа хомосексуалист и дори педофил\t"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%b8%d1%81%d0%bf%d0%b0%d0%bd%d0%b5%d1%86-%d0%be%d1%80%d0%b3%d0%b0%d0%bd%d0%b8%d0%b7%d0%b8%d1%80%d0%b0%d0%bb-%d0%bd%d0%b0%d1%80%d0%ba%d0%be/", "text": "47 растения канабис, суха листна маса и семена иззеха полицаи при проверка в имот, намиращ се във вилната зона на Хасково, съобщщиха от областната дирекция на МВР. Във вила, обитавана от 44 годишен испански гражданин, полицаите открили съоръжение, осветителни тела, въздуховоди, специализирани торове и други пособия за отглеждане на засети в саксии 47 растения, с различна височина, както и кутия с зелена суха листна маса – около 8 грама. При последващ оглед в апартамент, обитаван от мъжа, в една от стаите са намерени още около 5 грама семена и 15 грама зелена суха листна маса, реагирали при полевия наркотест на марихуана. Мъжът  е задържан с полицейска мярка до 24 часа. По случая е образувано е досъдебно производство.", "date": "2019.08.20", "title": " Задържаха испанец, организирал наркоферма във вила край Хасково"}
{"url": "https://trud.bg/%d0%ba%d0%b0%d1%82-%d0%b8%d0%b7%d0%b4%d0%b8%d1%80%d0%b2%d0%b0-%d0%bd%d0%b0%d1%80%d1%83%d1%88%d0%b8%d1%82%d0%b5%d0%bb%d0%b8%d1%82%d0%b5-%d1%88%d0%be%d1%84%d0%b8%d1%80%d0%b0%d0%bb%d0%b8-%d0%b2-%d0%bd/", "text": "Полицията в Стара Загора издирва нарушителите, шофирали агресивно в насрещната аварийна лента след   на магистрала „Тракия“, съобщи  . Нарушенията се случават, след като камион спука гума и се преобърна на платното за движение в посока София, избухвайки в пламъци. Това предизвика няколкокилометрово задръстване. В капана на тапата попаднаха стотици автомобили. В първите минути движението не е спряно и не е пренасочено. Затова част от шофьорите решават да нарушат правилата като шофират в аварийната лента – в насрещното движение. От „Пътен контрол“ към ОДМВР в Стара Загора обясниха, че в подобни ситуации има санкции в размер на 1 000 лв. и 3 месеца лишаване от правото на шофиране.", "date": "2019.08.20", "title": " КАТ издирва нарушителите, шофирали в насрещната аварийна лента след катастрофата на „Тракия“\t"}
{"url": "https://trud.bg/%d0%bc%d1%8a%d0%b6-%d0%b8%d0%b7%d0%ba%d1%8a%d1%80%d1%82%d0%b8-%d1%81-%d1%89%d0%b0%d0%bd%d0%b3%d0%b0-%d1%82%d1%80%d0%b8-%d0%be%d1%82-%d0%be%d0%b3%d1%80%d0%b0%d0%bd%d0%b8%d1%87%d0%b8%d1%82%d0%b5%d0%bb/", "text": "Мъж, въоръжен с щанга тип „кози крак“ откърти перки на „Граф Игнатиев“ и ги хвърли върху трамвайните релси, предаде репортер на  . По неофициална информация жена, придружваща вандала, се спънала в един от ограничителите. Мъжът се ядосал, откъртил три от тях – две захвърлил върху трамвайните релси, а третата хвърлил пред магазин наблизо. „Слава Богу, че никой не пострада от този вандализъм, защото ако беше дошъл трамвай, щеше да дерайлира, и със сигурност щеше да има ранени хора в него“, съобщи пред БГНЕС жена, работеща в близък магазин.", "date": "2019.08.20", "title": " Мъж изкърти с щанга три от ограничителите по „Граф Игнатиев“"}
{"url": "https://trud.bg/%d0%b3%d0%be%d0%b4%d0%b8%d0%bd%d0%b0-%d1%83%d1%81%d0%bb%d0%be%d0%b2%d0%bd%d0%be-%d0%b7%d0%b0-%d0%b8%d0%b7%d0%bc%d0%b0%d0%bc%d0%bd%d0%b8%d0%ba-%d1%83%d1%80%d0%b5%d0%b6%d0%b4%d0%b0%d0%bb-%d1%84%d0%b0/", "text": "Една година „лишаване от свобода“ при „строг“ режим на изтърпяване е наказанието, наложено на К.Д. от с. Рупите, община Петрич, обвинен от Районна прокуратура – Гоце Делчев за пращане на хора на гурбет във Великобритания. В периода от 21.01.2016 г. до 28.01.2016 г., с цел да набави за себе си имотна облага, възбудил заблуждение у две лица, с което им причинил вреда в размер на 670 лева. Подсъдимият Д. публикувал обява за работа в интернет сайт www.novoto.co.uk. Представяйки се за посредник между ферма за плодове и зеленчуци „А.J.&C.I –Snell” Кралство Великобритания и Агенция за търсене на работа, той поддържал комуникация от имейл, регистриран в abv.bg, и кореспонденция в приложението „Вайбър“ от телефонен номер с кода на Обединеното Кралство. Под предлог, че търси група от 25 човека за работа, която следвало да започнат от 03.02.2016 г. в пакетажен цех за плодове и зеленчуци във Великобритания, измамникът успял да убеди съпружеска двойка, че ще бъдат наети. За да им „подготви“ необходимите документи за работа (трудови договори) те трябвало да преведат сумата от 320 лева на човек, или общо 640 лева, представляваща такса за посредническа услуга. Паричният превод бил извършен на 27.01.2016 г. по предоставената от К.Д. сметка в банка „Barclays“. В действителност обаче подсъдимият нямал право да осъществява посреднически услуги по заетостта. Той нито бил регистриран в Агенцията по заетостта, като посредник на работодател, нито имал удостоверение за извършване на посредническа дейност по информиране и наемане на работа в Република България или в чужбина. К.Д. се е признал за виновен за извършеното от него престъпление и е сключил споразумение с Районна прокуратура – Гоце Делчев, което съдът е одобрил. Той вече има предходни осъждания. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.20", "title": " Година затвор получи измамник за фалшив гурбет на хора във Великобритания"}
{"url": "https://trud.bg/%d0%b0%d0%bc%d0%b0%d0%bd%d0%b4%d0%b0-%d1%85%d0%be%d0%bb%d0%b4%d1%8a%d0%bd-%d0%b3%d1%80%d0%b0%d0%b1%d0%bd%d0%b0-%d1%82%d0%b8%d1%82%d0%bb%d0%b0%d1%82%d0%b0-%d0%b4%d1%83%d0%bf%d0%b5-%d0%bd%d0%b0-%d0%b3/", "text": "Актрисата и тв водеща – Аманда Холдън, спечели британската награда „Дупе на годината“, като измести други всепризнати величия в тази област – водещите Холи Уилъби, Рейчъл Райли, Карол Вордерман и съпругата на принц Хари – Меган. Организаторът на конкурса Тони Едуардс каза, че първото място на Аманда Холдън е победа над „фалшивите“ дупета на американски звезди като Ким Кардашиян. „Тя има особено добре оформено, стегнато и най-вече пропорционално и малко дупе – в контраст с някак си преувеличените, фалшиви и подобрени дупета, чийто модел напоследък се внася от САЩ. Те никога няма да спечелят награда за стил във Великобритания“, добави Едуардс и подчерта, че качеството е надделяло над количеството. Миналогодишната победителка беше актрисата Мишел Кийган. Холдън е получила почти 12 хил. гласа в интернет от август 2018 до юли 2019. Те са показателни за многобройните ѝ телевизионни фенове, които редовно ѝ обръщат внимание. Победител при мъжете е тенисистът Анди Мъри, съобщи в. „Сън“, цитиран от БТА.", "date": "2019.08.20", "title": " Аманда Холдън грабна титлата „Дупе на годината“"}
{"url": "https://trud.bg/%d0%b3%d0%bb%d0%b0%d0%b2%d0%b5%d0%bd-%d0%ba%d0%be%d0%bc%d0%b8%d1%81%d0%b0%d1%80-%d0%bd%d0%b8%d0%ba%d0%be%d0%bb%d0%be%d0%b2-%d0%ba%d0%b0%d1%82%d0%b5%d0%b3%d0%be%d1%80%d0%b8%d1%87%d0%bd%d0%be-%d0%bf/", "text": "„Категорично под мостовете не може да има сметища. Това каза на брифинг главен комисар Николай Николов – директор на Главна дирекция „Пожарна безопасност и защита на населението“. За това шефът на Агенция „Пътна инфраструктура“ е разпоредил незабавна проверка на всички мостови съоръжения, дали под тях не са ситуирани подобни нерегламентирани сметища. Такова нещо при евентуално възникнал пожар представлява изключителна опасност за съоръжението“, каза главен комисар Николов. На въпрос какви са причините за пожара на сметището под АМ „Струма“ край Дупница, главен комисар Николай Николов обясни, че вчера са получили постановление на следовател, с което се назначава експертиза за установяване на точните причини за възникването на пожара. „Поради което не е коректно аз да обяснявам каква е причината. При всички случаи е някаква намеса“, допълни още Николов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.20", "title": " Главен комисар Николов: Категорично под мостовете не може да има сметища"}
{"url": "https://trud.bg/%d0%b2%d0%b7%d0%b5%d1%82-%d0%b7%d0%b0-15-%d0%bc%d0%bb%d0%bd-%d0%b5%d0%b2%d1%80%d0%be-%d0%be%d1%82-%d0%bb%d1%83%d0%b4%d0%be%d0%b3%d0%be%d1%80%d0%b5%d1%86-%d0%be%d1%82%d0%b8%d0%b4%d0%b5-%d0%bf/", "text": "Нападателят Жуниор Брандао ще продължи кариерата си в иранския „Персеполис“. Клубът представи официално бразилеца в социалните мрежи, като се съобщава, че той ще играе в държавата от Югозападна Азия като преотстъпен под наем от „Лудогорец“. През миналата година „орлите“ платиха 1,5 милиона евро за Брандао на „Атлетико“ (Гоянензе). В бразилския клуб нападателят бе записал сезон, в който се разписа 9 пъти в 18 срещи. В България обаче той не успя да се впише в състава на шампионите и записа 6 мача и 4 гола за дубъла на тима. В последствие Жуниор Брандао беше пратен под наем в бразилския „Гояс“, където вкара два пъти в 21 срещи. Сега футболистът ще трупа опит и в „Персеполис“, където наставник е сребърният медалист с Аржентина от Италия’90 Габриел Калдерон.", "date": "2019.08.20", "title": " Взет за 1,5 млн. евро от „Лудогорец“ отиде под наем в Иран"}
{"url": "https://trud.bg/%d0%bd%d1%8f%d0%bc%d0%b0-%d0%b7%d0%b0%d1%81%d0%b5%d1%87%d0%b5%d0%bd%d0%be-%d0%bf%d0%be%d0%b2%d0%b8%d1%88%d0%b0%d0%b2%d0%b0%d0%bd%d0%b5-%d0%bd%d0%b0-%d1%80%d0%b0%d0%b4%d0%b8%d0%b0%d1%86%d0%b8%d1%8f/", "text": "Няма завишени нива на радиация у нас в следствие на  . Това съобщиха от Главна дирекция Пожарна безопасност и защита на населението. Главен комисар Николай Николов обясни, че не са получавани информации за движещ се към страната ни радиационен облак: „Никакво повишаване на нормите не е засечено на територията на нашата страна, още повече, че не сме получавали от съседни страни данни за увеличени нива на радиация. Всъщност трябва да ви кажа, че обработката на всички тези данни се извършва от нашата Агенция за ядрено регулиране, която участва в световния обмен на подобен тип информация. За България не са отчетени такива нива. Моделите показват, че такъв облак няма да мине над България“, каза главен комисар Николай Николов, цитиран от БНР. Базираната във Виена Организация по Договора за всеобхватна забрана на ядрените опити заяви вчера, че общо четири руски станции за мониторинг на радиацията са спрели да ѝ предават информация след мистериозната експлозия край Северодвинск. Агенцията отбелязва, че това предизвиква подозрения, че Русия е въздействала на станциите. Руският заместник-министър на външните работи Сергей Рябков подчерта, че предаването на данни от станциите за мониторинг на радиацията има доброволен характер. Руската държавна корпорация „Росатом“ призна, че при експлозията край Северодвинск на 8 август са загинали нейни служители, припомня Ройтерс. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.20", "title": " Няма засечено повишаване на радиацията у нас заради взрива до руския град Архангелск"}
{"url": "https://trud.bg/%d0%bc%d0%b2%d1%80-%d1%82%d1%8a%d1%80%d1%81%d0%b8-%d0%bf%d0%b5%d0%bd%d1%81%d0%b8%d0%be%d0%bd%d0%b5%d1%80%d0%ba%d0%b0-%d0%b8%d0%b7%d0%bc%d0%b0%d0%bc%d0%b5%d0%bd%d0%b0-%d0%bf%d0%be-%d1%82%d0%b5%d0%bb/", "text": "При проведена специализирана полицейска операция от служители на отдел „Криминална полиция” при ОДМВР – Бургас на 17-18.08.т.г. е задържано муле, в което са открити сума пари в банкноти от различни валути и номинали, както и бижута със специфични белези и отличителни знаци. Съществуват данни, че въпросните предмети са взети от мъжа на 18.08.т.г. в резултат на осъществена телефонна измама от възрастна жена. Призоваваме гражданите на Бургас, разполагащи с информация относно самоличността на възрастната жена – станала жертва на телефонната измама и предала паричната сума и златните бижута на задържания мъж, да съобщят незабавно на тел. 112 или в най-близкото районно управление. Очакваме заявителя да разполага с данни относно спецификата на златните бижута, както и мястото на предаването им заедно с парите на мулето. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.20", "title": " МВР търси пенсионерка, измамена по телефона"}
{"url": "https://trud.bg/%d1%86%d0%b8%d0%ba-%d1%89%d0%b5-%d0%be%d0%bf%d1%80%d0%b5%d0%b4%d0%b5%d0%bb%d0%b8-%d1%81%d0%bb%d1%83%d0%b6%d0%b5%d0%b1%d0%bd%d0%be-%d0%b7%d0%b0%d0%bc-%d0%bf%d1%80%d0%b5%d0%b4%d1%81%d0%b5%d0%b4%d0%b0/", "text": "ЦИК ще определи служебно вторият зам.председател и секретарят на Общинската избирателна комисия в Сливен. На проведените в общината консултации за състава на ОИК от коалиция „БСП за България” и от ДПС не се разбраха за тези две длъжности. Предложението на ГЕРБ за председател на комисията и на коалиция „Обединени патриоти” – за единия зам.председател, бяха подкрепени от участниците. ОИК – Сливен ще се състои от 15 души, включително с ръководните длъжности, като 5 от тях са представители на ГЕРБ, 4 – на коалиция „БСП за България”, по двама представители имат „Обединени патриоти” и ДПС и по един – „Воля” и коалиция „Демократична България – обединение”. Консултациите бяха свикани от кмета на Сливен Стефан Радев. Участниците в консултациите, свикани от кмета на община Нова Загора Николай Грозев, успяха да се договорят без спорове за състава на ОИК и разпределението на длъжностите. Председателят на комисията от 13 члена ще е от квотата на ГЕРБ, заместниците му ще са от ДПС и „Обединени патриоти”, а секретарят от ДПС. На снимките: консултациите в община Сливен и в община Нова Загора", "date": "2019.08.20", "title": " ЦИК ще определи служебно зам.-председател и секретар на избирателната комисия в Сливен"}
{"url": "https://trud.bg/%d1%86%d0%b3%d0%bc-%d0%bf%d0%be%d0%b4%d0%bc%d0%b5%d0%bd%d1%8f-%d0%b2%d0%b8%d0%bd%d0%b5%d1%82%d0%bd%d0%b8%d1%82%d0%b5-%d1%81%d1%82%d0%b8%d0%ba%d0%b5%d1%80%d0%b8-%d0%b7%d0%b0-%d0%b7%d0%be%d0%bd%d0%b0/", "text": "Центърът за градска мобилност започва кампанията по подмяна на винетни стикери за зоната за платено паркиране, съобщиха от пресцентъра на ЦГМ. През есента изтичат правата за зоната на близо 6 000 души. ЦГМ изпраща един месец преди крайната дата е-мейл, в който подсеща водачите да подновят правото си на паркиране, ако искат. „Вече 10% от нашите клиенти са го направили и са си спестили много време, както и притеснението, че ще останат без стикер докато чакат той да им бъде издаден след срока на валидност на стария“, каза Румяна Милова, директор на Дирекция „Паркиране и мобилност“ към ЦГМ. Ако се подаде заявление по-рано, срокът за издаването на новия стикер е не повече от 2 дни (максимално до 5 дни, ако е необходима допълнителна проверка). При натрупване на заявления в последния момент Центърът за градска мобилност спазва нормативно определения срок за одобрение от 15 дни. Няма промяна в реда и в основните документите, които са необходими за подновяване на стикерите за паркиране – нотариален акт, лична карта с постоянен адрес и шофьорска книжка. Подаването на заявления става в един от трите офиса на ЦГМ на ул. „Будапеща“ 17, пл. „Възраждане“ 1 и метростанция „Европейски съюз“. Работното им време е от 8.30 часа до 17.00 часа. Заявления и документи могат да бъдат и онлайн подавани чрез официалната интернет страница ", "date": "2019.08.20", "title": " ЦГМ подменя винетните стикери за зоната за платено паркиране в София"}
{"url": "https://trud.bg/%d0%bc%d0%b0%d1%81%d0%ba%d0%b8%d1%80%d0%b0%d0%bd-%d0%bc%d1%8a%d0%b6-%d0%be%d1%82%d0%b2%d0%bb%d0%b5%d1%87%d0%b5-%d0%b0%d0%b2%d1%82%d0%be%d0%b1%d1%83%d1%81-%d0%bd%d0%b0-%d0%b3%d1%80%d0%b0%d0%b4%d1%81/", "text": "Мъж отвлече автобус на градския транспорт в Рио де Жанейро и заплашва да го запали, информира „Ройтерс“. Местните властите съобщават, че маскираният нападател вероятно е член на военната полиция. Той се качил в автобуса и заплашил шофьора с оръжие. Наредил му да се отправи към моста, свързващ бразилския мегаполис с Нитерой. Похитителят в момента е обграден от спецчастите на полицията и те преговарят с него. Мотивите на нападателя засега остават неясни. Не е ясен точният брой на пътниците в отвлечения автобус. Според местните в бразилската столица, до момента са освободени 5 заложници. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.20", "title": " Маскиран мъж отвлече автобус на градския транспорт в Рио де Жанейро (ВИДЕО)"}
{"url": "https://trud.bg/%d0%bf%d0%be%d1%81%d0%bb%d0%b0%d0%bd%d0%b8%d0%ba%d1%8a%d1%82-%d0%bd%d0%b0-%d0%b2%d0%b5%d0%bb%d0%b8%d0%ba%d0%be%d0%b1%d1%80%d0%b8%d1%82%d0%b0%d0%bd%d0%b8%d1%8f-%d0%bd-%d0%bf%d1%80-%d0%b5%d0%bc%d0%b0/", "text": "България не е единствената страна, в която инфраструктурата е заплашена, коментира британският посланик у нас относно хакерската атака срещу НАП Посланикът на Великобритания у нас от 2015 година – Н. Пр. Ема Хопкинс, даде уверението си, че България разполага с пълна подкрепа и може да очаква съдействие от британска страна във връзка с мащабната хакерска атака срещу Националната агенция за приходите (НАП). „Едно от нещата, с които се занимаваме, е да оказваме подкрепа всяка държава да решава такива проблеми от своя собствена гледна точка. Напълно разчитаме на нашите български колеги. Също така те могат напълно да разчитат на нашата помощ по отношение на експертизата и на възможностите, с които можем да им окажем помощ. България не е единствената страна, в която инфраструктурата е заплашена и ние ще направим всичко възможно, за да помогнем тази заплаха да не излезе и, примерно, да заплашва и нашите граждани“, заяви Н. Пр. Ема Хопкинс пред  . Британският посланик у нас коментира и най-актуалната тема, свързана със съдебната система за тази година – изборът на нов главен прокурор. По думите на Н.Пр. Хопкинс, тя е останала с много добри впечатления от работата на настоящия зам.-главен прокурор и единствен кандидат за следващ „обвинител №1“ Иван Гешев. „Аз мисля, че това е вътрешен въпрос на България. Аз съм се запознала с господин Гешев. От моите оперативни колеги знам, че ние много добре работим с господин Гешев, особено при криминални случаи“, коментира Хопкинс. Преди месец посланикът на Великобритания имаше среща и с правосъдния министър Данаил Кирилов по отношение на анонсирания от него законопроект за изменения на Наказателно-процесуалния кодекс (НПК) и Закона за съдебната власт (ЗСВ), касаещи търсенето на отговорност на т.нар. „трима големи“ в правосъдието – председателите на Върховния касационен съд (ВКС) и на Върховния административен съд (ВАС) и главният прокурор. В тази връзка Хопкинс подчерта, че е „лично заинтересована“ какви ще бъдат финалните изменения и, че следи развитието по въпроса. „Естествено аз лично съм заинтересована как ще се разреши този въпрос, защото това е извънредно важен момент. Още повече, че тук е намесена и българската Конституция и мисля, че като държава – членка на ЕС ще остане наш партньор при всички аспекти на въпроса“, посочи британският посланик у нас. На 23 юли се навършиха и 140 години дипломатически отношения между България и Великобритания. Относно това дали дипломатическата история ще има значение за това какво ще се случи с правата на българските граждани на острова след Брекзит, посланик Хопкинс коментира: „Наистина имаме задълбочени и много богати отношения. С удоволствие заявявам, че можем да допринесем за тяхното укрепване, затвърждаване, задълбочаване и обогатяване, независимо от това дали сме в Брюксел или не. Ние искаме българите да останат и много сериозно държим на това. В момента се работи върху една схема, според която всички българи, които са се възползвали от тази схема за начина на оставане, могат да продължават да използват положението. Искаме българите да дойдат, защото всяка година много от тях, които идват, имат някакъв принос. Бихме искали тази тенденция да продължи и през 2020-2021 г. Работим много сериозно с българските си колеги (за правата на британските граждани у нас – б.р.) и те въведоха едно законодателство, по силата на което британските граждани могат да се радват на същите права и същото положение. Ние сме много доволни, защото това е едно взаимно споразумение на огледални отношения“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.20", "title": " Посланикът на Великобритания Н. Пр. Ема Хопкинс: Много добре работим с Иван Гешев"}
{"url": "https://trud.bg/%d0%b7%d0%b5%d0%bc%d0%b5%d1%82%d1%80%d0%b5%d1%81%d0%b5%d0%bd%d0%b8%d0%b5-%d0%be%d1%82-44-%d0%bf%d0%be-%d1%80%d0%b8%d1%85%d1%82%d0%b5%d1%80-%d0%b2-%d0%b0%d0%bd%d1%82%d0%b0%d0%bb%d0%b8%d1%8f/", "text": "Земетресение с магнитуд 4,4 по Рихтер е било регистрирано в Средиземно море, недалеч от окръг Анталия, съобщава сайтът Хабертюрк. По данни на Дирекцията за управление при бедствия и извънредни ситуации трусът е станал в 12.34 часа днес и е бил усетен в Анталия и други околни градове. По първоначални данни няма пострадали и щети, нанесени от труса. Епицентърът на земетресението е бил на около 55 км от град Алания, на дълбочина 36 км. Сеизмологичната обсерватория Кандилли в Истанбул първоначално изчисли магнитуда на 4,6 по Рихтер, но после ревизира данните на 4,4. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.20", "title": " Земетресение от 4,4 по Рихтер в Анталия"}
{"url": "https://trud.bg/60-%d0%b3%d0%be%d0%b4%d0%b8%d0%bd%d0%b8-%d0%b2%d0%be%d0%b4%d0%be%d0%bb%d0%b0%d0%b7%d0%b8-%d0%b8-%d0%b0%d1%80%d1%85%d0%b5%d0%be%d0%bb%d0%be%d0%b7%d0%b8-%d0%bf%d1%80%d0%be%d1%83%d1%87%d0%b2%d0%b0%d1%82/", "text": "Военноморският музей във Варна прави мащабна изложба, посветена на годишнината Отбелязваме изключително знаменателния факт, че преди 60 години през далечната 1959 г. България става една от първите държави в света, които започват да развиват специфичен клон на историческата наука- подводната археология. Думите са на д-р Мариана Кръстева, директор на Военноморския музей във Варна, при откриване на мащабната изложба „Истории от морското дъно. 60 години подводна археология в България 1959-2019“. С ентусиазма и на първите български водолази по това време се поставя началото в разгадаване на тайните и артефактите, които крие морското дъно. Подводната археология не е от най-популярните занимания на историците, но е от най-вълнуващите и атрактивните, дори отстрани погледнато, каза д-р Мариана Кръстева. Първата българска експедиция, за научен ръководител на която е поканен проф. Иван Гълъбов, си поставя задача да открие следи от водената при нос Калиакра през 1791 г. морска битка между флота на Русия, начело с адмирал Фьодор Ушаков, и турския военен флот. Макар и да не са открити никакви находки, още тогава са приложени основни за подводната археология способи, включително и нанасянето на проучените участъци на карта, връща лентата в далечното минало д-р Кръстева. За тези първи стъпки, а и досега, специалната благодарност е към Военноморските сили на България,защото още тогава се включват активно със свой кораб и хора. Изложбата, инициирана от Военноморския музей и организирана със съдействието на Института по океанология при БАН, Центъра по подводна археология-Созопол и водолаза Владимир Живков, включва експонати от фондовете на музея-домакин, на Регионален исторически музей-Варна, Исторически музей – Приморско, Исторически музей – Каварна. Поканили сме институции и музеи, които са се обърнали към морето с достатъчно отговорност и любопитство, казва шефката на Военноморския музей. Изложбата проследява поредицата от подводни проучвания и успехите на водолазното дело, посветено на тях. Вече в обсега на научния интерес е цялото българско крайбрежие -от границата с Румъния на север до границата с Турция на юг. През 1961 г. в подводните проучвания се включва Регионалният исторически музей във Варна и под ръководството на Горанка Тончева се изследва акваторията пред нос Чиракман. Открити са също ценни находки от наколните праисторически жилища във Варненското езеро, което е много интересен терен за изследване- намeрени са останки от доста отдалечен период -керамична фигурка, сечива и съдове за ежедневна употреба. В периода 1969-1989 г. работи групата за подводни изследвания „Космос“, в която са привлечени студенти и учени от СУ „Св. Кл. Охридски“. Нейните усилия са насочени предимно към Южното Черноморие- Китен, Царево, Ахтопол. През 1973 и 1974 г. Научно експедиционният клуб (НЕК) – София, организира и провежда първата за българската подводна археология експедиция на чужд терен. Това е проучването на град Картаген по проект на ЮНЕСКО за спасяването на този исторически град. Работи се с участието на специалисти по археология, архитектура, геодезия, изкуствознание, водолази, фотографи. Освен познатите методи, се прилага и подводната магнитометрия. През 90-те години директорът на Историческия музей в Каварна Асен Салкин организира поредица от подводни археологически проучвания във водите между нос Чиракман и нос Шабла. По Северното Добруджанско крайбрежие са открити интересни находки, сред които бивник от морж, който е свидетелство за търговски контакти, вносен товар на кораб или депо, което вече се е озовало под водата- има и такава версия, обясни д-р Кръстева. Интересен предмет е полиметален слитък с форма на волска кожа от Новото царство на Египет, като аналогия се определя от времето на фараон Аменхотеп IV от 14 в. пр. Хр. и е също свидетелство за много търговски сделки. Има запазено едно писмо, което показва събирането на информация от местни източници- най-вече рибари. Те са били съпричастни и сега са съпричастни, но за съжаление между тях има и много такива, които пласират находки на иманяри, или ги дават за цветни и черни метали. Ние сме склонни да ги откупуваме, но някои предпочитат неофициалните действия, посочва шефката на Военноморския музей. Някои от най-интересните проучвания под вода, организирани от ВММ, се случват от 2010 г., когато са открити останките от ескадрения миноносец „Лейтенант Пущин“, потопен през Първата световна война в българско минно заграждение в южната част на Варненския залив срещу нос Иланджик. Същата година са открити останки от подводница тип УБ-I. Въпреки че все още не се знае дали е УБ-18 или еднотипната подводница от същата серия УБ-17, но която и от двете да се окаже, това е изключителна находка за българската военноморска история, казва д-р Мариана Кръстева. Още през 1963 г. проучвания, инициирани от ВММ и под ръководството на Иван Казаков, се извършват при останките от руската яхта „Колхида“, която е потънала край нашето крайбрежие с емигранти след Гражданската война. През 1977 г. изследванията на „Колхида“, продължава Георги Антонов, тъй като интересът към нея е много голям. Показано е едно от носовите украшения на яхтата, което е изключително красиво. В изложбата има запазени куршуми от торпедоносеца „Летящи“, потънал през 1919 г. На лично място е работният дневник на една от експедициите, в които участва инж.Траян Траянов, написал една от най-увлекателните книги за древни кораби и пристанища по българското крайбрежие, разказвайки и легендите, и митовете за тях. През 2011 г. в рамките на експедиция на Националния исторически музей са изследвани раннобронзови селища при Созопол и Китен, а така също са проучени крайбрежен античен обект в Бургаския залив и ранновизантийска крепост. През 2014 г. по време на експедиция при устието на р. Батова е обследван и идентифициран българският влекач „Варна“, потопен през Първата световна война. Едни от най-новите сведения за подводни археологически дейности идват от участниците в проекта „HERAS“, като по него през 2014 и 2015 г. работи екип от учени от Института по океанология-Варна и от Румъния. В рамките на проекта са обследвани десетки подводни обекти във водите на Черно море между Констанца в Румъния и нос Калиакра в България. Крайната цел на проекта е да се определят тези от обектите – потънали кораби или следи от селища, които могат да станат достъпни за туристическа дейност. Най-мащабното проучване за българската подводна археология изобщо е морският археологически проект „Черно море“, проведен в периода 2015-2017 г. съвместно с Центъра по подводна археология в Созопол и Центъра за морска археология към Университета на Саутхемптън, Великобритания, при сътрудничество от страна на Националния археологически институт с музей при БАН, Университета на Кънектикът, САЩ и др. Изследвани са над 2 кв. км от морското дъно и са открити над 65 кораба, датирани от Античността до Османския период, като голяма част от тях лежат на стотици метри под водата. При проучването им са използвани най-съвременни апаратура и методи – роботизирано лазерно сканиране, фотограметрия и др. През 2003 г. България е първата страна в Европа и втората в света (след Панама), която ратифицира обнародваната през 2001 г. Конвенция на ЮНЕСКО за опазване на подводното културно наследство.", "date": "2019.08.20", "title": " 60 години водолази и археолози проучват тайните на морското дъно\t"}
{"url": "https://trud.bg/%d0%b0%d0%bd%d0%ba%d0%b0%d1%80%d0%b0-%d0%bf%d1%80%d0%b5%d0%b4%d1%83%d0%bf%d1%80%d0%b5%d0%b4%d0%b8-%d0%b4%d0%b0%d0%bc%d0%b0%d1%81%d0%ba-%d0%b4%d0%b0-%d0%bd%d0%b5-%d1%81%d0%b8-%d0%b8%d0%b3/", "text": "Турция предупреди Дамаск „да не си играе с огъня“, ден след като турски военен конвой   от правителствената армия в северозападната сирийска провинция Идлиб. В резултат на въздушния удар загинаха трима души, а още 12 получиха наранявания. „Режимът не трябва да си играе с огъня… Както сме казвали по-рано, ще направим всичко необходимо, за да обезпечим сигурността на нашите войници и наблюдателни пунктове“, предупреди министърът на външните работи на Турция Мевлют Чавушоглу пред журналисти в Анкара, предаде AFP. По-рано и САЩ призоваха Дамаск и неговите съюзници незабавно да спрат всички враждебни действия в северозападната сирийска провинция Идлиб. „Режимът на Асад и неговите съюзници трябва да се върнат към примирието веднага“, заяви говорителят на Държавния департамент Морган Ортагъс.", "date": "2019.08.20", "title": " Анкара предупреди Дамаск „да не си играе с огъня“"}
{"url": "https://trud.bg/%d0%be%d1%82%d0%bd%d0%be%d0%b2%d0%be-%d0%bf%d0%bb%d0%b0%d0%bc%d0%bd%d0%b0-%d0%b3%d0%be%d1%80%d0%b0%d1%82%d0%b0-%d0%bd%d0%b0%d0%b4-%d1%80%d0%b5%d0%b1%d1%80%d0%be%d0%b2%d0%be/", "text": "Между селата Владо Тричков и Реброво отново е избухнал горски пожар. Пламъците са обхванали сухи треви и дървета. Кметовете на двете села спешно търсят доброволци. „Доброволците трябва да бъдат подходящо облечени с дълги панталони, дълги ръкави и кожени обувки, също така всеки трябва да носи лопата. Положението е неотложно поради силният вятър, който допринася за бързото разрастване на пожара“, съобщи за „Труд“ кметът на село Владо Тричков Иван Николов. Той допълни, че положението е сериозно и за съжаление няма достатъчно желаещи доброволци.  . На място бяха изпратени 8 пожарни автомобила от София, Своге, Елин Пелин и Костинброд. Засегнати бяха около 1000 декара сухи треви и храсти. Около 50-60 декара иглолистна гора и около 10-15 декара широколистна. Изпепелени бяха две необитаеми вили и една постройка. По случая бе образувано досъдебно производство срещу неизвестен извършител, като разследващите работят по няколко версии, сред които и умишлен палеж. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.20", "title": " Отново пламна гората над Реброво\t"}
{"url": "https://trud.bg/%d1%80%d0%b5%d0%bc%d0%be%d0%bd%d1%82-%d0%bd%d0%b0-%d0%bb%d0%be%d0%ba%d0%be%d0%bc%d0%be%d1%82%d0%b8%d0%b2%d0%b0-%d1%81%d0%bf%d0%b8%d1%80%d0%b0-%d0%b7%d0%b0-%d0%b4%d0%b5%d0%bd-%d1%80%d0%be%d0%b4%d0%be/", "text": "На 22 август, четвъртък, няма да се движи пътнически влак „Родопи” № 16103 от Септември за Добринище, който заминава по разписание от Септември в 08:45 ч., както и пътнически влак „Родопи” № 16106 от Добринище за Септември, който по разписание тръгва от Добринище в 14:15 ч. Това съобщиха от пресцентъра на БДЖ. За обслужване на пътуващите ще бъдат осигурени автобуси. Причината за отмяната на влаковете е свързана с планов ремонт на обслужващия съставите локомотив, който трябва да бъде извършен с цел гарантиране безопасното придвижване на композициите.", "date": "2019.08.20", "title": " Ремонт на локомотива спира за ден родопската теснолинейка"}
{"url": "https://trud.bg/%d1%82%d1%83%d1%81%d0%ba-%d0%bf%d0%b8%d1%81%d0%bc%d0%be%d1%82%d0%be-%d0%bd%d0%b0-%d0%b1%d0%be%d1%80%d0%b8%d1%81-%d0%b4%d0%b6%d0%be%d0%bd%d1%81%d1%8a%d0%bd-%d0%bd%d0%b5-%d0%bf%d1%80%d0%b5%d0%b4%d0%bb/", "text": "Председателят на Европейския съвет Доналд Туск заяви днес, че   не включва никакви „реалистични алтернативи“ на спорния предпазен механизъм за ирландската граница, предаде Ройтерс. „Предпазният механизъм е гаранция срещу появата на физическа граница на остров Ирландия, докато не бъде намерена (подходяща) алтернатива“, написа Туск в туитър. Постът му бе в отговор на изпратеното вчера до него писмо от Джонсън, в което се предлага ЕС да се съгласи механизмът да отпадне. „Тези, които са против предпазния механизъм и не предлагат реалистични алтернативи, всъщност подкрепят връщането на границата. Дори и да не го признават“, добави председателят на Европейския съвет. Говорителка на Европейската комисия заяви, че предпазният механизъм е единственото средство, посочено и от Лондон, и от съюза, чрез което да бъде избегнато връщането на граничните проверки на остров Ирландия след Брекзит. „Писмото не предлага оперативно от юридическа гледна точка решение, чрез което да не допуснем връщането на физическата граница на о-в Ирландия“, каза на пресконференция Наташа Берто. „Нашата позиция по въпроса за предпазния механизъм е добре известна. Той е единственото посочено досега и от двете страни средство за изпълнението на това задължение“, добави тя на пресконференция, предава БТА. Джонсън иска да бъде сложен край на така наречения предпазен механизъм, който предвижда Великобритания да остане тясно свързана с европейския митнически съюз, ако двете страни не са в състояние да договорят други начини, чрез които да бъде предотвратено връщането на граничните проверки на хората и стоките, движещи се между Северна Ирландия и Република Ирландия, отбелязва Асошиейтед прес. След едночасов телефонен разговор с Джонсън вчера ирландският премиер Лио Варадкар заяви, че споразумението за Брекзит няма да бъде предоговаряно.  Финландският премиер Анти Рине също каза пред британския си колега, че ЕС няма да предоговаря договора, съобщи днес говорител на Рине. „Премиерът Рине повтори, че Споразумението за излизането не подлежи на промяна“, каза говорителят пред Ройтерс. Той добави, че разговорът се е състоял вчера. Финландия е ротационен председател на ЕС, а британският премиер предприе нов опит да убеди съюза да преразгледа договора за излизането. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.20", "title": " Туск: Писмото на Борис Джонсън не предлага „реалистични алтернативи“ на предпазния механизъм за Брекзит"}
{"url": "https://trud.bg/%d0%b4%d0%b5%d0%bf%d1%83%d1%82%d0%b0%d1%82%d1%8a%d1%82-%d0%be%d1%82-%d0%b2%d0%bc%d1%80%d0%be-%d0%b4%d0%be%d1%86-%d0%bc%d0%b8%d0%bb%d0%b5%d0%bd-%d0%bc%d0%b8%d1%85%d0%be%d0%b2-%d0%b5-%d0%bd%d0%be%d0%bc/", "text": "Депутатът и областен координатор на ВМРО доц. Миолен Михов е номиниран за кандидат-кмет на Велико Търново. Другите две номинации са зам.-областният управител Ивета Кабакчиева и общинския лидер на воеводите в старата столица Коев. „Готвим се усилено за местните избори. ВМРО е в добра кондиция в цялата Великотърновска област. Кампанията ни ще премине под мотото „Избирай мажоритарно, гласувай преференциално“. Оптимист съм и това ще е поредната голяма крачка на ВМРО, каквато е тенденцията през последните 8 години“, изтъкна доц. Милен Михов. Той подчерта, че на местния вот, ВМРО ще участват с пълна листа за общински съветници, както и със собствени кандидатури за кметове освен във Велико Търново, но и в общините Златарица и Горна Оряховица. В общините Елена, Полски Тръмбеш, Павликени, Свищов ще подкрепят кандидатурите на настоящи успешни кметове. „Водим преговори за съвместно участие в местните избори с други партии. Добър диалог на местно ниво имаме с НФСБ, а ако намерим хората на „Атака“, ще разговаряме и с тях“, заяви доц. Михов.  По отношение на коалицията „Обединени патриоти“, депутатът коментира, че предстои да се направи рекапитулация за изпълнените и неизпълнени обещания през последните 2 години. ВМРО ще заседава и ще предложи програма с приоритети за остатъка от управлението на настоящото правителство, което според доц. Михов ще изкара мандата си. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.20", "title": " Депутатът от ВМРО доц. Милен Михов е номиниран за кандидат-кмет на Велико Търново"}
{"url": "https://trud.bg/%d0%bc%d0%b0%d1%80%d0%b8%d1%8f%d0%bd%d0%b0-%d0%bd%d0%b8%d0%ba%d0%be%d0%bb%d0%be%d0%b2%d0%b0-%d0%b5-%d0%be%d0%bf%d1%80%d0%b5%d0%b4%d0%b5%d0%bb%d0%b5%d0%bd%d0%b0-%d0%b7%d0%b0-%d0%bf%d1%80%d0%b5%d0%b4/", "text": "Със заповед на министър-председателя Бойко Борисов вицепремиерът по икономическата и демографската политика Марияна Николова е определена за председател на Съвета по киберсигурността, съобщиха от правителствената информационна служба. Съветът по киберсигурността бе създаден на основание чл. 9, ал. 2 от Закона за киберсигурност като консултативен и координиращ орган към Министерския съвет по въпросите на киберсигурността. Законът за киберсигурност, с който бе регламентирано създаването на Съвета, е приет от 44-то Народно събрание на 31 октомври 2018 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.20", "title": " Марияна Николова е определена за председател на Съвета по киберсигурността"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%be%d1%82%d0%ba%d1%80%d0%b8-%d0%bc%d0%be%d0%b4%d0%b5%d1%80%d0%b5%d0%bd-%d0%b4/", "text": "Кметът на община Благоевград – д-р Атанас Камбитов, заедно с министъра на труда и социалната политика Бисер Петков днес откриха нов социален обект в града, който ще подобри социалните услуги. Преди официалното откриване двамата проведоха работна среща в кабинета на кмета. Министър Петков сподели, че е очарован от цялостната работа и дейности, които се извършват в Благоевград и екипа на кмета д-р Камбитов, съпбиха от местната администрация. По време на церемонията свещеници от благоевградския храм „Въведение Богородично“ отслужиха водосвет за здраве и благоденствие на служителите и потребителите в новооткрития Дневен център. „Ще започна по познат начин – това е поредният проект, който реализира община Благоевград. Като казвам поредният, искам да уточня, че бройката им вече е трицифрено число. По този проект следваме интегриран подход – средствата за трите дневни центъра са по ОП „Региони в растеж” , а средствата за предоставянето на социалните услуги ще са по ОП „Развитие на човешките ресурси”. Създаваме по-добри, по-комфортни условия за децата със специфични потребности, те имат нужда от много грижи и от много любов. Община Благоевград е лидер в предоставянето на социални услуги в Югозападна България. Тук е мястото да благодаря на министър Петков и на неговите служители от МТСП, както и на хората от МРРБ, че винаги получаваме помощ и подкрепа от тях за нашите проекти. Поздравявам изпълнителите, че завършиха качествено обекта 1 месец преди крайния срок. Нека тези дневни центрове се ползват със здраве и за здраве.“, каза кметът д-р Атанас Камбитов. На свой ред министър Петков заяви: „С удоволствие приех поканата на кмета д-р Камбитов да присъствам на откриването на трите дневни центъра. Нашето министерство ще помогне за предоставянето на социалните услуги по ОП „Развитие на човешките ресурси” – става въпрос за наемането на персонал, за осигуряването на заплати, за закупуване на транспортни средства. Това ще стане, след като община Благоевград кандидатства по тази процедура, за да бъдат оживени тези центрове тук, а специалистите в тях да оказват подкрепа на децата и техните семейства. Радвам се, че община Благоевград е сред първенците в социалните проекти. Тези центрове са част от Националната стратегия „Визия за деинституционализация на децата в Република България”. Преди официалното откриване проектът бе представен на пресконференция от зам.-кмета по европейските проекти и програми Зорница Кралева и ръководителят на проекта Мила Соколова. Проектът „Социална инфраструктура за услуги за деца“ се реализира по Приоритетна ос 5: „Регионална социална инфраструктура“ на ОП „Региони в растеж” 2014-2020 г. Стойността му е 1 176 500.00 лева, а целта е подкрепа за деинституционализация на грижите за деца. Старата сграда на бившия Дом за деца и юноши бе основно ремонтирана, за да се превърне в място, където ще се осигурява подходяща и ефективна социална инфраструктура за развиване на три нови социални услуги в общността на територията на общината. Тук ще функционират Дневен център за подкрепа на деца с увреждания и техните семейства с капацитет 30 места за дневна грижа и 60 места за консултативни услуги, Дневен център за подкрепа на деца с тежки множествени увреждания и техните семейства с капацитет 30 места за дневна грижа и 60 места за консултативни услуги, както и Център за обществена подкрепа за деца и семейства с капацитет 100 места. Тези три услуги са част от Картата на услугите за подкрепа в общността и в семейна среда към Националната стратегия „Визия за деинституционализация на децата в Република България“ . С реализирането на проекта община Благоевград изпълнява този свой ангажимент. В новите центрове са обособени помещения за индивидуална и групова работа, има и кухня. Обзавеждането и оборудването е изцяло съобразено с целевата група – деца и младежи с увреждания. На церемонията присъстваха още евродепутатът Андрей Новаков, народният представител Даниела Савеклиева, председателят на ОбС Радослав Тасков, зам.-кметове на Община Благоевград, изпълнители на проекта, общественици и граждани.", "date": "2019.08.20", "title": " Кметът на Благоевград откри модерен Дневен център за подкрепа на деца и техните семейства"}
{"url": "https://trud.bg/%d0%b4%d0%b5%d0%bf%d1%83%d1%82%d0%b0%d1%82%d1%8a%d1%82-%d0%b4%d0%be%d1%86-%d0%bc%d0%b8%d0%bb%d0%b5%d0%bd-%d0%bc%d0%b8%d1%85%d0%be%d0%b2-%d0%bf%d1%80%d0%be%d0%bc%d0%b5%d0%bd%d0%b8-%d0%b2-%d0%b7%d0%b0/", "text": "Промени в Закона за висшето образование предвиждат държавата да засили своята роля в управлението и контрола на университетите. Това обяви във вторник във Велико Търново депутатът от ВМРО и зам.председател на парламентарната комисия по образование доц. Милен Михов. Той допълни, че занапред ректорите ще встъпват в длъжност след подписване на договор с министъра на образованието. „По този начин ще може да бъде проследено до каква степен ръководствата на университетите изпълняват своята мандатна програма и стратегия съгласно Закона за висшето образование. Сред целите на предстоящата реформа е да бъде регламентирано и гарантирано минималното възнаграждение на университетските преподаватели, които вече изостават от заплатите на учителите“, коментира доц. Михов. Той поясни, че промените са минали през обществено обсъждане. Предстои да бъдат представени в Министерския съвет и през ноември да бъдат гледани на първо четене в Народното събрание, а до Нова година измененията в Закона да бъдат приети. Доц. Милен Михов направи отчет за дейността си през изминалия парламентарен сезон. Той изброи участие в законодателни инициативи, предвиждащи налагането на мораториум върху придобиването на училищни земи.  „В регистрите на МОН има над 2800 имота в цялата страна, които са със статут на училищни земи, дарени на учебните заведения в различни периоди и дори още от 1944 г. Поводът са опити на частни лица към продажба или приватизиране на тези имоти“, обясни доц. Михов. Той съобщи още, че има принос във внесените промени в Закона за оръжията, боеприпасите и взривните вещества. Изработен е регламент за използването на историческо оръжие, както и за режима при различните дейности на ловците, клубовете по спортна стрелба и притежателите на газови оръжия. „От ВМРО предлагаме в Закона за личните документи да има лична карта „Българин“ за български граждани извън пределите на страната. Тя да дава улеснен достъп до българската образователна система и трудовия пазар. Тя обаче няма да позволява свободно пътуване из Европа, нито българско гражданство“, каза доц.Михов.", "date": "2019.08.20", "title": " Депутатът доц.Милен Михов: Промени в Закона за висшето образование предвиждат държавата да засили контрола в университетите"}
{"url": "https://trud.bg/%d1%87%d0%be%d1%80%d0%b1%d0%b0%d0%b4%d0%b6%d0%b8%d0%b9%d1%81%d0%ba%d0%b8-%d1%89%d0%b0%d1%81%d1%82%d0%bb%d0%b8%d0%b2-%d1%81%d1%8a%d0%bc-%d1%87%d0%b5-%d0%b4%d0%be%d0%b9%d0%b4%d0%be%d1%85/", "text": "Божидар Чорбаджийски обяви, че е щастлив от бъдещия си трансфер в „Стяуа“. Защитникът на ЦСКА трябавше снощи да мине медицински тестове в румънския гранд и да подпише догоро. „ Щастлив съм, че съм дойдох – каза бранителят пред събралите се на летището журналисти. – Няма какво засега да обявявам. Още нищо не е подписано. Изчакай те.“ Чорбаджийски е последният футболист от сегашния тим на ЦСКА, който спечели трофей. През 2016 година той триумфира с купата на България като капитан, но загуби доверието на треньорите през последвалите сезони. Според румънските медии ЦСКА ще получи 50 000 евро наем за следващия сезон. Ако „Стяуа“ хареса изявите на централния защитник, може да го откупи за още 450 000 евро.", "date": "2019.08.20", "title": " Чорбаджийски: Щастлив съм, че дойдох"}
{"url": "https://trud.bg/34-%d0%b3%d0%be%d0%b4%d0%b8%d1%88%d0%b5%d0%bd-%d0%be%d1%82%d0%ba%d1%80%d0%b0%d0%b4%d0%bd%d0%b0%d0%bb-%d1%85%d0%bb%d0%b0%d0%b4%d0%b8%d0%bb%d0%bd%d0%b0-%d0%b2%d0%b8%d1%82%d1%80%d0%b8%d0%bd%d0%b0/", "text": "34-годишен мъж откраднал хладилна витрина от закусвалня в Исперих и дори успял да я продаде за минимална цена. Кражбата била установена в понеделник сутринта и към 9,30 ч била известена полицията. Сигналът подал стопанинът на обекта, а полицията за отрицателно време издирала крадеца, който и преди посягал на имущество в закусвалнята. Предния път от нея са били изнесени различни машини. Закусвалнята била на баща му, но самата витрина била собственост на друг мъж, научи „Труд”. Този път 34-годишният наследник, който бил криминално проявен и осъждан, нарочил празната витрина пред обекта. Предвидливо се снабдил с ръчна количка за строителни материали и натоварил набелязаната вещ, за която бил намерил и клиент. От полицията не съобщават за колко е била изтъргувана. По техни данни щетата, нанесена на собственика й, била 600 лв., но вероятно сделката е била за под 100 лв. Крадецът е  задържан в ареста и срещу него е образувано досъдебно производство.", "date": "2019.08.20", "title": " 34-годишен откраднал хладилна витрина\t"}
{"url": "https://trud.bg/%d0%b8%d1%81%d0%bf%d0%b0%d0%bd%d0%b8%d1%8f-%d0%b2-%d1%83%d0%b6%d0%b0%d1%81-%d0%be%d1%82-%d0%bd%d0%b5%d0%bb%d0%b5%d1%87%d0%b8%d0%bc%d0%b0-%d0%b1%d0%be%d0%bb%d0%b5%d1%81%d1%82-%d0%bf%d0%be-%d1%86%d0%b8/", "text": "Истинска чума по цитрусовите плодове – портокали, лимони, мандарини, заплашва насажденията в Испания, а оттам и в цялото Средиземноморие. Става дума за т. нар. „жълт дракон“ или „хуанглонбинг“, болест, предизвикана от азиатска бактерия, пише El Pais, цитиран от  . Тя се появи във Флорида през 2005 г. и само след 3 г. вече бе поразила плодовите дръвчета в целия щат. Микробите деформират плодовете, чийто вкус става по-горчив, семките атрофират, дърветата изсъхват и умират. За последните 10 години в САЩ със 72% е намаляла реколтата от портокали за сок. И най-лошото: няма досега лек срещу тази чума. „Въпрос на време е тази бактерия да стигне до Испания, а ние нямаме абсолютно никакво средство срещу нея“, предупреждава биологът Мануел Талон, директор на Центъра по геномика на Института по аграрни изследвания във Валенсия. Още преди 5 г. в областта Галисия са забелязани азиатските листни бълхи, които пренасят убийствената за цитрусите бактерия. Испания, която е шестият най-голям производител на портокали в света, още през 2016 г. подготви Национален план за борба срещу чумата по цитрусовите насаждения. Той забранява изрично вноса в страната на дръвчета извън Европейския съюз, а в границите на ЕС всяко цитрусово дръвче трябва да има санитарен паспорт, който гарантира, че идват от зони без чума.", "date": "2019.08.20", "title": " Испания в ужас от нелечима болест по цитрусовите плодове\t"}
{"url": "https://trud.bg/%d0%bc%d0%b0%d1%80%d0%b8%d1%8f-%d0%bc%d0%b8%d1%86%d0%be%d0%b2%d0%b0-%d1%81-%d0%bf%d0%be%d0%b1%d0%b5%d0%b4%d0%b0-%d0%b8-%d0%b7%d0%b0%d0%b3%d1%83%d0%b1%d0%b0/", "text": "Мария Мицова и Алекс Влаар тръгнаха с победа при смесените двойки на световното по бадминтон в Базел (Швейцалия). Дуетът ни се справи с Миша Зилберман и Светлана Зилберман (Израел) с 21:14: 21:16 за 35 минути. А снощи излязоха срещу тайландците Фуангфуает и Амитрапай. На сингъл обаче Мицова отпадна. Тя бе спряна от натурализираната австралийка Суан-Ю Уенди Чън – 18:21, 12:21. Първата ни ракета Линда Зечири също приключи участието си след загуба от Ю По Пай (Тайван) – 18:21, 17:21. А утре участието си започват Габриела и Стефани Стоеви на двойки. Еврошампионките ще имат за съпернички Делфин Делрю и Леа Палермо (Франция). Първенството е и квалификация за олимпиадата Токио 2020, а точките за ранглистата се удвояват.", "date": "2019.08.20", "title": " Мария Мицова с победа и загуба"}
{"url": "https://trud.bg/%d0%ba%d1%80%d0%b5%d0%bc%d1%8a%d0%bb-%d0%bd%d1%8f%d0%bc%d0%b0-%d0%be%d1%81%d0%bd%d0%be%d0%b2%d0%b0%d0%bd%d0%b8%d0%b5-%d0%b7%d0%b0-%d1%82%d1%80%d0%b5%d0%b2%d0%be%d0%b3%d0%b0-%d1%81%d0%bb%d0%b5%d0%b4/", "text": "Кремъл заяви днес, че няма основание за тревога, след като беше съобщено, че няколко руски станции за наблюдение на радиацията са спрели да предават данни след   по-рано този месец, предаде Ройтерс. Вчера Организацията по Договора за всеобхватна забрана на ядрените опити (ОДВЗЯО) каза, че двете руски станции за наблюдение, разположени най-близо до мястото на загадъчната експлозия край Северодвинск, са престанали да предават данни дни след взрива, станал на 8 август. Малко по-късно още две станции са направили същото. Това подхрани подозрения, че руските власти са им оказали влияние. Попитан за твърденията на ОДВЗЯО, говорителят на Кремъл Дмитрий Песков изрази увереност, че правителствените служби, отговарящи за съответните станции за наблюдение на радиацията, вършат своята работа както трябва. Той заяви пред репортери, че не разполага с точна информация дали и как руските станции предават данни.  Песков каза, че руският президент Владимир Путин получава пълна информация след взрива край Северодвинск, но Кремъл не отговаря за станциите за наблюдение на радиацията, посочва ТАСС. „Що се отнася до работата на станциите, честно казано, не знам на кого са подчинени. Това вероятно можете да откриете сами. . . и да поискате информация защо тези или онези данни се предават или не се предават“, заяви говорителят на Путин. „Но държавният глава, естествено, получава цялата информация за това какво се случва там“, каза той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.20", "title": " Кремъл: Няма основание за тревога след съобщения, че някои станции за радиация не работят"}
{"url": "https://trud.bg/%d0%bf%d0%be%d1%81%d1%82%d0%be%d1%8f%d0%bd%d0%b5%d0%bd-%d0%b0%d1%80%d0%b5%d1%81%d1%82-%d0%b7%d0%b0-%d0%bc%d1%8a%d0%b6-%d0%b7%d0%b0%d0%bf%d0%bb%d0%b0%d1%88%d0%b8%d0%bb-%d1%81-%d1%83%d0%b1%d0%b8%d0%b9/", "text": "По искане на Районна прокуратура – Поморие, съдът задържа под стража Йордан К. Той е обвинен за това, че на 17 август в Поморие се заканил с убийство на длъжностни лица – петима полицейски служители, при изпълнение на службата им. Мъжът насочил пистолет към всеки един от тях, след което го заредил и отправил думите: „Ще ви избия всичките!“, „Ще ви избия до три!“, „Ще ви избия!“, „Изчезнете иначе ще ви застрелям!“, съобщщиха от прокуратурата. Според прокурора, налице е обосновано предположение за това, че Йордан К. е извършил престъплението, в което е обвинен. Представителят на държаното обвинение е категоричен, че Йордан К. може да извърши ново престъпление. Съдът прие мотивите на прокурора и задържа под стража Йордан К. Определението на Районен съд – Поморие може да бъде обжалвано пред Окръжен съд – Бургас.", "date": "2019.08.20", "title": " Постоянен арест за мъж, заплашил с убийство петима полицаи в Поморие"}
{"url": "https://trud.bg/%d0%ba%d1%83%d0%b1%d1%80%d0%b0%d1%82-%d0%bf%d1%83%d0%bb%d0%b5%d0%b2-%d1%82%d0%b0%d0%b9%d1%81%d1%8a%d0%bd-%d1%84%d1%8e%d1%80%d0%b8-%d1%81%d0%b5-%d1%83%d0%bf%d0%bb%d0%b0%d1%88%d0%b8-%d0%be%d1%82-%d0%bc/", "text": "Тайсън Фюри си прави PR, като използва мен и други боксьори, които не сме на разположение в момента – заяви Кубрат Пулев в отговор на британеца. Преди ден бившият №1 в света в тежка категория на профибокса обяви, че Кобрата, както и Александър Поветкин, са му отказали срещи. Иначе той би им „сритал задниците“ – на единия до България, а на другия до Русия.  „Преди години той отказа да се бие с мен, защото се уплаши, а не че бе ангажиран“, продължи Пулев.  Българинът е претендент за трофея на IBF, след като победи братовчеда на Фюри – Хюи през октомври. И сега чака победителя от мача Анди Руис – Антъни Джошуа. „Целта ми е да стана шампион, а не да се бия с произволни неизвестни противници, както прави Фюри!“, допълни Кобрата.", "date": "2019.08.20", "title": " Кубрат Пулев: Тайсън Фюри се уплаши от мен"}
{"url": "https://trud.bg/%d0%bc%d1%83%d0%b7%d0%b8%d0%ba%d0%b0%d0%bb%d0%bd%d0%b0%d1%82%d0%b0-%d1%81%d0%b5%d0%bd%d0%b7%d0%b0%d1%86%d0%b8%d1%8f-%d1%81%d0%b2%d0%b5%d1%82-%d1%80%d0%b0%d0%b4%d0%be%d1%81%d0%bb%d0%b0%d0%b2%d0%be/", "text": "Светлин Радославов-Свет е определян от медиите като музикална и интернет сензация. И ако често подобен род суперлативи са изкуствени и преувеличени, то в неговия случай са самата истина. Българинът буквално взривява социалните мрежи със своите модернистични и авангардни електро хип-хоп изпълнения на цигулка. Преди около година и половина той разплака стотици хиляди българи по целия свят със своето изпълнение на националния химн. Звездата на Свет изгрява, когато получава покана да участва в реалити формата „Америка търси талант”. Там скандалният радио водещ Хауръд Стърн, който е в журито, му казва: „Ти си най-добрият цигулар, който някога съм чувал.“ Младият музикант стига до Лас Вегас, след което започва да прави самостоятелни турнета из цяла Америка и предизвиква фурор. Днес може да се похвали, че е бил на една сцена с Kanye West, Jamie Foxx и Phillip Phillips, а талантът му е забелязан от световни звезди от ранга на Бионсе. Светлин Радославов е чест и желан гост-изпълнител в най-луксозните и известни клубове по цял свят – Nikki Beach, Toy room, Hard Rock Cafe, DROM и много други. Ангажиментите му се планирани за година напред, а партитата с негови участия са просто феноменални. Първата му изява в България тази година ще бъде на 23 август в Bedroom beach.", "date": "2019.08.20", "title": " Музикалната сензация Свет Радославов с концерт в Слънчев бряг"}
{"url": "https://trud.bg/%d0%be%d1%82%d0%bf%d0%b0%d0%b4%d0%b0-%d1%81%d0%bb%d1%83%d0%b6%d0%b5%d0%b1%d0%bd%d0%be%d1%82%d0%be-%d1%80%d0%b0%d0%b7%d0%bf%d1%80%d0%b5%d0%b4%d0%b5%d0%bb%d0%b5%d0%bd%d0%b8%d0%b5-%d0%bf%d0%be-%d0%b1/", "text": "Няма да има служебно разпределение в посочени от МЗ лечебни заведения на младите лекари след приключването на специализацията им. За това се разбраха на среща от ръководствата на Българския лекарски съюз и Министерството на здравеопазването, съобщиха от съсловната организация. Ръководството на БЛС, заедно с младите лекари, се обявиха против промените в Наредбата, предвиждащи специализиращите на държавна издръжка млади лекари да бъдат служебно разпределяни след приключването на специализацията в посочени от МЗ лечебни заведения. А в случай, че специализантът не изпълни задължението си, той да трябва да връща заплатите, получените по време на специализацията. По време на срещата бяха уточнени следните предложения за промени в Наредбата:  – Младите лекари да имат право на свободен избор къде да специализират. Финансираните от МЗ специализации да бъдат обявени предварително – къде в страната и за кои специалности има недостиг на кадри и всеки специализант да може да избира дали и с коя болница да сключи договор. Служебно разпределение от МЗ в избрани от ведомството болници няма да има. –  Специализантите, кандидатстващи за финансираните от МЗ специалности, да знаят предварително къде и при какви условия ще работят след като завършат. Ще бъдат изготвени типови договори, които специализанта ще сключва с болницата, която сам е избрал. Договорите ще са от две части – обща и индивидуална, в която всеки специализант да може да уточни допълнителни условия. Подписването на договор ще бъде и основанието болницата да бъде подпомогната от МЗ, но при ясен регламент. –  Запазва се  съществуващият механизъм за специализация: разкриване на места за специализанти от лечебните заведения. Всяка болница да има възможност да обяви конкурс за специализанти и да наеме на трудов договор необходимата за лечебното заведения бройка млади лекари по съответните специалности. –  Ясно и прозрачно провеждане на конкурсите за назначаване на специализанти, чрез унифициран конкурс, който е еднакъв на всички лечебни заведения. Конкурсите за финансираните от държавата специализации ще се провеждат до два пъти в годината, а за избралите да специализират по стария ред – целогодишно. Информация за обявените места ще се публикува на специално създадена платформата на сайта на МЗ.", "date": "2019.08.20", "title": " Няма да има служебно разпределение по болници на младите лекари"}
{"url": "https://trud.bg/%d1%82%d1%80%d1%8a%d0%bc%d0%bf-%d1%81%d1%82%d0%b0%d0%bd%d0%b0-%d0%b4%d1%8f%d0%b4%d0%be-%d0%b7%d0%b0-10-%d0%b8-%d0%bf%d1%8a%d1%82/", "text": "Американският президент Доналд Тръмп стана дядо за 10-и път. Съпругата на сина му Ерик – Лара, роди момиченце. Бебето е кръстено Каролина Дороти Тръмп. То е второто дете на двойката – първородният им син Ерик Люк ще направи две годинки през септември, пише  73-годишният президент има пет деца от три различни жени. Най-големите му наследници – Доналд-младши и Иванка – имат съответно пет и три деца. 35-годишният Ерик е третото дете на държавния глава. Той е главен изпълнителен директор, заедно с брат си Доналд младши, на основната компания на баща си – The Trump Organization. 36-годишната му съпруга Лара, бивш журналист, се занимава със защита на правата на животните и управлява заедно със съпруга си Фондацията „Ерик Тръмп“, която финансира детски болници.", "date": "2019.08.20", "title": " Тръмп стана дядо за 10-и път"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d0%ba%d0%be%d0%bc%d0%b0%d0%bd%d0%b4%d0%be%d1%81%d0%b8-%d0%b7%d0%b0-%d0%bf%d1%8a%d1%80%d0%b2%d0%b8-%d0%bf%d1%8a%d1%82-%d0%b8%d0%b7%d0%bf%d1%8a/", "text": "Военнослужещи от 68-ма бригада Специални сили за първи път изпълниха парашутни скокове от вертолети UH-60 „Black Hawk” в района на летище Чешнегирово от около 400 м височина с парашут с кръгъл купол. Парашутните скокове са в рамките на съвместната българо-американска подготовка между формированията от Силите за специални операции на Българската армия и армейската авиация от Сухопътните войски на САЩ в Европа, съобщиха от МО. Тя се провежда в периода 19 до 25 август и в нея участват до 250 военнослужещи от 68-ма бригада Специални сили с необходимата екипировка и оборудване и до 30 военнослужещи с до 5 вертолета UH-60 „Black Hawk“ от армейската авиация на Сухопътните войски на САЩ в Европа.", "date": "2019.08.20", "title": " Български командоси за първи път изпълниха парашутни скокове от вертолет Black Hawk (СНИМКИ)"}
{"url": "https://trud.bg/%d0%b4%d0%b6%d0%b5%d0%b9-%d0%bb%d0%be-%d0%b5-%d1%84%d0%b5%d0%bd%d0%be%d0%bc%d0%b5%d0%bd%d0%b0%d0%bb%d0%bd%d0%b0-%d0%bf%d0%be-%d0%b1%d0%b0%d0%bd%d1%81%d0%ba%d0%b8/", "text": "Едва ли има много други звезди в Холивуд, които на 50 години може да се похвалят с фигурата на латино певицата Дженифър Лопес. Въпреки че има по-пищни форми, Джей Ло работи много усърдно в залата, за да извае тялото си до съвършенство. Резултатите от редовните тренировки си личат на последната й снимка в Instagram, където Лопес е облякла цял червен бански с гол гръб и дълбоко деколте. Тайната за поддържане на такава форма, певицата сподели преди време – спортът трябва да носи удоволствие, поради което тя често избира танците пред фитнес залата. Колкото до храненето й, Джей Ло е превърнала в приоритет свежите, здравословни и питателни ястия в менюто й.", "date": "2019.08.20", "title": " Джей Ло е феноменална по бански"}
{"url": "https://trud.bg/%d1%87%d0%b5%d1%82%d0%b8%d1%80%d0%b8-%d0%bc%d0%b5%d0%b4%d0%b0%d0%bb%d0%b0-%d0%b7%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b2-%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be/", "text": "Четири медала завоюваха българските участници в международната олимпиада по информатика, която се проведе от 3 до 11 август в Баку, Азербайджан. Това съобщиха от пресцентъра на БАН. Радослав Димитров (12 клас, МГ “Акад. Кирил Попов”, Пловдив) спечели златен медал, Александър Кръстев (12 клас, МГ “Д-р Петър Берон”, Варна) и Мартин Копчев (9 клас, ПМГ “Акад. Иван Гюзелев”, Габрово) са отличени със сребърен медал, а Виктор Кожухаров (10 клас, МГ “Баба Тонка”, Русе) завоюва бронзов медал в състезанието. Ръководители на българския отбор са Емил Келеведжиев от Института по математика и информатика на БАН и Антон Шиков от гр. Ямбол. В отборното класиране на олимпиадата България се нареди на 10-то място по точки и по медали. Това е най-доброто постижение по медали през последните 5 години. Страната ни запазва 5-то място в света по медали в класирането за всичките олимпиади.", "date": "2019.08.20", "title": " Четири медала за България в международната олимпиада по информатика в Баку"}
{"url": "https://trud.bg/%d0%bc%d0%b0%d1%87%d0%be%d0%b2%d0%b5%d1%82%d0%b5-%d0%bd%d0%b0-%d0%b2%d0%be%d0%bb%d0%b5%d0%b9%d0%b1%d0%be%d0%bb%d0%b8%d1%81%d1%82%d0%ba%d0%b8%d1%82%d0%b5-%d0%bf%d0%be-%d0%b1%d0%bd%d1%82/", "text": "Мачовете на волейболистките ни от европейското първенство ще бъдат излъчвани по БНТ 3. Домакини на първенството са Турция, Полша, Унгария и Словакия. В първия мач нашите играят срещу Франция в петък от 14,30 часа. На 25-и излизат срещу Сърбия от 17 часа, а на следващия ден е двубоят с домакините от 19,30 ч. В четвъртия си мач „лъвиците“ ще играят с Гърция на 27-и отново от 19,30 часа. А на 29-и Елица Василева и компания ще завършат участието си в груповата фаза с мач срещу Финландия от 17 часа.  Двубоите ще са в Анкара, а шампионатът продължава до 8 септември.", "date": "2019.08.20", "title": " Мачовете на волейболистките по БНТ"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb%d1%8f%d1%82-%d0%bd%d0%b0-%d0%b8%d1%82%d0%b0%d0%bb%d0%b8%d1%8f-%d0%bf%d0%be%d0%b4/", "text": "Министър-председателят на Италия Джузепе Конте обяви, че работата на неговото правителство приключва и той ще подаде оставка. Съответното той съобщи пред Сената в реч, излъчена на живо по Rai News 24, предава TACC. „Скъпи приятели от Движението „Пет звезди“ [една от двете управляващи партии], това е краят на работата на нашето правителство. В края на тази среща официално ще предам писмото за оставка на президента Серхио Матарела“, заяви Конте. Правителствената криза възникна, след като на 8 август вицепремиерът, вътрешен министър и лидер на една от двете управляващи партии -„Лига“, Матео Салвини обяви, че парламентарното мнозинство, съставено след изборите през март 2018 г., вече не функционира, и призова за нови избори. По време на летните ваканции обаче дискусията за ситуацията и речта на премиера беше отложена. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.20", "title": " Министър-председателят на Италия подава оставка"}
{"url": "https://trud.bg/%d1%82%d1%8a%d1%80%d1%81%d1%8f%d1%82-1000-%d1%83%d1%87%d0%b8%d1%82%d0%b5%d0%bb%d0%b8-%d0%b2-%d1%81%d0%be%d1%84%d0%b8%d1%8f-%d0%bf%d0%bb%d0%be%d0%b2%d0%b4%d0%b8%d0%b2-%d0%b8-%d0%b2%d0%b0%d1%80%d0%bd/", "text": "Около 1000 са обявените свободни работни места за учители преди началото на новата учебна година в трите най-големи града на страната – София, Пловдив и Варна. Свободните работни места за учители в София към момента са над 600, каза по   началникът на регионалното управление по образованието Ваня Кастрева. „Например на 19 август са обявени 50 работни места в системата. Най-голям дефицит има на начални учители, след тях се нареждат детските учители, следват учителите по чужди езици, след тях са учители по български език и литература, по математика, по информационни технологии“, обясни тя. В Пловдив свободните работни места за учители са близо 300, а във Варна – над 110. Незаети педагогически позиции са обявени на интернет страниците и на останалите регионални управления по образованието в страната.", "date": "2019.08.20", "title": " Търсят 1000 учители в София, Пловдив и Варна"}
{"url": "https://trud.bg/%d0%bd%d0%be%d0%b2-%d0%b4%d0%be%d0%b3%d0%be%d0%b2%d0%be%d1%80-%d0%be%d1%81%d1%82%d0%b0%d0%b2%d1%8f-%d0%b0%d0%ba%d1%80%d0%b0%d0%bf%d0%be%d0%b2%d0%b8%d1%87-%d0%b2-%d0%bb%d0%be%d0%ba%d0%be/", "text": "Бруно Акрапович остава начело на „Локомотив“ (Пд) и след нова година. Опитният специалист ще преподпише със „смърфовете“, а това ще стане през септември. Новината разкри лично роденият в Босна и Херцеговина треньор след успеха над „Дунав“ (Русе) с 3:1.  „Ситуацията е следната, разбрахме се на 99% със собственика Христо Крушарски, обясни Акрапович. – Той ще се върне на 9 септември в България, тогава ще седнем да подпишем. Остава да уточним само срока на контракта. Каквото каже той, това ще бъде.“  Именно Акрапович донесе Купата на България след 37-годишна пауза. През настоящата кампания „смърфовете“ се представят солидно, а успехът над „драконите“ ги изкачи до третата позиция в Първа лига. „Смърфовете“ са с равен брой точки с втория „Левски“, на който гостуват тази събота на стадион „Георги Аспарухов“. Два гола в понеделник реализира Димитър Илиев, а един добави Бирсент Карагерен.  „Горд съм с момчетата след този силен мач със „Страсбург“- допълни наставникът. – Не беше лесно да освежим отбора след тежкото пътуване. Показахме характер и воля срещу „Дунав“. Ако другите отбори не могат да издържат на този ритъм, а ние го направим, можем да мислим за топ 3. Още е рано обаче да се говори какво ще стане в края на сезона.“  Двубоят срещу „Дунав“ бе дебют за новия спортен директор Георги Иванов. Легендарният бивш нападател изгледа от трибуните обрата срещу „небесносините“, а в сряда ще бъде представен официално на „Лаута“ от 12.30 часа.", "date": "2019.08.20", "title": " Нов договор оставя Акрапович в „Локо“ (Пд)"}
{"url": "https://trud.bg/%d0%b1%d0%be%d0%b6%d0%b8%d0%bd%d0%be%d0%b2-%d0%bf%d1%80%d0%b5%d0%b4-%d1%82%d1%80%d0%b0%d0%bd%d1%81%d1%84%d0%b5%d1%80-%d0%b2-%d0%b4%d0%b5%d0%b2%d0%b5%d1%82%d0%be-%d0%bf%d1%8a%d1%80%d0%b2%d0%b5%d0%bd/", "text": "Валери Божинов е близо до трансфер в „Ризеспор“, съобщава вестник „Фотомач“. Турският елитен тим търси спешно попълнение в атака, въпреки че стартира сезона с успех с 1:0 над „Генчлербирлиги“ през уикенда.  „Изненадващо решение за проблемите в атаката на „Ризеспор“ може да дойде от България. Отборът е в преговори с нападателя Валери Божинов. На 33 години в момента и 11 гола за 23 мача миналата година, той е носил екипите на клубове като „Ювентус“ и „Манчестър Сити“, се казва в материала.  Ако трансферът стане факт, това ще бъде деветото първенство в кариерата на нападателя. През годините той игра в Италия, Англия, Португалия, България, Сърбия, Швейцария, Китай и Хърватия.  В момента в елита на Турция играе само един наш футболист – Страхил Попов, който вече три години и половина е част от „Касъмпаша“.", "date": "2019.08.20", "title": " Божинов пред трансфер в девето първенство"}
{"url": "https://trud.bg/%d1%87%d0%b5%d1%82%d0%b8%d1%80%d0%b8-%d0%b4%d0%b5%d0%bc%d0%be%d0%bd%d1%81%d1%82%d1%80%d0%b0%d1%86%d0%b8%d0%be%d0%bd%d0%bd%d0%b8-%d1%86%d0%b5%d0%bd%d1%82%d1%8a%d1%80%d0%b0-%d1%89%d0%b5-%d1%82%d0%b5/", "text": "От днес започват работа четирите демонстрационни центъра на Националното тол управление, в които превозвачите ще могат да тестват издаването на маршрутни карти за тежкотоварни автомобили. Те ще имат възможност да се запознаят и с т.нар. тол калкулатор, който на база тестови обхват на пътищата с тол такса и тестова тарифа ще изчислява дължимата такса за определен маршрут, съобщиха от управлението. Демонстрационните центрове ще бъдат в София, Пловдив, Варна и Русе и ще са отворени всеки работен ден от 14 до 18 часа. В тях с помощта на служители на Националното тол управление  ще може да се тества купуването на маршрутни карти от четирите канала, по които АПИ ще ги продава – терминал за самообслужване, сайта www.bgtoll.bg, мобилното приложение и от гише. В столицата демонстрационният център ще е в административната сграда на бул. „Цар Борис III“ №215, ет. 6, а в Пловдив (ул. „Христо Г. Данов“ №22), Варна (бул. „Доктор Пискюлиев“ №3) и Русе (ул. „Отец Паисий“ №5) – в съответното Областно пътно управление. Превозвачите може да изпращат въпросите за въвеждането на тол системата и на електронния адрес: consult.toll@api.bg. При покупка на маршрутна карта след въвеждането в търговска експлоатация на тол системата ползвателят на републиканската пътна мрежа трябва да посочи начална и крайна точка на маршрута си, както и до четири междинни точки по заложения от него маршрут. Освен това трябва да  въведе и техническите характеристики на пътното превозно средство (регистрационен номер, националност на пътното превозно средство, категория на ППС, емисионен клас, брой на оси). Системата автоматично ще предлага маршрут от ГКПП до ГКПП за улеснение на транзитния трафик, ще посочва още най-кратък и най-дълъг път. След като изчисли сумата системата ще попита клиента за потвърждение на въведените данни. Маршрутните карти ще са с валидност 24 часа от началото на активирането им. Регистрираните потребители (регистрацията е чрез електронния адрес през платформата за купуване на маршрутна карта) ще могат да си ги купят до 7 дни предварително, а нерегистрираните потребители –  за днешния или за утрешния ден.", "date": "2019.08.20", "title": " Четири демонстрационни центъра ще тестват тол услугите в страната"}
{"url": "https://trud.bg/%d1%84%d1%80%d0%b5%d0%bd%d1%81%d0%ba%d0%b8%d1%82%d0%b5-%d1%81%d0%bb%d1%83%d0%b6%d0%b1%d0%b8-%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%b3%d1%80%d1%83%d0%bf%d0%b0-%d0%bf%d0%bb%d0%b0/", "text": "Френските служби за сигурност са задържали петима души, които са планирали терористична атака по време на срещата Г-7 в курортния град Биариц в югозападната част на страната, съобщава телевизия BFMTV, съобщава  . Срещата ще се проведе в събота и неделя. Арестуваните възнамерявали да подпалят хотел, предназначен за полицейски служители, отговарящи за сигурността на участниците. Задържани са четирима мъже и една жена на възраст между 24 и 45 години. Те са членове на анархистична организация и според полицията обсъждали помежду си как да запалят хотела. Ако вината им бъде доказана, ги заплашва до 15 години затвор за участие в организирана престъпна група с цел терористична атака. За охрана на срещата в Биариц са мобилизирани почти 12 000 служители на службите за сигурност. В района се разполагат устройства за откриване и неутрализиране на дронове.", "date": "2019.08.20", "title": " Френските служби задържаха група, планирала терористична атака на срещата на Г-7"}
{"url": "https://trud.bg/%d0%b1%d0%b5%d0%b7-%d0%b4%d0%b4%d1%81-%d0%b7%d0%b0-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d0%bf%d0%bb%d0%be%d0%b4%d0%be%d0%b2%d0%b5-%d0%b8-%d0%b7%d0%b5%d0%bb%d0%b5%d0%bd%d1%87%d1%83/", "text": "Ще бъдем по-конкурентни на чуждите фирми Така ще се спрат далаверите с по-ниски фактури от производителите Министерство на земеделието настоява плодовете, зеленчуците и суровото мляко, произведени у нас да се облагат с нулева ставка на ДДС. Това заяви за “Труд” ресорният министър Десислава Танева. Вече е изпратено официално искане за обратното начисление на ДДС на тези продукти до Министерство на финансите, което от своя страна да договори данъчното изключение в ЕС. Водени са и предварителни разговори, за да се намери административно решение. Идеята е да се подкрепят секторите, в които продукцията се произвежда основно от малки стопани. За промяната от години настояват и самите фермерите, за да са конкуренти спрямо чуждите компании, тъй като вътрешната търговия в еврообщността е освободена от облагане,  обясни министърът. Близо 30-40 на сто от производителите на плодове, зеленчуци и сурово мляко у нас и сега не са регистрирани по ДДС заради обема на тяхната дейност, уточни Танева. Според нея с нулевата ставка освен, че ще се стимулират българските производители, ще се решат и други проблеми. Като опитите за укриване на данъци чрез предоставяне на фактури с вписани прекалено ниски, непазарни цени. Което би бил проблем и за самите фермери по време на данъчни проверки. Така че мярката ще помогне и за пълното изсветляване на пазара, въпреки че и сега се работи в тази насока чрез целенасоченото субсидиране. Вместо да изгуби фиска, ще се увеличи приходът в бюджета, категорична е Танева. Тя се надява на съдействие от страна на финансовото ведомство. И припомни,че именно след такава промяна, инициирана от нея като депутат и подкрепена от финансовия министър Владислав Горанов, данъкът върху зърното бе намален на 0%. Това спряло различните схеми за източване на ДДС и опити за измама, както и ощетяването на хазната. И в резултат държавата спечелила. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.20", "title": " Без ДДС за български плодове и зеленчуци\t"}
{"url": "https://trud.bg/%d0%b7%d0%b0%d0%bf%d0%be%d1%87%d0%b2%d0%b0%d1%82-%d0%bf%d1%80%d0%be%d1%83%d1%87%d0%b2%d0%b0%d0%bd%d0%b5-%d0%b7%d0%b0-%d1%82%d1%83%d0%bd%d0%b5%d0%bb-%d0%bf%d0%be%d0%b4-%d0%bf%d0%b5%d1%82%d1%80%d0%be/", "text": "Изпълнителят дава три варианта  Минимум три варианта за развитие на нов път с тунел под Петрохан трябва да представи проектантът, който ще направи прединвестиционно проучване за трасето по направлението Монтана – София. Това предвижда договорът, който подписа председателят на УС на Агенция “Пътна инфраструктура” Георги Терзийски с изпълнителя. Обществената поръчка е възложена на Обединение “Петрохан 2019”, с участници “Трансконсулт 22” и “Университет по архитектура, строителство и геодезия – Център за научни изследвания и проектиране”. Стойността на поръчката е 330 хил. лв. с ДДС, а срокът за изпълнение – 180 дни.", "date": "2019.08.20", "title": " Започват проучване за тунел под Петрохан\t"}
{"url": "https://trud.bg/%d1%80%d0%b0%d1%81%d1%82%d0%b5-%d0%b4%d0%b5%d0%bb%d1%8a%d1%82-%d0%bd%d0%b0-%d1%81%d1%82%d0%b0%d1%80%d0%b8%d1%82%d0%b5-%d0%ba%d0%be%d0%bb%d0%b8/", "text": "Намаляват превозните средства на средната класа При новите има увеличение от 10% Над 42,7% от автомобилите в България са над 20-годишни, показа проверка на “Труд” в данните на МВР. В страната са регистрирани общо 3,668 млн. автомобила, а от тях 1,568 млн. са на над 20 години. Това е нормално като се има предвид, че доходите ни са най-ниските в ЕС. Но има друга по-тревожна тенденция. С повишаването на доходите делът на най-старите коли би трябвало да намалява, а хората да започват да карат по-нови, по-хубави и по-скъпи. У нас обаче ситуацията не е такава – делът на най-старите коли расте. Само в рамките на година автомобилите на над 20 години са се увеличили със 73,1 хил., или с 4,9%. А делът им е нараснал от 41% на 42,7% от всички МПС-та. Успоредно с това намаляват колите на средната класа, които са на възраст между 5 и 20 години. Например автомобилите между 15 и 20 години намаляват с 45,8 хил., или с 4,57% и от над 1 млн. броя преди година вече са 956 хил. Спад има и при другите две групи коли, характерни за хората от средната класа – на възраст между 5 и 10 г. и от 10 до 15 г. Намалението на броя коли в тези групи е съответно с 1,13% до 242 хил. и с 2,72% до близо 705 хил. Явно колите остаряват, но повечето собственици не бързат да ги подменят с по-нови, а ги карат докато станат истински трошки. Увеличение обаче има в броя на новите коли, за които са минали по-малко от 5 години от първата им регистрация. За година те нарастват с 18,1 хил. броя, или с 10,17% и вече надминават 196 хил. Новите автомобили обаче имат само 5,3% дял от всички МПС-та в страната. Като се има предвид малкият им дял е естествено броят им бързо да нараства. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.20", "title": " Расте делът на старите коли\t"}
{"url": "https://trud.bg/%d0%b7%d0%b0%d0%b1%d1%80%d0%b0%d0%bd%d0%b8%d1%85%d0%b0-%d0%bb%d0%be%d0%b2%d0%b0-%d0%b4%d1%8a%d1%80%d0%b2%d0%be%d0%b4%d0%be%d0%b1%d0%b8%d0%b2%d0%b0-%d0%b8-%d0%b4%d1%80%d1%83%d0%b3%d0%b8-%d0%bc%d0%b0/", "text": "Със заповед на директора на РДГ – Ловеч инж. Павли Богдански е забранен достъпът до горски територии на лица, нямащи отношение към претърсването и прилагането на мерките за ликвидиране на болестта в ловностопанските райони на ДЛС „Русалка“ – Априлци и Черни Осъм, както и в районите на ловните дружини в Априлци, Велчево, Видима, Зла река и Острец. Това стана ясно на заседание на Областната епизоотична комисия свикано от Областния управител Ваня Събчева, съобщи  . започва претърсване на обявената инфектирана зона от 200 кв. км или с радиус 45 км в района от специалисти. Със заповед е забранен и дърводобивът, както и събирането на билки, лова и туристическите излети в района. Причината за тези драстични мерки е убитото диво прасе в района на Априлци, което донесе африканската чума по свинете /АЧС/ в област Ловеч. Вчера съобщихме за този случай. Това е първият и единствен засега случай. Животното е било отстреляно от ловна дружинка и след изследване на целия отстрел за деня от 14 прасета, само при едно се доказва наличието на острото заразно заболяване. Днес месото от него е загробено. Няма случай на заболяло домашно прасе към момента. Преди дни в определения срок жителите на Априлци доброволно изклаха прасетата, отглеждани за лично ползване. Това им осигури възможност да усвоят месото от все още здравите си животни. Ако това не се бе случило, днес всички прасета също щяха да бъдат загробени, според разпоредбите на БАБХ. По време на заседанието на Областната епизоотична комисия бяха обсъждани и още мерки и действия за незабавно потушаване и предотвратяване на следващи случай на АЧС на територията на Област Ловеч. След приключване на огледа и анализ на специалистите ще бъдат начертани и други мерки, които от една страна да ограничават разпространението на заболяването, а от друга – да нормализират живота на хората в района. От Община Троян присъстваха зам.-кмет инж. Чолакова и специалиста по лова към СЛРД Троян инж. Сашо Василков. Зам.-областният управител Илиян Тодоров, председател на областната комисия, представи за разглеждане и списъците с броя – над 1300 доброволно заклани прасета от обекти тип „заден двор“ в 20 км зони около индустриалните ферми от общините в Област Ловеч. За всяко от тях държавата осигурява по 300 лв за дезинфекция на личните стопанства. Допустими собственици за тази финансова помощ са хора, отглеждащи до 5 прасета за угояване, разположени в санитарни зони и отглеждани във ферми „лично стопанство“, които не продават месото, а го добиват само за лична употреба. Те ще получат средствата, ако са включени в списък, изготвен от кмета на населеното място и представен в Областната епизоотична комисия и заверен от областния управител и официален ветеринарен лекар. Изплащането на еднократната помощ се извършва от Областна дирекция по безопасност на храните, а условията за изплащането са наличие на заявление, в което стопанинът декларира, че е извършил доброволно клане, почистване и дезинфекция с посочени наименование и количество на закупения дезинфектант и консумативи, както е че няма да населва обекта с прасета за период най-малко 12 месеца след последната дезинфекция и без регистрация. Трябва да бъде предоставен и констативен протокол за извършено клане и почистване и дезинфекция, издаден от кмета на населеното място. Санитарни зони включват обектите тип „заден двор“ в 20 км зона около индустриални ферми, както и тези, намиращи се в населени места и представляват висок епизоотичен риск за разпространение на заболяването и определени с решение на Областната епизоотична комисия. След доказания случай на АЧС в Априлци в област Ловеч се изпълняват разпорежданията на министъра за земеделието, храните и горите Десислава Танева за биосигурност. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.20", "title": " Забраниха лова, дърводобива и други масови излети в Община Априлци и ДЛС „Черни Осъм“"}
{"url": "https://trud.bg/%d0%b1%d0%be%d1%80%d0%b8%d1%81-%d0%b4%d0%b6%d0%be%d0%bd%d1%81%d1%8a%d0%bd-%d0%b8%d0%b7%d1%82%d0%b5%d0%b3%d0%bb%d1%8f-%d0%b1%d1%80%d0%b8%d1%82%d0%b0%d0%bd%d1%81%d0%ba%d0%b8%d1%82%d0%b5-%d0%bf%d1%80/", "text": "Министър-председателят на Обединеното кралство Борис Джонсън ще изтегли представителите на страната от участие в повечето срещи за вземане на решения от Европейския съюз, считано от 1 от септември, когато правителството ще се готви за приближаващия краен срок за излизането на страната от Общността, съобщава The Independent. Занапред държавните служители и министри на Лондон ще присъстват само на заседанията на ЕС, от чиито изход Обединеното кралство има значителен национален интерес, като например сигурността. Решението бе обявено, след като по-рано Джонсън се закле да „свали“ дипломатите в Брюксел и обеща подготовка за Брекзит без споразумение. Джонсън ще направи първото си пътуване до Европа като министър-председател в следващите два дни, когато ще проведе разговори с канцлера на ФРГ Ангела Меркел и френския президент Еманюел Макрон преди срещата на върха на Г-7. Исканията му за преразглеждане на сделката за Брекзит на предшественика му на поста Тереза Мей обаче бяха посрещнати с жестока съпротива в Брюксел.  до председателя на Европейския съвет Доналд Туск, премиерът заяви, че предпазният механизъм за ирландската граница е „недемократичен“ и трябва да бъде отстранен от споразумението за Брезкит. Туск отхвърли искането и предупреди, че премахването на механизма би рискувало връщане към твърда граница в Ирландия.", "date": "2019.08.20", "title": " Борис Джонсън изтегля британските представители от срещите на ЕС"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%bc%d1%8a%d0%b6%d0%b0-%d0%ba%d0%be%d0%b9%d1%82%d0%be-%d0%b8%d0%b7%d0%ba%d1%8a%d1%80%d1%82%d0%b8-%d0%be%d0%b3%d1%80%d0%b0%d0%bd%d0%b8%d1%87/", "text": "Мъжът, който по-рано днес  три от ограничителите, т.нар. „перки“, по столичния булевард „Граф Игнатиев“, е задържан, и в момента го разпитват в Първо РПУ. Утре ще стане ясно дали ще му бъдат повдигнати обвинения във вандализъм, хулиганство и повреда на чуждо имущество, съобщи БГНЕС по информация от Столична община. Още новини от страната ще намерите тук Задържаният е на 62 години, той е обяснил действията си с „гражданско неподчинение“. Мъжът е задържан с щангата тип „кози крак“, с която е изкъртил ограничителите по улицата. Той е вървял с нея по тротоара, като откъртените ограничители хвърлял върху трамвайните релси. Стана ясно, че жена е ранена, след като се спънала в един от трамвайните ограничители в ранния следобед. Пострадалата е транспортирана в болница с охлузвания по челюстта. В знак на протест съпругът й премести част от бетонните блокчета върху трамвайните релси, заради което на мястото дойде полиция. „Взех един крик и преместих перките. Хвърлих ги на трамвайната линия с цел да предизвикам гражданско неподчинение. Някой да обърне внимание. Всеки ден някой пада и се пребива тук“, заяви Александър Рогачев. Той откъртил три от тях – две захвърлил върху трамвайните релси, а третата хвърлил пред магазин наблизо.", "date": "2019.08.20", "title": " Задържаха мъжа, който изкърти ограничители по „Граф Игнатиев“"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba%d0%b2%d0%be-%d1%89%d0%b5-%d1%80%d0%b5%d1%88%d0%b0%d0%b2%d0%b0-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d0%ba%d0%b8-%d1%81%d1%8a%d0%b2-32/", "text": "Редовното правителствено заседание ще се проведе както обикновено – в сряда, 21 август, от 10 часа при следния предварителен дневен ред: 1. ПРОЕКТ НА РАЗПОРЕЖДАНЕ ЗА ПРОМЯНА НА ОРГАНА, КОЙТО УПРАЖНЯВА ПРАВАТА НА ДЪРЖАВАТА КАТО ЕДНОЛИЧЕН СОБСТВЕНИК НА КАПИТАЛА НА „ЦЕНТЪР ЗА ОТДИХ КИТЕН“ ЕАД – КИТЕН.  Внасят: министърът на здравеопазването  министърът на икономиката 2. ПРОЕКТ НА РЕШЕНИЕ ЗА УЧРЕДЯВАНЕ НА БЕЗВЪЗМЕЗДНО ПРАВО НА СТРОЕЖ ВЪРХУ МОРСКОТО ДЪНО НА ОБЩИНА БУРГАС.  Внася: министърът на транспорта, информационните технологии и съобщенията 3. ПРОЕКТ НА РЕШЕНИЕ ЗА ОТЧУЖДАВАНЕ НА ИМОТИ И ЧАСТИ ОТ ИМОТИ – ЧАСТНА СОБСТВЕНОСТ, ЗА ДЪРЖАВНА НУЖДА ЗА ИЗГРАЖДАНЕ НА ОБЕКТ ,АВТОМАГИСТРАЛА „ХЕМУС“, УЧАСТЪК ОТ КМ 122+260 ДО КМ 139+340, ВКЛЮЧИТЕЛНО ПЪТЕН ВЪЗЕЛ „ПЛЕВЕН“, НА ТЕРИТОРИЯТА НА ОБЛАСТИТЕ ЛОВЕЧ И ПЛЕВЕН.  Внасят: министърът на регионалното развитие и благоустройството  министърът на финансите 4. ПРОЕКТ НА РЕШЕНИЕ ЗА БЕЗВЪЗМЕЗДНО ПРЕДОСТАВЯНЕ ЗА УПРАВЛЕНИЕ НА ИМОТ – ПУБЛИЧНА ДЪРЖАВНА СОБСТВЕНОСТ, НА КОМИСИЯТА ЗА ПРОТИВОДЕЙСТВИЕ НА КОРУПЦИЯТА И ЗА ОТНЕМАНЕ НА НЕЗАКОННО ПРИДОБИТОТО ИМУЩЕСТВО.  Внася: министърът на регионалното развитие и благоустройството 5. ПРОЕКТ НА РЕШЕНИЕ ЗА ДАВАНЕ НА СЪГЛАСИЕ ЗА СКЛЮЧВАНЕ НА СПОРАЗУМЕНИЯ ЗА ПРЕДОСТАВЯНЕ НА БЕЗВЪЗМЕЗДНА ФИНАНСОВА ПОМОЩ ЗА ИЗПЪЛНЕНИЕТО НА ПРОЕКТИ В РЕПУБЛИКА СЪРБИЯ, ЧЕРНА ГОРА, РЕПУБЛИКА АРМЕНИЯ И ГРУЗИЯ.  Внася: заместник министър-председателят по правосъдната реформа и министър на външните работи 6. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА СПОРАЗУМЕНИЕ ЗА ПРЕДОСТАВЯНЕ НА ДОБРОВОЛНА ЦЕЛЕВА ВНОСКА МЕЖДУ МИНИСТЕРСТВОТО НА ВЪНШНИТЕ РАБОТИ НА РЕПУБЛИКА БЪЛГАРИЯ И УНИЦЕФ ЗА ОСЪЩЕСТВЯВАНЕ НА ПРОЕКТ „ВКЛЮЧВАНЕ НА НАЙ-УЯЗВИМИТЕ ДЕЦА И ПОДРАСТВАЩИ ИЗВЪН УЧИЛИЩЕ В ДОСТЪПА ДО КАЧЕСТВЕНО ОБРАЗОВАНИЕ В ГРУЗИЯ“.  Внася: заместник министър-председателят по правосъдната реформа и министър на външните работи 7. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА МЕМОРАНДУМ ЗА РАЗБИРАТЕЛСТВО МЕЖДУ МИНИСТЕРСТВОТО НА ЗДРАВЕОПАЗВАНЕТО НА РЕПУБЛИКА БЪЛГАРИЯ И МИНИСТЕРСТВОТО НА ЗДРАВЕОПАЗВАНЕТО НА ЧЕРНА ГОРА ЗА СЪТРУДНИЧЕСТВО В ОБЛАСТТА НА ЗДРАВЕОПАЗВАНЕТО И МЕДИЦИНСКАТА НАУКА.  Внася: министърът на здравеопазването 8. ПРОЕКТ НА РЕШЕНИЕ ЗА ОДОБРЯВАНЕ НА ПОЗИЦИЯТА НА РЕПУБЛИКА БЪЛГАРИЯ И ЗА ОПРЕДЕЛЯНЕ НА СЪСТАВА НА БЪЛГАРСКАТА ДЕЛЕГАЦИЯ ЗА УЧАСТИЕ В ТРЕТИЯ ИЗВЪНРЕДЕН КОНГРЕС НА ВСЕМИРНИЯ ПОЩЕНСКИ СЪЮЗ.  Внася: министърът на транспорта, информационните технологии и съобщенията 9. ПРОЕКТ НА РЕШЕНИЕ ЗА ОДОБРЯВАНЕ НА РЕЗУЛТАТИТЕ И НА ПРОТОКОЛА ОТ ШЕСТАТА СЕСИЯ НА БЪЛГАРО-ГРУЗИНСКАТА МЕЖДУПРАВИТЕЛСТВЕНА КОМИСИЯ ЗА ТЪРГОВСКО-ИКОНОМИЧЕСКО И НАУЧНО-ТЕХНИЧЕСКО СЪТРУДНИЧЕСТВО, ПРОВЕДЕНА НА 4 И 5 АПРИЛ 2019 Г. В СОФИЯ.  Внася: министърът на транспорта, информационните технологии и съобщенията 10. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В НЕФОРМАЛНОТО ЗАСЕДАНИЕ НА СЪВЕТА НА ЕВРОПЕЙСКИЯ СЪЮЗ „ПРАВОСЪДИЕ И ВЪТРЕШНИ РАБОТИ“, ФОРМАТ „ВЪТРЕШНИ РАБОТИ“, ПРОВЕДЕНО НА 18 И 19 ЮЛИ 2019 Г. В ХЕЛЗИНКИ.  Внася: министърът на вътрешните работи 11. ПРОЕКТ НА РЕШЕНИЕ ЗА ОПРЕДЕЛЯНЕ НА СПЕЧЕЛИЛИЯ КОНКУРСА УЧАСТНИК ЗА КОНЦЕСИОНЕР НА МОРСКИ ПЛАЖ „КЪМПИНГ ЧЕРНОМОРЕЦ“, ОБЩИНА СОЗОПОЛ, ОБЛАСТ БУРГАС.  Внася: министърът на туризма 12. ПРОЕКТ НА РЕШЕНИЕ ЗА ОПРЕДЕЛЯНЕ НА СПЕЧЕЛИЛИЯ КОНКУРСА УЧАСТНИК ЗА КОНЦЕСИОНЕР НА МОРСКИ ПЛАЖ „ПОМОРИЕ – ИЗТОК‘, ОБЩИНА ПОМОРИЕ, ОБЛАСТ БУРГАС.  Внася: министърът на туризма 13. ПРОЕКТ НА РЕШЕНИЕ ЗА ПРЕДОСТАВЯНЕ НА КОНЦЕСИЯ ЗА ДОБИВ НА ПОДЗЕМНИ БОГАТСТВА ПО ЧЛ. 2, АЛ. 1, Т. 2 ОТ ЗАКОНА ЗА ПОДЗЕМНИТЕ БОГАТСТВА – НЕМЕТАЛНИ ПОЛЕЗНИ ИЗКОПАЕМИ – ИНДУСТРИАЛНИ МИНЕРАЛИ – ГЛАУКОНИТОВА СУРОВИНА, ОТ НАХОДИЩЕ „ДЪЛБОКИ ДОЛ“, УЧАСТЪЦИ „МИШОВЕЦ“ И „СИНИЯ БРЯГ“, РАЗПОЛОЖЕНО В ЗЕМЛИЩЕТО НА С. БУКОВЕЦ, ОБЩИНА БЯЛА СЛАТИНА, ОБЛАСТ ВРАЦА, НА „СИМЕКС“ ЕООД – КРИВОДОЛ.  Внася: министърът на енергетиката 14. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ЗАКОН ЗА ИЗМЕНЕНИЕ И ДОПЪЛНЕНИЕ НА ЗАКОНА ЗА ПАЗАРИТЕ НА ФИНАНСОВИ ИНСТРУМЕНТИ.  Внася: министърът на финансите 15. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ЗАКОН ЗА ИЗМЕНЕНИЕ И ДОПЪЛНЕНИЕ НА ЗАКОНА ЗА БЕЗОПАСНО ИЗПОЛЗВАНЕ НА ЯДРЕНАТА ЕНЕРГИЯ.  Внася: заместник министър-председателят по икономическата и демографската политика 16. ПРОЕКТ НА ПОСТАНОВЛЕНИЕ ЗА ПРИЕМАНЕ НА ПРАВИЛНИК ЗА ОРГАНИЗАЦИЯТА И ДЕЙНОСТТА НА СЪВЕТА ЗА РАЗВИТИЕ НА ГРАЖДАНСКОТО ОБЩЕСТВО.  Внася: заместник министър-председателят", "date": "2019.08.20", "title": " Вижте какво ще решава Министерски съвет утре, 21 август 2019"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-464/", "text": "Втора клада под „Струма” готова да лумне всеки момент Планина от пластмаси продължава да е струпана на метри от обгорелите колони.           Без ДДС за български плодове и зеленчуци Млякото също ще се облага с нулева ставка.               Африканската чума унищожи 20% от прасетата в България Загубите са за близо 170 милиона лева, епидемията може да се повтори и следващото лято, казва земеделският министър Десислава Танева в интервю за „Труд“.           Атаката от слаба позиция е обречена на провал Суетенето около избора на главен прокурор се подхранва от лични страхове и амбиции – анализ на д-р Илия Илиев.                 Проектите за шофьорски закони отиват за скрап Анонимна работна група от КАТ и ДАИ ги писа 3 години без резултат – коментар на Цветан Гемишев.       Гурбетчия Силует на Диего Форлан. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.20", "title": " Вижте акцентите в броя на вестник „Труд“ в сряда, 21 август 2019"}
{"url": "https://trud.bg/%d0%b1%d1%83%d0%bd%d0%b4%d0%b5%d1%81%d0%b1%d0%b0%d0%bd%d0%ba-%d1%80%d0%b0%d0%b7%d0%bb%d0%b8%d0%ba%d0%b0%d1%82%d0%b0-%d0%bc%d0%b5%d0%b6%d0%b4%d1%83-%d1%81%d1%82%d0%b0%d1%80%d0%b8%d1%82%d0%b5/", "text": "Разликата между „старите” и „новите” държави-членки на Европейския съюз намалява все повече сочи анализ на централната банка на Германия. Анализът обхваща България, Чехия, Естония, Хърватия, Латвия, Литва, Унгария, Полша, Румъния, Словакия и Словения и показва, че въпреки слабостта на световната икономика, брутният национален продукт (БНП) е нараснал средно с 4,3% през миналата година, пише  . През 2017 година този ръст е възлизал на 4,8%. Резултатите сочат, че тези държави се приближават към средните за Европейския съюз. През 2013 г. изброените страни участват с 41%, през 2018 г. – с 46% от средния БНП на глава от населението в ЕС. Съотнесено към покупателната способност на населението, това означава, че „новите” държави са се изкачили от 6:% на 72% от средното за ЕС. Бундесбанк подготвя редовно подобни анализи за компании в Германия, които се интересуват от покупателната способност на гражданите в определени държави с цел пласиране на продукцията си. Анализаторите на банката отбелязват все по-тясната обвързаност и зависимост на тези страни от международната търговия и интеграцията в общия пазар.", "date": "2019.08.20", "title": " Бундесбанк: Разликата между „старите” и „новите” членки на ЕС намалява"}
