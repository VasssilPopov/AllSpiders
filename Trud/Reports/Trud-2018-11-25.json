{"url": "https://trud.bg/%d0%bf%d0%be%d1%80%d0%bd%d0%be%d0%b7%d0%b2%d0%b5%d0%b7%d0%b4%d0%b0-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d0%b8-%d0%b8-%d0%bf%d0%b5%d0%b2%d0%b8%d1%86%d0%b8-%d0%b7%d0%b0/", "text": "Носителят на титлата ще бъде обявен през декември Президентите на САЩ, Русия, Южна Корея, Турция, Китай и Франция, канцлерът на Германия, министър-председателят на Канада, лидерът на Северна Корея, папа Франциск, порнозвездата Сторми Даниелс, милиардерът Илон Мъск, световноизвестните поп звезди Ариана Гранде, Тейлър Суифт, Лейди Гага и Бионсе, спортисти и предприемачи са само част от тазгодишните претенденти за отличието “Личност на годината” на американското списание “Тайм”. Преди дни изданието пусна в интернет списъка с всички имена, които имат шанс да се окичат с тази титла и призова читателите да гласуват за своя фаворит. Към момента лидер в подреждането е корейската група BTS. Те си заслужиха вниманието на аудиторията през изминалата година с успехите си зад Океана. Според интернет потребителите не е изненадващо, че именно те водят в гласуването онлайн, тъй като феновете им са известни с огромната си активност в мрежата и “фанатично” гласуване в запитвания. На второ място в подреждането е президентът на Южна Корея Мун Дже-ин, а след него, но със същите гласове, са планетата Земя (номинирана заради унищожаването й от климатичните промени) и спасителите на децата в Тайландска пещера от юли т.г. Сред претендентите за “Личност на годината” с много гласове от читателите на “Тайм” са също престолонаследникът на Саудитска Арабия Мохамед бин Салман, свидетелката пред Сената на САЩ за сексуален тормоз Кристин Блейзи и бившата първа дама Мишел Обама. Както всяка година, и този път за отличието са номинирани няколко поп певици и знаменитости от шоубизнеса, които са имали значимо присъствие в медиите през годината. От тях (с изключение на BTS) в гласуването води младата и талантлива Ариана Гранде. Само за 2018-а певицата преживя серия от емоционални събития както в личен, така и в професионален план. Успешно се завърна на сцената след терористичната атака от 22 май миналата година, когато по време на неин концерт в Манчестър загинаха 22 души, и подобри собствени рекорди с новия си албум Sweetener. В личен план усилено се обсъждаше раздялата й с годеника от три месеца Пийт Дейвидсън и самоубийството на бившия й приятел Мак Милър. Нейните колежки Тейлър Суифт, Бионсе и Лейди Гага също се радват на успешна година в музикален и творчески план и са получили номинация за “Личност на годината”. Интересен претендент за отличието е порнозвездата Сторми Даниелс, която заведе съдебно дело срещу президента на САЩ Доналд Тръмп и разказа за аферата й с държавния глава от преди години. За нея са гласували немалко от читателите, като я поставят над политици като Владимир Путин, Ангела Меркел, Ким Чен Ун, Емануел Макрон, Реджеп Ердоган и др.", "date": "2018.11.25", "title": " Порнозвезда, президенти и певици за „Личност на годината“"}
{"url": "https://trud.bg/800-000-%d0%bb%d0%b5%d0%b2%d0%b0-%d0%b7%d0%b0-%d0%b6%d1%8a%d0%bb%d1%82%d0%b8-%d0%bf%d0%b0%d0%b2%d0%b5%d1%82%d0%b0-%d0%b4%d0%b0%d0%b2%d0%b0-%d0%b0%d1%85%d1%82%d0%be%d0%bf%d0%be%d0%bb/", "text": "Местни хора събират подписи – не искат нов площад, а да се решат инфраструктурните проблеми Ахтопол да стане малката София, като се реконструира площадът на града с жълти павета, подобни на тези в столицата. Срещу предложението на Общината, за което ще бъдат похарчени близо един милион лева, застават част от местните жители. Те искат сумата да се използва за решаването на наболелите проблеми на града. “От общинския бюджет са заделени 800 000 лева. Средствата ги имаме и започнахме обществени обсъждания. Центърът на града ни трябва да се обнови. Така дойде и предложението, което хората сами дадоха, по време на едно от събиранията”, заяви пред “Труд” кметът на града Станислав Димитров. В същото време част от местните хора твърдят, че обсъждания не е имало преди 1 ноември, когато проектът е бил обявен. Те вече са внесли възражение в Общината и са започнали подписка срещу предложението є, защото смятат проекта за нов площад за нефункционален. Инициативата им е подкрепена за два дни от 146 души, при възрастно население от 800. Подписалите се възразяват срещу изразходването на огромната сума от бюджета, която е банков кредит и е най-голямата инвестиция за Ахтопол в последните 30 години, за подновяване пространството в центъра, което значително ще намали зелените площи. Вместо това хората искат изграждането на канализационна система, асфалтиране на улиците, завършване на крайбрежната алея, Историческия музей, и др. От градската управа твърдят, че ахтополчани били категорични, че не искат център с мрамор и гранит – щели да приличат на всички останали. Затова прегърнали идеята за “малката София”. Проектът още е само идеен, увери кметът Димитров. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.25", "title": " 800 000 лева за жълти павета дава Ахтопол\t\t\t"}
{"url": "https://trud.bg/%d1%88%d0%b0%d1%80%d0%b0%d0%bd%d1%8a%d1%82-%d0%b7%d0%b0-%d0%bd%d0%b8%d0%ba%d1%83%d0%bb%d0%b4%d0%b5%d0%bd-%d0%b7%d0%b0%d0%ba%d0%be%d0%b2%d0%b0%d0%bd-%d0%bd%d0%b0-6-%d0%bb%d0%b5%d0%b2%d0%b0/", "text": "В Ченгене скеле ще посрещат с чернокоп  Шаранът в Бургас е заковал 6 лева за килограм. Според търговците на рибната борса “Краснодар”, едва ли ще има промяна в цената за Никулден. Нито ще поскъпне, нито ще поевтинее, коментират опитните продавачи. Рибарите от селището Ченгене скеле край Бургас и много жители на морския град ще посрещнат празника с чернокоп. “Има го много, още два дни ще влизаме в морето, докато времето позволява”, каза пред “Труд” рибарят Жельо Попов, докато акостира с лодката си пред рибарската хижа. На борсата има изобилие от морска и речна риба – килограм чернокоп върви по 6-8 лв., наполовина е кефалът, има щука по 6 лв. и бяла сулка по 7 лв. Сафридът върви по 5 лв., толкова е и барбунът. Паламуд също се намира и е 8 лв. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.25", "title": " Шаранът за Никулден закован на 6 лева"}
{"url": "https://trud.bg/%d0%bc%d0%b0%d0%b9%d0%ba%d0%b0-%d0%bd%d0%b0-%d0%b4%d0%b2%d0%b5-%d0%b4%d0%b5%d1%86%d0%b0-%d1%81%d0%ba%d0%be%d1%87%d0%b8-%d0%bf%d1%80%d0%b5%d0%b4-%d0%b2%d0%bb%d0%b0%d0%ba%d0%b0-%d0%b2-%d1%80%d1%83%d1%81/", "text": "45-годишна жена, майка на две деца, направи опит да сложи край на живота си, заставайки срещу движещ се влак. Инцидентът станал днес следобед на ж.п.-прелеза край Товарна гара в Русе, съобщава  . Жената застанала на линията и въпреки сигналите на машиниста не се отмествала. Той направил опит да спре, но въпреки усилията му, локомотивът ударил намиращата се на релсовия път жена. С автомобил на Спешна помощ пострадалата била откарана в УВБАЛ “Канев* с тежки счупвания на таза и единия крак. По първоначална информация опасност за живота й няма. На местопроизшествие се извършват следствени действия.", "date": "2018.11.25", "title": " Майка на две деца скочи пред влака в Русе"}
{"url": "https://trud.bg/%d1%81%d0%bb%d0%be%d0%b2%d0%b0%d0%ba%d0%b8%d1%8f-%d0%bd%d1%8f%d0%bc%d0%b0-%d0%b4%d0%b0-%d0%be%d0%b4%d0%be%d0%b1%d1%80%d0%b8-%d0%bf%d0%b0%d0%ba%d1%82%d0%b0-%d0%bd%d0%b0-%d0%be%d0%be%d0%bd-%d0%b7%d0%b0/", "text": "Словакия няма да одобри Пактът на ООН за миграцията, обяви премиерът Петер Пелегрини след срещата на лидерите на ЕС в Брюксел, съобщава Ройтерс. Пактът беше одобрен през юли от всички 193 държави-членки на ООН, с изключение на САЩ.  ", "date": "2018.11.25", "title": " Словакия няма да одобри пакта на ООН за миграцията"}
{"url": "https://trud.bg/%d0%bf%d0%b0%d1%82%d1%80%d0%b8%d0%be%d1%82%d0%b8%d1%82%d0%b5-%d1%81-%d0%b2%d1%8a%d1%82%d1%80%d0%b5%d1%88%d0%b5%d0%bd-%d0%b2%d0%be%d1%82-%d0%b7%d0%b0-%d0%b2%d0%be%d0%b4%d0%b0%d1%87%d0%b8-%d0%bd%d0%b0/", "text": "Партиите в “Обединени патриоти” може да определят водач и състав на листата за европейските избори с вътрешен вот. Това даде да се разбере зам.-председателят на ПГ на “Обединени патриоти” и член на ВМРО Искрен Веселинов. Пред БНР той коментира идеята на евродепутата Ангел Джамбазки листата да бъде съставена след вътрешни избори в коалицията “като “един позитивен вариант”. “Не се готвим за предсрочни избори. За нас първите възможни избори са европейските. Освен това, самоцелното говорене за предсрочни избори обслужва единствено нестабилността в страната”, категоричен бе Искрен Веселинов. “По думите му и трите партии в малката коалиция имат интерес да тушират най-после това напрежение и формацията да е с минимум две места в Европарламента.", "date": "2018.11.25", "title": " Патриотите с вътрешен вот за водачи на листи"}
{"url": "https://trud.bg/%d0%bf%d0%be%d0%b6%d0%b0%d1%80%d0%b8%d1%82%d0%b5-%d0%b2-%d0%ba%d0%b0%d0%bb%d0%b8%d1%84%d0%be%d1%80%d0%bd%d0%b8%d1%8f-%d1%81%d0%b0-%d0%be%d0%b2%d0%bb%d0%b0%d0%b4%d0%b5%d0%bd%d0%b8/", "text": "Пожарите в Калифорния са локализирани, загинали са най-малко 88 души. Пожарът в Северна Калифорния, който е признат за най-опустошителния в съвременната история на щата, е напълно локализиран. Това се посочва в съобщението на Калифорнийския отдел за горите и противопожарната защита в неделя. Изгорялата площ е около 620 квадратни километра. Огънят разруши около 14 хиляди къщи. Не по-малко от 85 души са загинали след 8 ноември в окръг Бют в северната част на щата. Друг голям пожар в южната част на Калифорния, близо до Малибу, също е изцяло локализиран. Жертвите на тези два пожара са най-малко 88 души. Търсенето на загинали продължава.", "date": "2018.11.25", "title": " Пожарите в Калифорния са овладени"}
{"url": "https://trud.bg/%d1%88%d0%be%d0%ba-%d1%81%d0%bb%d0%b5%d0%b4-30-%d0%b3%d0%be%d0%b4%d0%b8%d0%bd%d0%b8-%d0%b1%d0%be%d1%82%d0%b5%d0%b2-%d0%b2%d1%80%d0%b0%d1%86%d0%b0-%d0%bf%d0%b0%d0%ba-%d0%b1%d0%b8-%d0%bd%d0%b0/", "text": "„Ботев“ (Враца) хвърли бомбата в Първа лига, след като спечели насред стадион „Георги Аспарухов“ срещу „Левски“ с 3:1. Героят на вечерта бе Валери Божинов, бившият играч на „сините“. Опитният нападател вкара две от попаденията за гостите, а едно добави и друг преминал през „Герена“ – „Валери Домовчийски. Така след 30 години врачани отново взеха скалпа на 26-кратните шампиони в София. Почетният гол за домакините пък бе дело на Давиде Мариани от дузпа. Срещата започна отлично за „Левски“, който поведе още в 20-ата минута. Главният рефер Георги Кабаков отсъди дузпа за столичния гранд, а изпълнението на Мариани бе безпогрешно. Вместо да довършат своя съперник обаче, „сините“ допуснаха отпускане, което им струва скъпо. В 34-ата минута съдията посочи за втори път бялата точка, този път за гостите. Божинов на свой ред също не сгреши от 11 метра, изравнявайки резултата. През втората част отборът на Славиша Стоянович изпитваше затруднения в офанзивен план. Домакините създадоха куп положения пред Красимир Костов, но гол така и не влизаше. И точно, когато словенският специалист пусна втори нападател в лицето на Серджиу Буш, Божинов отново попари бившия си отбор след точен удар с глава. В самия край на мача резервата Валери Домовчийски довърши „Левски“ с трето попадение, за да затвърди сензацията на „Герена“. Червен картон пък получи Хали Тиам, а Стоянович бе изгонен за невъздържано поведение.", "date": "2018.11.25", "title": " ШОК! След 30 години „Ботев“ (Враца) пак би на „Герена“, Божинов герой"}
{"url": "https://trud.bg/%d1%81%d0%bc%d0%b5%d0%bd%d1%8f%d1%82-%d0%b1%d1%80%d0%be%d0%bd%d0%b7%d0%be%d0%b2%d0%b0%d1%82%d0%b0-%d0%ba%d1%8a%d1%89%d0%b0-%d0%b2-%d1%81%d1%82%d0%be%d0%bb%d0%b8%d1%86%d0%b0%d1%82%d0%b0/", "text": "Избират между 17 произведения на изкуството Нова временна арт инсталация сменя Бронзовата къща на площадката на бившия мавзолей на Георги Димитров в София през март догодина. Това обяви пред “Труд” председателят на групата на ГЕРБ в Столичния общински съвет (СОС) Малина Едрева. “Бронзовата къща”, която беше поставена през лятото в партньорство с Австрийското посолство, ще бъде демонтирана в началото на 2019 г. Столичната община обаче продължава инициативата на площадката на мавзолея да има временни художествени инсталации чрез програма “Навън”. До момента на “Московска” 33 са получени 17 художествени предложения за знаковото място. Те се оценяват от специална комисия към дирекция “Култура” на общината, като в нея влизат експерти по визуални изкуства и урбанизъм. Изборът им ще стане ясен до Коледа. Столичани и гости на града ще могат да видят всички предложения след 10 януари 2019 година, когато ще има обществено представяне на резултатите от конкурса. “След това започва съгласувателната процедура с Общинския експертен съвет по устройство на територията, с Художествено-експертният съвет, с Направление “Архитектура и градоустройство. До края на февруари ще имаме решение, а в началото на март договорите трябва да са подписани”, каза Едрева. Финансирането по програма “Навън” е в размер на 100 000 лв. “Оставили сме възможността или една единствена инсталация да бъде подкрепена за цялата година, или ако има много силни предложения, да бъдат разделени в два етапа от годината”, каза още тя. Подкрепените проекти ще бъдат изложени на площад “Княз Александър I” между три и девет месеца през 2019 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.25", "title": " Сменят Бронзовата къща в столицата\t\t\t"}
{"url": "https://trud.bg/%d1%81%d1%82%d1%80%d0%be%d0%b8%d1%82%d0%b5%d0%bb%d0%b8%d1%82%d0%b5-%d1%81-%d0%b4%d0%be%d0%b3%d0%be%d0%b2%d0%be%d1%80%d0%b8-%d0%b7%d0%b0-1-%d0%bc%d0%b8%d0%bb%d0%b8%d0%b0%d1%80%d0%b4-%d0%bb%d0%b5%d0%b2/", "text": "Фирми без регистрация в професионалния регистър са с контракти за над 20 млн. лв. Договори за близо 1 млрд. лв. са сключили строителните компании през първата половина на годината. Това показва доклад на Камарата на строителите в България. Общо 931 контракта са подписани за периода януари-юни 2018 г., като общата им стойност е 946 млн. лв. Най-големият възложител за периода остават общините с поръчки за общо 549 млн. лв., докато министерства и агенции са сключили строителни контракти за общо 295 млн. лв., показват данните. Най-много са договорите за изграждане, ремонт и рехабилитация на инженерна инфраструктура – 320 на обща стойност 414 млн. лв. В сравнение със същия период година по-рано са сключени двойно повече контракти в този дял на сектора, но общата им стойност намалява с 11,7%. Веднага след тях се нареждат средствата отпуснати за енергийна инфраструктура през първото полугодие (228 млн.лв.), сградно строителство (160 млн.лв.) и ВиК строителство (144 млн.лв.). Единствено при сградното строителство се отчита значителен ръст на годишна база в стойността на сключените контракти – в размер на 90,5%, показват данните на Камарата на строителите. От данните става ясно, че повечето договори, които са спечелени от самостоятелни компании, а не от консорциуми, са сключени от средно големи фирми от сектора с персонал до 249 души. Те са парафирали договори за 315 млн. лв. от общо 737 контракта за 575 млн. лв. Големите компании от сектора ще изпълняват поръчки за три пъти по-малко средства – общо 130 млн. лв. Интересен е фактът, че 21 млн. лв. от сключените договори за периода ще се усвоят от компании, които не са вписани в професионалния регистър на строителите. В момента извън обхвата му остават компаниите, които изграждат малки жилищни сгради, селскостопански постройки, оранжерии и извършват ремонтни дейности. Според представители на Камарата на строителите обаче е редно всички фирми, които искат да изпълняват обекти да се подчиняват на общите правила за бранша. В момента регистрираните компании са три пъти по-малко от тези, които не са вписани в регистъра, твърдят специалисти от сектора. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.25", "title": " Строителите с договори за 1 милиард лева\t\t\t"}
{"url": "https://trud.bg/%d0%bf%d0%bb%d0%b0%d0%bc%d0%b5%d0%bd-%d0%b4%d0%b8%d0%bc%d0%b8%d1%82%d1%80%d0%be%d0%b2-%d0%ba%d0%bd%d1%81%d0%b1-%d0%be%d1%87%d0%b0%d0%ba%d0%b2%d0%b0-%d1%81%d0%b5-%d0%bf%d0%be%d1%81%d0%ba%d1%8a%d0%bf/", "text": "„Това е най-добрият бюджет, който е съставял Бойко Борисов. Иначе и по-добри сме имали, поне от наша гледна точка. Но когато има 6 милиарда повече, не може да има друга оценка. Досега не сме одобрявали бюджетите на Борисов и нямаше изненадани, но след като сега го одобрхме, това не е така. Сега, този бюджет ще даде повече за хората”. Това обяви президентът на КНСБ Пламен Димитров по  . Относно недоволството на работодателите според него то е свързано с това, че просто няма хора, които да работят. Но все пак увеличаването на заплатите – минималната работна заплата и тези в бюджетната сфера са една стъпка напред. Той се надява, че бизнесът ще последва този пример и също ще увеличи заплати. Според него пазарът на труда е горещ и заради това има основание за ръст на заплатите. „Очевидно е, че хората трябва да могат да поемат новите цени, очаква се ръст на много стоки, затова трябва да се увеличат заплатите. Освен това няма хора, които да работят и трябва да се плаща повече, за да се намерят такива. Това също е основание заплатите да вървят нагоре”, каза Димитров и изрази надежда, че бизнесът ще изпревари тези събития. „Основният проблем е с разпределението и преразпределението. Затова и хората имат усещане за несправедливост. Неравенствата са много големи. Разпределението на дела, който ние произвеждаме заедно, между нас и капитала е основният проблем. И не става въпрос само за чужди компании. За миналата година българският бизнес със своите работници е генерирал 19 милиарда лева печалба. Каква част от тях са отишли под формата на заплати…, ние можем да кажем, че разпределението не е правилно и трябва да са повече”, заяви Димитров. Само 30 процента от българските работници имат колективни труудови договори и в тях ясно се вижда колко от печалбата получават. „Вече е повече от ясно, че хората ги водят по някакъв начин. Който не е отишъл на Драгичево, не е видял за какво става въпрос. Там могат да се видят известни фенове от фенклуба на Миньор Перник. Видяха се и политически фигури. Това обаче не означава, че трябва да омалоуважаваме протестите. Причината за протестите е автентична – и тя е доходите на хората. 70 процента от хората получават под средната заплата. Масово извън София средната заплата е около 800 лева”, каза лидерът на КНСБ. „Бизнесът трябва да погледне към себе си и собствените си работници с по-голямо разбиране. И да бръкне от собствения си джоб. За да не се наложи да бръкне под натиск. Защото тогава не се знае с колко ще се наложи да бръкне, може и да е повече”, призова Пламен Димитров. В заключение за политическата ситуация в страната той коментира: „Смятам, че новият вицепремиер Марияна Николова има качества, тъй като я познавам. Но ще видим дали са достатъчни за тази позиция. Що се отнася до президента Радев и премиера Борисов, те не са от вчера. Това бе така, още докато Радев бе генерал. Не съм изненадан от това отношение между двамата генерали. Аз обаче се надявам те малко да се свият, защото това ще от полза за всички”.", "date": "2018.11.25", "title": " Пламен Димитров, КНСБ: Очаква се поскъпване на много стоки, трябва да се увеличат заплатите"}
{"url": "https://trud.bg/%d0%b7%d0%b5%d0%bc%d0%b5%d1%82%d1%80%d1%81%d0%b5%d0%bd%d0%b8%d0%b5-%d1%81-%d0%bc%d0%b0%d0%b3%d0%bd%d0%b8%d1%82%d1%83%d0%b4-6-3-%d0%b5-%d1%80%d0%b5%d0%b3%d0%b8%d1%81%d1%82%d1%80%d0%b8%d1%80%d0%b0%d0%bd/", "text": "Земетрсение с магнитуд 6.3 по скалата на Рихтер е регистрирано на територията на Иран, в 18,37 ч. българско време, близо до границата с Ирак. Трусът е усетен и в иракската столица Багдад, съобщи местната телевизия. Епицентърът е на дълбочина 65 км на 163 км североизточно от иракската столица Багдад. В следващия час след труса за регистрирани пет ссилни афтършока с магнитуди между 3.5 и 5.2 по Рихтер.", "date": "2018.11.25", "title": " Земетрсение с магнитуд 6.3 е регистрирано в Иран"}
{"url": "https://trud.bg/700-%d0%bf%d0%b0%d1%80%d1%82%d0%b8%d0%b9%d1%86%d0%b8-%d0%b3%d1%8a%d0%bb%d1%82%d0%b0%d1%82-%d0%bd%d0%b0%d0%b4-10-%d0%bc%d0%bb%d0%bd-%d0%bb%d0%b2-%d0%b7%d0%b0%d0%bf%d0%bb%d0%b0%d1%82%d0%b8/", "text": "Над половината работят в ГЕРБ 704 партийци са на заплата към 7-те основни политически сили в парламента, показа справка на “Труд” в регистъра “Дакси” във връзка с предстоящите дебати за намаляване на партийните субсидии в Бюджет 2019. Последните налични данни за броя на здравно и социално осигурените са към април 2018 г. 10,2 млн. лв. са отишли за възнаграждения, сочат годишните финансови отчети на партиите за 2017-а. Това е повече от една четвърт от държавната издръжка, която за миналата година беше 38 млн. лв., а за 2018 г. е 38,7 млн. лв. 382-ма работят в ГЕРБ за 5 млн. лв. годишно. Броят на служителите на Цветан Цветанов варира, като е достигал до 548 през август 2013 г. 162-ма са на работа в БСП и това коства на партията 2 767 000 за заплати и 427 000 лв. осигуровки на година. ДПС има 82-ма служители и плаща 1 235 000 лв. за заплати и осигуровки. ВМРО е с 16 служители за 182 000 лв. заплати и осигуровки. “Атака” има 49 души персонал за 194 000 лв. заплати и 49 000 лв. осигуровки. НФСБ плаща на 12 служители и има 318 000 лв. “плащания, свързани с персонал”. Отделно миналата година партията е похарчила 169 000 лв. за граждански договори и 101 000 лв. за консултантски услуги. “Воля”, която няма структури в страната, е с един служител, за който се харчат 6 хил. лв. годишно. Миналата седмица премиерът Бойко Борисов се ангажира отново да бъде внесено предложението за намаляване на партийните субсидии до 1 лв. на получен глас на парламентарни избори. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.25", "title": " 700 партийци гълтат над 10 млн. лв. заплати\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-290/", "text": "Българите във Великобритания запазват правата си след Брекзит Това увери премиерът Бойко Борисов от срещата на върха в Брюксел. Ще настояваме да остане безвизовото пътуване.         700 партийци гълтат над 10 млн. лв. заплати 704 партийци са на заплата към 7-те основни политически сили в парламента, показа справка на “Труд”. Парите са от държавните субсидии.         Властта среща народа – и какво от това Кой спечели от маратона в „Шоуто на Слави“ – новият коментар на Иван Гарелов в неговата рубрика „ТВ Панорама“.         Лигата на антибългаризма Сумрачните интереси на изкуствения политически елит. Общественият имунитет срещу грабителите – анализ на Христо Смоленов.         Гръцките банки – лидер по лоши кредити в ЕС Концентрацията в сектора е много висока. Необслужваните заеми достигат своя пик през 2016 г. – 107,2 млрд. лв. – анализ на финансиста Димитър Чобанов.       От топлото до АЕЦ Силует на новия изпълнителен директор на АЕЦ „Козлодуй“ Наско Михов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.25", "title": " Вижте акцентите в броя на вестник „Труд“ в понеделник, 26 ноември 2018"}
{"url": "https://trud.bg/%d0%b2%d1%8a%d0%be%d1%80%d1%8a%d0%b6%d0%b5%d0%bd-%d0%b3%d1%80%d0%b0%d0%b1%d0%b5%d0%b6-%d0%b2-%d1%81%d0%be%d1%84%d0%b8%d1%8f/", "text": "Въоръжен грабеж е бил извършен в хранителен магазин в столичния квартал „Сухата река“. Сигнал за извършеното престъпление бил подаден тази вечер към 18.50 часа, съобщиха от МВР. По първоначални данни в обекта нахлул маскиран и въоръжен мъж, който заплашил служителката и след като отнел наличните парични средства от дневния оборот, изчезнал в неизвестна посока. На място е извършен оглед. Предприети са оперативно-издирвателни действия за установяване на извършителя на престъплението. По информация на   задигнатата сума е около 250 лева.      ", "date": "2018.11.25", "title": " Въоръжен грабеж в София, обраха магазин в „Сухата река“"}
{"url": "https://trud.bg/%d1%81%d0%b0%d0%bb%d0%b0%d1%82%d0%b0%d1%82%d0%b0-%d0%bf%d1%80%d0%be%d0%b4%d1%8a%d0%bb%d0%b6%d0%b0%d0%b2%d0%b0-%d0%b4%d0%b0-%d0%bf%d0%be%d1%81%d0%ba%d1%8a%d0%bf%d0%b2%d0%b0/", "text": "Типично за сезона, салатата на трапезата продължава да поскъпва. Това показват данните на Държавната комисия по стоковите борси и тържища за цените на едро. През изминалата седмица оранжерийните краставици са повишили цената си на едро с цели 21 стотинки или 10,4 на сто и са се търгували срещу 2,22 лева за килограм. Оранжерийните домати също са поскъпнали с 16 стотинки или 7,8% до почти същата цена – 2,21 лв/кг. Зрелият кромид е повишил цената си с 4,4 на сто до 95 стотинки за килограм. Другата съставка на традиционната за българина шопска салата – кравето сирене, също се е търгувало малко по-скъпо (с 0,2 на сто) срещу 5,84 лева за килограм. От зеленчуците през изминалата седмица на едро е поскъпнало още зелето с 5,2 на сто и вносните домати с 2 процента. В същото време са поевтинели морковите с 4,4% до 65ст/кг, зеленият (-1,3%) и червеният пипер (-1,5%). С 2,8 на сто са поевтинели и картофите, които са се търгували на едро срещу 69 стотинки за килограм. Почти всички плодове също са намалили цената си. Най-много е поевтиняло през изминалата седмица гроздето – с 6,2 на сто и се е продавало срещу 1,80 лв/кг. Паднала е продажната стойност и на лимони, портокали и ябълки. Поскъпнали са единствено бананите – с 0,2 % до 1,89 лв/кг. Сред другите основни продукти, които са поскъпнали, макар и незначително, през изминалата седмица на едро са брашното, зрелия фасул, олиото, яйцата, кашкавалът, маслото и маргаринът, сиренето с растителни добавки, киселото и прясното мляко, пилешките гърди и кренвирши, каймата.", "date": "2018.11.25", "title": " Салатата продължава да поскъпва\t\t\t"}
{"url": "https://trud.bg/%d0%bf%d0%be%d0%bf%d0%b8-%d0%b4%d0%b5%d0%bb%d0%b5%d0%b2%d0%b8%d0%bd-%d0%be%d0%b1%d0%b8%d1%87%d0%b0%d0%bc-%d0%b4%d0%b0-%d1%81%d1%8a%d0%bc-%d0%bf%d0%be%d0%bb%d1%83%d0%b3%d0%be%d0%bb%d0%b0/", "text": "Мажа цялото си тяло с кокосово масло Винаги съм искала да бъда секси булка В момента наблюдаваме изобилие от английски актьори и актриси, които блестят в холивудските филми Жената трябва да знае кои са нейните цветове и да играе с тях. Аз наблягам на кафявите, тъмнокафявите и медните тонове Попи Делевин притежава еротично-аристократичното излъчване на богаташка дъщеря, която вместо да стане разглезено момиче се превръща в отговорна професионалистка и покорява света на модата, киното и телевизията. Тя представлява една от по-горещите и качествени експортни стоки на Великобритания за световния шоубизнес. С милиони последователи в Instagram, Попи е една от най-обожаваните млади жени на планетата. Тя носи възможно най-добрите английски гени – висока, руса, слаба, стройна и стегната, с превъзходна костна структура и копринена бяла кожа. Светли очи и студена красота, които канят мъжкото възхищение и желание. Попи Делевин се ражда в Лондон в богатото семейство на строителния предприемач Чарлз Хамар Делевин и неговата съпруга Пандора Ан Делевин. Тя израства в Белгрейвия (Belgravia) – един от най-престижните и скъпи квартали в Лондон и света като цяло. Родът на Делевин съдържа изобилие от благородници и бележити фигури, оставили отпечатък в светската история на висшите слоеве на британското общество. Във вените на Попи че кръвта на медийни магнати, политици, баронети и аристократи, приближени на кралското семейство. Делевин пристъпва в света в модата като тийнейджърка и после се ориентира към киното и телевизията като привлича вниманието с изпълнения в “Рок радио”, “Крал Артур”, “Kingsman” и други. Тази грациозна лондонска секс богиня има интригуващо бъдеще в киното. – Попи, Вие сте една от най-атрактивните и обсъждани модни и филмови фигури на Великобритания. Кои са според Вас най-важните елементи от стила на една дама? – Жената трябва да знае кои са нейните цветове и да играе с тях. Има динамика между нюанса на кожата ви и тоновете, в които се обличате. Аз наблягам на кафявите, тъмнокафявите и медните тонове. Те подхождат на сините ми очи. Когато си по-млад никой не те учи – просто експериментираш и изобщо не мислиш какви цветове и гримове ще вървят най-добре с естествените ти черти. – Кога започнахте да се интересувате от мода? – Чак когато започнах професионално да се занимавам с моделство на 18 години. В този момент започнах да чета списания и да попивам цялата информация за дизайнерите и тяхното творчество. – Кои са ключовите характеристики на личната Ви естетика? – Обичам роклите, големите обеци и сандалите. Но съм пристрастена и към разголените фотосесии по бельо. Аз съм си бикини момиче. Няма да е пресилено ако кажа, че обичам да съм без дрехи. Гледам да съм полугола, колкото се може по-често. Разхождам се полугола из апартамента и ми е комфортно, когато трябва да снимам така филмова сцена, фотосесия, клип или реклама. Освен това имам фетиш към чантите. Те са моята греховна страст. Дори не знам колко притежавам. – Как гледате на глада за британски актьори и акценти в Холивуд? – Това е прекрасно, много се радвам как ни посрещат в Америка и винаги ще съм благодарна на възможността да работя и там. Киното се обогатява от подобна динамика. В момента наблюдаваме изобилие от английски актьори и актриси, които блестят в холивудските филми. – Винаги сте в превъзходна физическа форма. Каква е програмата Ви за тяло от световна класа? – Аз съм запалена по фитнеса и имам фантастичен личен треньор, който ме познава и знае как да ме предизвика и провокира. Фокусирам се върху силата на коремните си мускули. Но за щастие имам бърз метаболизъм и съм в състояние да изглеждам слаба и без особено интензивен тренировъчен режим. Когато се подготвям за специално модно събитие или филмова премиера гледам да не правя нищо през целия ден. Само релакс, дълга баня, едно здравословно хапване и малко четене. Резултатът си личи по официалните снимки, на които съм свежа и във форма. Просто трябва да се грижим за себе си. Почивката е страшно важна. Храната, упражненията. Грижи за косата и кожата. Не трябва да прегаряме. Слънцето върши чудеса – аз съм за никъде без Витамин Д. И, разбира се, кокосово масло. Мажа цялото си тяло с кокосово масло. – Какво търсите в една романтична връзка? – Винаги съм искала да бъда секси булка, но в крайна сметка с годините станах сякаш по-романтична. Но все още търся авантюрата и усещането за приключение. Понякога съм много шантава – както в избора на дрехи, така и в личния живот. – Сестра Ви Кара също е на върха на кариерата си, но тя открито говори за огромните проблеми, които е имала в младостта си. Какви са отношенията Ви с нея? – Да, по-малката ми сестра е моето голямо съкровище. Още когато беше на четири годинки тя ми каза, че иска да стане Клаудия Шифър докато си стоеше гола в банята с гъба върху главата. Винаги съм знаела, че е родена да постигне нещо голямо. Тя е толкова амбициозна и отдадена на професията си. Тя просто постига нещата. Дори се налага сега аз да искам нейната помощ по отношения на бизнеса, в който работим и тя винаги се отзовава. – Но не винаги е било така, нали? – Кара премина през тежки периоди на депресии. Страдаше от неврологично разстройство, което я изкара от релсите на много крехка възраст. В допълнение с хормоналните вълнения на пубертета тя се превърна в извънредно деликатна и проблемна тийнейджърка. Днес тя действително открито говори за мрачните месеци в плен на депресията и тревогата. Имало е моменти, в които да бъде будна и в съзнание за нея е било непоносимо и е стигала дотам да си удря главата в дърво с идеята да се нокаутира и да скъса с реалността колкото се може по-бързо и ефикасно. – Как се измъкна от този тежък психически капан? – Кара намери пристан от бесовете и демоните си в света на творчеството и въображението. Музика, кино, мода, книги. Започна да пее, да свири, да играе и да пише. Преди да навърши пълнолетие, напусна училище, за да преследва кариера в шоубизнеса. През 2012-а стана „Модел на годината” и привлече вниманието на марки като Burberry и Chanel, до Mulberry и Dolce & Gabbana. После дебютира с малка роля в екранизацията на Джо Райт по руската класика „Ана Каренина”. После се снима в „Отряд самоубийци”, „Треска за лалета”, „Валериан и градът на хилядите планети” и London Fields. А през 2017-а Кара написа първия си роман – тийн произведението Mirror, Mirror. Книгата съдържа много автобиографични моменти и третира теми като депресията и бисексуалността.      ", "date": "2018.11.25", "title": " Попи Делевин: Обичам да съм полугола\t\t\t"}
{"url": "https://trud.bg/%d0%bb%d0%be%d1%80%d0%b0-%d0%ba%d0%b0%d1%80%d0%b0%d0%b4%d0%b6%d0%be%d0%b2%d0%b0-%d0%b2%d0%b7%d0%b8%d0%bc%d0%b0%d0%b9-%d0%b2%d1%81%d0%b8%d1%87%d0%ba%d0%be-%d0%be%d1%82-%d0%b6%d0%b8%d0%b2%d0%be%d1%82/", "text": "Добре ми е сама да съм си шеф Като види Алиса и баща ми забравя за мен Аз съм търпелива, тиха и дипломатична като баща ми С приятеля ми вече си говорим за бебе, но още ни е рано – Лора, другата седмица имаш рожден ден. Как ще го отпразнуваш и ще поканиш ли и съквартирантите ти от “Вип брадър”? – Откровено казано, покрай участието ми в това шоу, все още съм в някакъв филм и не ми е много до празнуване, но най-вероятно ще се съберем с най-близките ми хора. Няма да правя голям купон, защото не ми се ходи в заведение да се опиваме, но ако все пак реша да направя такъв, със сигурност ще поканя и съквартирантите. С Божана дори вече купонясвахме след края на “Биг брадър”. – Над какво работиш в момента? – Над последния си сингъл, който се надявам да излезе до месец. За него ще ми помага Бобо, а режисьор на видеото, както винаги е Валери Милев. – Кой беше твоят фаворит във “Вип брадър” и според теб с какво впечатли зрителите победителят Наско Колев? – Наско беше и един от моите фаворити, защото показа много хубави качества за възрастта си. Имам предвид, че е само на 20 години, а пък се държи като истински мъж – кавалер е, много е възпитан, показа интелект и богата обща култура. Талантливо и работливо момче е. Друг фаворит ми беше Божана – възхищавам се на бързия й ум, дар слово, интелект, както и на начина по който готви, борбения й характер, трудолюбието, това са много силни качества. Стефан (Николов –б.а.) също е много готин човек, много ми помагаше да се чувствам добре вътре и ме защитаваше, грижеше се за мен. За Петко (Димитров-б.а.) мога да кажа, че също ми е много добър приятел, така че всеки един от финалистите заслужаваше да спечели. – Живееш самостоятелно още от 21-годишна и сигурно не ти е било лесно. Случвало ли ти се в по-трудни моменти да се обадиш на баща ти – Данчо Караджов и да му поискаш пари, за да спасиш положението? – О, изобщо не ми е било лесно и продължава да ми е трудно, но това е животът – няма лесно! Слава Богу, никога не ми се е случвало да искам пари от баща ми, но е имало моменти, когато наистина ножът е опирал до кокала, обаче така са се случвали нещата, че точно тогава е излизала някаква работа и е спасявала положението. На мен ми е направо супер неудобно да искам нещо от нашите, имало е случаи в които баща ми сам е решавал да ми даде да си купя нещо, като бащински жест… – Най-хубавият ти и най-неприятен момент във “Вип брадър”? – Най-хубавият беше, когато дойде моето гадже и това супер много ме зарадва, защото аз очаквах друг човек! Мислех си, че баща ми ще влезе и, когато дойде приятелят ми, наистина бях супер щастлива. Преди това дори ми беше много мъчно, защото гледах как половинките на останалите влизаха вътре и как успяваха истински да ги зарадват, но се случи и на мен. Иначе най-неприятният момент естествено беше, когато Кулагин развали тортата за рождения ден на дъщеря ми Алиса. Знаех, че ще направим друга, но не можех да повярвам как човек може да направи такова нещо! – Какво ти казаха Данчо Караджов и приятелят ти – диджей Марсел Рохас, след излизането от къщата? – Баща ми каза, че е много щастлив и доволен от мен, дори беше супер усмихнат и ми каза – браво! Моят приятел също каза, че е доволен. Ние не сме от много отдавна заедно и когато влезнах в шоуто, нашата връзка точно беше в разгара си, в най-красивите моменти, които една връзка може да има. Заради предаването обаче, трябваше да се разделим за два месеца и честно казано аз не знаех дали ще ме изчака, защото нещата още не са сигурни, но когато той ми каза, че ме обича, че съм му липсвала и че ме е чакал – беше направо супер! – Как пламна искрата между теб и Марсел? – Ние се познаваме от много години, но някак си се намерихме впоследствие, когато и двамата бяхме свободни… Привлякохме се по-късно, въпреки че визуално той винаги ми е харесвал, както и аз на него, но не сме считали за необходимо да се случва нещо между нас през тези години. – Изглеждате толкова влюбени, че сигурно вече сте си говорили за бебе? – Говорим си по този въпрос, но мислим, че ни е още рано, нека първо малко да си се нарадваме на нашата музика, пък после… – А представяш ли си се като булка, или не гледаш сериозно на брака? – По принцип не гледам много сериозно, но предполагам, че ако има нещо такова като сватба, няма да е така, както повечето хора ги правят. Случва ми се понякога да си се представям, като булка и мисля, че ще е много красиво. Ако въобще някога се случи – със сигурност ще съм с бяла рокля, но всичко друго ще бъде много импровизирано. – Кога за последно се почувства на седмото небе от щастие? – Когато излязох от “Биг брадър”! Бях толкова щастлива, че излизам по-рано, макар и само два дена преди финала. Бях супер щастлива, че ще си видя момчето и детето! – Не знам дали заради новата любов, но ми прави впечатление, че вече започваш да се превръщаш в истинска дама! – Крайно време беше, все пак на трети декември ще стана на 36! (Смее се.) – А мислиш ли, че можеш да бъдеш приятелка с плеймейтка? – Май не мога, защото си мисля, че нямам нито една обща тема с такъв тип жени, така че – няма как да стане. – Не скри сълзите си, докато слушаш как пее Ваня Костова. Има ли някоя нова певица, която ти въздейства по същия начин? – О, със сигурност няма! На мен по принцип много ми въздейства текстът на една песен и си правя някакви асоциации със случки от моя живот и това ме кара да плача. – Дразни ли те монополът на големите музикални фирми в родния ефир? – Да, този монопол вече от няколко години се налага и естествено, че ме дразни, защото аз нямам продуцент, сама на себе си съм си продуцент и е много трудно сам да пробиваш. В крайна сметка нещата се получават, може би заради таланта, който имам, но наистина ме дразни това налагане на един определен брой хора, въпреки че не са кой знае колко талантливи, но нещата там са навързани и зависят едно от друго. – А не ти ли се е искало Графа, или Криско да ти бъдат продуценти? – Е, не! Не желая някой да ме продуцира, добре ми е сама да съм си шеф. – Много певици се пробваха и като актриси. Ти имаш ли такова желание? – Не знам, ако е готин филмът, защо не?! Аз мисля, че нямам много актьорски заложби и като актриса май не съм много добра, но в “Биг брадър” всички много искахме да имаме театрална задача. Чакахме я с голямо нетърпение, но за съжаление в нашия сезон нямаше. – Какъв баща е Данчо Караджов? – Доста търпелив баща, много е грижовен, винаги ни е помагал на мен и на брат ми. Той никога не ни се е карал, обаче последната дума винаги е била негова и е била много тежка, имам много голям респект към него. Ние си приличаме много по нрав, аз съм много търпелива, тиха, дипломатична и точна, като него. От баща ми съм се научила и на борбеност, както и на това – по-добре рано, отколкото да закъснееш. – А към внучките си също ли е толкова грижовен? – О, той е супер отдаден на внучките си и това са двете същества, които най-много обича. Например, като отида с Алиса при него и той направо забравя за мен, разбираш ли?! Нито ме прегръща, нито ме целува, веднага се втурва към нея! Аз му викам – добре де, няма ли и мен да ме гушнеш?! – Алиса има ли вече желание да пее на сцена? – Тя е израснала, гледайки ни по телевизията как пеем и за нея е съвсем нормално да поиска и тя да го прави. Много обича да застава пред телевизора и се започва – песни, танци… Често си измисля някакъв неин текст от дадена случка и това чак ме учудва – как може да импровизира толкова добре по дадена музика, това е много важно за нашата професия. Също така е артистична и много ме разсмива в последно време, защото вече доста добре говори някакви пълни смешки. Въобще начинът й на поведение е много смешен и има супер развито въображение! – Във “Вип брадър” беше много уравновесена, в живота също ли си такава и какво последно те накара да избухнеш? – По принцип съм такава, ако играя някакви роли, това супер ще ме изтощи и ще дойде момент, когато хората ще видят, че е лъжа. Аз не мога да вдигам скандали, да се карам с хората и да обиждам. Да, в колата например всеки псува като за световно, тогава и аз си позволявам груби думи, но там никой не ме чува, иначе в лицето на някого едва ли бих си го позволила. – В какво вярваш? – Във всевишната сила там горе, в нещо, което си е мое. Не ходя често в църква, но вярвам в силата на молитвата и вярвам, че молитвите ми стигат до където трябва, помагат ми и тази сила ме е спасявала. – Любима мисъл? – Това ми е като девиз – Live life large – живей и взимай всичко от живота с пълни шепи! Нашият гост  Талантливата певица Лора Караджова е наследила от баща си, легендарния вокал на “Сигнал” Данчо Караджов, не само силния и въздействащ глас, но и сценичния темперамент и харизма. Когато изпълнява своите песни, Лора е истински вулкан от страст и емоции, докато в живота е по-скоро сдържана и неконфликтна, в което се убедиха и зрителите на “Вип брадър”. Красивата певица започва музикалната си кариера едва 17-годишна с група “Ball Face”, с които записва дебютният си албум. Следват успешни солови проекти, както и съвместни хитове с момчетата от “Ъпсурт”, GoodSlav, 100 кила, Кристо, Криско и Бобо. Най-голяма популярност й носи песента “Нека бъде лято”. Преди четири години Лора прекъсва сценичните си изяви за кратко време, защото става майка на малката Алиса, дете от връзката й със спортиста Валентин Славов. Днес, гласовитата хип-хоп дива отново е щастлива в личен план, след като откри любовта в лицето на популярния DJ Марсел Рохас.      ", "date": "2018.11.25", "title": " Лора Караджова: Взимай всичко от живота с пълни шепи!"}
{"url": "https://trud.bg/%d0%b1%d1%80%d0%b0%d1%82%d1%8f%d1%82%d0%b0-%d0%bb%d0%b5%d0%bc%d0%b0%d0%bd-%d0%bf%d1%80%d0%be%d0%ba%d0%be%d0%b1%d0%b0%d1%82%d0%b0-%d0%bd%d0%b0-%d0%bf%d0%b0%d1%80%d0%b8%d1%82%d0%b5/", "text": "За разлика от другите големи банкови семейства, по време на Американската гражданска война през ХІХ в. братята Леман подкрепят каузата на Юга В ексклузивно интервю за вестник “Труд” от 2 октомври  . В интервюто Кулио заявява дословно: “Осемте най-богати семейства в света – Ротшилд, Морган, Рокфелер, Варбург, Кун-Льоб, Лазард, Голдман Сакс и Леман. Те контролират всичко. Те притежават всичко …” Музикантът все пак настоява, че гледната му точка може да се разглежда като една от многото теории на конспирацията. Това е последната, осма публикация, в която . Стъпка по стъпка и стигнахме до края на поредицата, която ни зададе рапърът Кулио в паметното си интервю. По пътя преминахме през именитите банкови династии превърнали се в синоними за охолство и разкош като Ротшилд и Рокфелер; преминахме през историята на неуморните бели колонизатори на Северна Америка от домът Морган; нагазихме в мемоарите на големите Нюйоркски еврейски банкови фамилии, оставили имената си върху днешни влиятелни финансови институции като Варбург, Кун, Льоб и Лазард, и разказахме за хората допринесли за утвърждаването им. Така и миналата седмица разкрихме малка част от света на безскрупулните банкови акули с “Голдман Сакс”. Която история оставихме с отворен край и продължение тук. Защото за финал Кулио и съдбата са ни отредили братята Леман и едноименната институция. И какъв по-походящ завършек на поредицата за “Владетелите”, ако не с историята на “Леман Брадърс” – една от четирите най-големи американски инвестиционни банки навремето. Чийто фалит на 15 септември 2008 г. бележи началото на световната финансова криза, разтърсила планетата. И продължаваща да отеква и до днес. По повод десетата годишнина от краха на “Леман Брадърс” на 15 септември тази година в-к “Труд” вече припомни как тогавашните дългогодишни практики на пазарни манипулации с ипотечни полици, прилагани и от конкурентите “Леман”, доведоха до банковия срив в САЩ. А оттам и ефектът на доминото по света. За последните 10 години досега общата сума, която западните правителства са похарчили под формата на рекапитализиране на фалирали банки, гарантиране на заеми и осигуряване на ликвидност се изчислява от експерти на около 14 трилиона долара. А парите на правителствата, знаете от чий джоб излизат. И по света и у нас – където за тези 10 години химерния икономически ръст спрямо инфлацията е просто смешка, а за реално индексиране на заплати и пенсии можем само да мечтаем. Съседна Гърция още се възстановява мъчително от пълния си фалит през 2008/09 г., наложените от ЕС драконовски икономически мерки за спасяване й и всичко това с безпрецедентния бежански наплив от последните три години за капак. Възприетите срещу кризата в Европа политики на икономическа сдържаност доведоха до стагнация и масовото обедняване по цялата територия на континента. И бяха повече от достатъчни да послужат за катализатор на различни екстремистки, популистки и евроскептични тенденции във всички държави членки на ЕС. Помнете Исландия! И всичко започна от краха на “Леман Брадърс”. Макар че на теория спокойно можеше и да е някой друг от “Четиримата големи” на “Уолстрийт” – “Мерил Линч”, “Голдман Сакс” или “Ситигруп”. Всеки от които успя да се пребори овреме за спасителен заем от Американската хазна в онзи черен за банкерите септември. Да кажем че “Леман” изтеглиха късата клечка, ще е може би най-точно. Едва ли го заслужаваха повече или по-малко от другите акули. Пък и не е като дотогава винаги да са били на печелившата страна. В крайна сметка арогантното мото на инвестиционните банки от “Уолстрийт” преди крахът им през 2008 г. “твърде голям, за да се провали” беше колкото нарицателно за “Голдман Сакс”, толкова и за “Леман Брадърс”. Така или иначе американски банкер в затвора за предизвикване на кризата не влезе, както апропо и никъде другаде по света, освен в Исландия. Където дали поради факта, че цялото население (320 000 души) вероятно се познава помежду си лично или защото просто са си сериозни хора, но за последните десет години са осъдили и пратили зад решетките 39 свои банкери, воглаве с изпълнителни директори, по обвинения свързани с пазарни манипулации около кризата от 2008 г. Така се прави, да! Още повече че онази година малката Исландия между септември и декември бе доведена на два пъти до фалит – първо заради “Леман Брадърс” и срива на “Уолстрийт” и няколко седмици по-късно заради своите тарикати. Рейкявик тогава даже започна да сондира възможности за членство в ЕС, но в крайна сметка за две години си стъпиха на краката и се отказаха. С казаното дотук разбирате, че всеки човек на планетата би трябвало да има някакъв повод да си спомня “Леман Брадърс”. Което може би обяснява защо Кулио си мисли, че са още тук. Но да започнем отначало. Както с неколцина от предишните ни герои и тази тръгва от околностите на германския град Вюрцбург и по-специално градчето Римпар, където през 1822 г. се ражда Хенри (Хаюм) Леман. Баща му, Абрахам, е местен търговец на добитък. Най-големият от трима братя, през 1844 г. Хенри имигрира в САЩ и се установява в Монтгомери, щата Алабама, където открива магазин за облекла и текстилни продукти под фирмата “Х. Леман”. Когато през 1847 г. към него от Римпар се присъединява брат му Еманюел, името на компанията е променено на “Х. Леман и Бро”, а с включването на третият брат Майер през 1850 г., официално се ражда “Леман Брадърс”. Именно през 1850-те години в САЩ памукът се превръща в една от най-важните стоки и новосъздадената компания започва да капитализира върху високата му пазарна цена. Братята Леман първи приемат суров необработен памук вместо плащания и за няколко години се превръщат в един от най-големите брокери в Южните щати. Трусът идва през 1855 г., когато по време на пътуване по работа до Ню Орлиънс, Хенри Леман заболява и почива от жълта треска. Еманюел и Майер, разбира се, не се отказват и продължават по стъпките му, превръщайки бизнеса с прекупване и продажба на памук в основен на компанията. За каузата на Юга За разлика от другите големи банкови семейства, за които вече разказахме, като Кун, Льоб или Лазард, които натрупват началното си състояние по време на Американската гражданска война (1861-65 г.) с поръчки и доставки за армиите на Севера, братята Леман подкрепят каузата на Юга. Дотук вероятно всеки трябва да е свързал понятията “крупна търговия с памук”, “щата Алабама” и “1850-те” с “робовладелство”. В националното преброяване на населението в САЩ през 1860 г. на името на Мейер Леман са записани като собственост седем роба (буквално формулирано – “трима мъжки и четири женски на възраст между 5 и 50 години”). Няколко години преди колапса на банката, през 2002 г. управата на Чикаго задължи всички компании, имащи договори с града да декларират дали са имали отношение или предшественици, участвали в търговията с роби. “Твърде големите, за да се провалят” “Леман Брадърс” се наложи публично да признаят, че братята основатели са били робовладелци, “закупили са жена на име Марта през 1854 г.” и “може би лично са притежавали и други роби”. Такива са били времената, ще кажат някои. Активен поддръжник на Юга, през 1854 г. в навечерието на края на войната Мейер Леман, е назначен от губернатора на Алабама за специален комисар, който да защитава интересите на южняшките военнопленици на Север. След възстановяването на Съюза, “Леман Брадърс” участват активно и в усилията за следвоенното възстановяване на Алабама. Междувременно компанията се пренася изцяло в Ню Йорк, където открива офиса си през 1867 г. Братята Леман имат основополагащо значение за основаването на Нюйоркската памукова борса през 1870 г., а Еманюел остава член на управителния й съвет до 1884 г. Успоредно на това компанията навлиза в бизнеса с железопътните облигации и финансовите консултации. През 1887 г. Еманюел Леман е вече член на Нюйоркската фондова борса и в неговите ръце влиянието на компанията продължава да расте. Междувременно Мейер постепенно се оттегля от бизнеса и почива през 1897 г., оставяйки след себе си седем деца – най-малкия от които, Хърбърт Леман, по-късно ще стане губернатор на щата Ню Йорк. От върха към пропастта С идването на новия век започва истинският възход на “Леман Брадърс”. С кончината на Еманюел през 1906 г., рулят на банката преминава в сина му Филип, който се смята за един от първите банкери, припознали издаването на облигации като източник за набиране на начален капитал. В следващите две десетилетия “Леман” заедно с “Голдман Сакс” ще участват съвместно в успешното финансиране на компании като веригата магазини “Мейси`с”, корпорациите “Студебейкър” и “Гуудрич” и много други. Когато през 1925 г. Филип предава щафетата на своя син Робърт “Боби” Леман, компанията все още се помещава в един офис. Боби се оказва банкер с голям замах и за да привлече допълнителни инвеститори, решава да отвори “Леман Брадърс” и за “външни лица”. Под негово ръководство компанията оцелява на борсовия срив от 1929 г. и последвалата Голяма депресия през 1930-те като успява същевременно да участва в набирането на средства за първият проиводител на телевизори в САЩ “Дюмонт Лабс.”, финансирането на Радио-корпорацията на Америка и един започващ на набира сили бъдещ петролен конгломерат, известен като “Халибъртън”. Робърт Леман си отива от белия свят на 9 август 1969 г. на 77-годишна възраст, след 44 години начело банката и без нито един член на семейството, активно участващ в бизнеса, на когото да прехвърли управлението по наследство. Икономическите трусове от 1970-те принуждават управителния съвет на “Леман Брадърс” да привлече за изпълнителен директор Пийт Питърсън, който ръководи сливането с изпадналите в затруднения “Кун, Льоб” през 1977 г. Вътрешните борби за власт между партньорите в управителния съвет на банката докарват през следващото десетилетие ситуацията до крах – “Леман Брадърс” са придобити от “Американ Експрес” през 1983 г. И остават дъщерна компания до 1993 г., когато с ново първично публично предлагане се отделя в “Леман Брадърс Холдингс Инк.” С хищни професионалисти и безскрупулни печалбари в управата си, в следващите 15-години банката ще се издигне до статута си на четвърта най-голяма в САЩ до онзи фатален 15 септември 2008 г. Заключение Наблюдение на редактора: Казват че хората са естествено податливи да вярват в различни “теории на конспирацията”, защото рационалното съзнание много по-трудно възприема хаоса от реда. Тоест по-лесно е да повярваш че цялата бъркотия около теб и по света е продукт на нечия зла умисъл, отколкото на серия непредсказуеми вероятности и случайности. Да не говорим, когато добавим и всичките предразсъдъци, на които е способен човекът, в какво се превръщат тези теории. Затова и в тази поредица заложихме само на фактите.    ", "date": "2018.11.25", "title": " Братята Леман – Прокобата на парите"}
{"url": "https://trud.bg/%d0%bf%d1%80%d0%be%d1%82%d0%b5%d1%81%d1%82%d0%b8%d1%80%d0%b0%d1%89%d0%b8-%d0%be%d1%82-%d1%82%d1%8a%d1%80%d0%b3%d0%be%d0%b2%d0%b8%d1%89%d0%b5-%d0%b8-%d1%80%d0%b0%d0%b7%d0%b3%d1%80%d0%b0%d0%b4-%d1%81/", "text": "Протестиращи граждани от Търговище и Разград дойдоха с автомобилите си да протестират в Шумен в неделя. Недоволстващите първо блокираха магистрала „Хемус“ при пътен възел „Белокопитово“, а после се отправиха към град Нови пазар и там направиха жива верига на аутобана. Към 70 коли от трите града, най-вече шуменски, участват в блокиране на магистралата. Затворили са и стария път към Варна. Почти километрова колона от автомобили се образува откъм посока Варна, заради блокадата, а протестиращите пропускаха само коли с пътуващи в тях деца. От ОДМВР-Шумен съобщиха, че движението все пак се осъществява по алтернативен маршрут. „Молим пътуващите в двете посоки да запазят спокойствие и да спазват инструкциите на полицейските служители, които се грижат за тяхната безопасност на пътя. Да не предприемат рисковани изпреварвания по алтернативните маршрути до нормализиране на движението“, оповестиха от полицията. Оттам припомнят, че принудителното затваряне на пътища от републиканската пътна мрежа е административно нарушение съгласно Закона за движение по пътищата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.25", "title": " Протестиращи от Търговище и Разград се присъединиха към шуменци"}
{"url": "https://trud.bg/%d0%b3%d0%b0%d0%b1%d1%80%d0%be%d0%b2%d1%87%d0%b5%d1%82%d0%b0-%d0%b4%d0%b0%d1%80%d1%8f%d0%b2%d0%b0%d1%82-%d0%ba%d0%be%d0%bb%d0%b5%d0%b4%d0%bd%d0%b0-%d1%83%d0%ba%d1%80%d0%b0%d1%81%d0%b0-%d0%b7%d0%b0/", "text": "Ученическите съвети в Габрово организират благотворителен концерт в подкрепа на инициативата „Коледни внучета“ на доброволците от Младежкия съвет по наркотични вещества. Събитието ще се състои на 7 декември, петък, от 18.00 часа в зала „Възраждане“, а цената на билета е 2.00 лева. Със събраните средства ще бъдат закупени коледни елхички и украса, които ще се даряват на самотно живеещи възрастни хора, за да се внесе празнична атмосфера в домовете им в навечерието на Коледните и Новогодишни празници. Кампанията стартира с дарителска акция във всички габровски училища. След приключването на дарителската акция, доброволци от Младежкия съвет по наркотични вещества, заедно с ученици от всяко училище, ще посетят самотно живеещите възрастни хора в Габрово, за да украсят домовете им. В програмата ще участват ученици от средните училища в града: Национална Априловска гимназия, ПМГ „Акад. Иван Гюзелев“, ПГТ „Пенчо Семов“, ПТГ „д-р Никола Василиади“, СУ „Отец Паисий“ и СУ „Райчо Каролев“. Младите таланти са подготвили музикални и хорови изпълнения, народни, спортни и хоп-хоп танци, много популярни песни, драматизация и скечове, като не се спестили изненади от рок и рап музиката и демонстрация на бийт-бокс забивки. Билети може да бъдат закупени в деня на концерта, на касата на зала „Възраждане“. Събитието се осъществява с подкрепата на Центъра за работа с доброволци към Община Габрово, местни фирми, представители на вериги за бързо хранене и заведения, местни книжарници, зумба инструкторката Васи Късева и СКГ „Бадминтон“ – Габрово. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.25", "title": " Габровчета даряват коледна украса за самотно живеещи старци"}
{"url": "https://trud.bg/%d0%ba%d0%be%d0%bd-%d0%bf%d0%be%d0%b3%d0%b8%d0%bd%d0%b0-%d0%bf%d1%80%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%bc%d0%b5%d0%b6%d0%b4%d1%83-%d0%ba%d0%b0%d1%80%d1%83%d1%86/", "text": "Кауцар на 72 г. от град Велики Преслав отне предимството на лек автомобил „Форд Фокус“ и при неравния сблъсък погина конят му, мъжът също се озова в болница. Инцидентът станал след 14,40 часа вчера на входа на Велики Преслав, съобщават от ОДМВР-Шумен. Изяснено е, че водачът на конския впряг Р.М./72г./ от Велики Преслав на кръстовище на изхода на града не е пропуснал движещия се по път с предимство „Форд“ и се ударили. Животното, теглило каруцата е издъхнало на място. За преглед в болницата бил откаран каруцарят и там станало ясно, че е с фрактура на черепа. Настанен е за лечение, без опасност за живота. Водачът на форда М.М./40г./ е правоспособен, тестван бил за алкохол, наличие не е установено. По случая е образувано досъдебно производство. Това е второ произшествие за седмица с участие на каруца. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.11.25", "title": " Кон погина при катастрофа между каруца и форд"}
{"url": "https://trud.bg/%d1%81%d0%b2%d0%b0%d0%bb%d0%b8%d1%85%d0%b0-%d0%bd%d0%b0%d0%b4-600-%d0%bc%d0%b5%d1%82%d1%80%d0%b0-%d0%b6%d0%b8%d1%86%d0%b0-%d0%be%d1%82-%d1%81%d1%82%d1%8a%d0%bb%d0%b1%d0%be%d0%b2%d0%b5/", "text": "Затихналите кражби на медна жица в Шуменско отново се завръщат – 615 метра меден проводник са свалили ловки крадци от електроразпределителната мрежа на село Янково. Те са действали през нощта, за да не бъдат усетени. За времето от 01 часа след полунощ до 7 часа сутринта в събота улиците „Балкан“ и „Батак“ са били с орязани кабели от междустълбията. Кражбата станала известна сутринта, когато живеещите се разбудили и разбрали, че нямат ток. За случая е сигнализирана полицията и е образувано досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com        ", "date": "2018.11.25", "title": " Свалиха над 600 метра жица от стълбове"}
{"url": "https://trud.bg/%d0%bd%d0%b0-%d0%bc%d0%b8%d0%bd%d1%83%d1%81-52-000-%d0%bb%d0%b2-%d0%b8%d0%b7%d0%bb%d0%b5%d0%b7%d0%b5-%d0%b1%d0%b5%d0%b7%d1%80%d0%b0%d0%b1%d0%be%d1%82%d0%b5%d0%bd-%d0%bf%d1%80%d0%be%d0%b1%d0%b2%d0%b0/", "text": "На минус 52 000 лв., плюс 20 месеца затвор, излезе само по едно дело безработен мъж, хванал се да припечелва с куриерстване на телефонни измамници. Зихни Х. получил ефективната присъда от Районния съд в Разград за четири измами, извършени през май-юни 2017 г. Освен това наказание той има и друга присъда, пак за такива престъпления, извършени на търновска територия. При разградските измами от жертвите са били измъкнати над 53 300 лв. С най-голяма сума е изгоряла К.И., която дори хванала такси да отнесе парите в Цар Калоян. Жената дала евро, долари и левове за общо 31 873 лв. Й.Д. пък наринали купчинка златни накити за 2200 лв. и отделно 15 000 лв. Мошениците стресирали жертвата, че искат от нея 35 000 лв. Иначе, заплашили я те, щели първо да й отрежат ушите, а после и главата й щяла да падне. От другата страна пък, измамници, уверяващи, че са полицаи, я лъжели, че ще я пазят, но да даде каквото има на престъпниците, пък после криминалистите щели да й го върнат. Другите две измамени Д.П. и И.Х. съответно дали по 1900 лв. и 2300 лв. По-голямата част от техните пари са намерени в мъжа, работещ като куриер. Затова той ще им връща общо към 930 лв. На първите две измамени обаче дължи всичко, което взел и доставил в Русе, където му давали указания да носи торбите с пари. Той трябва да плати и близо 2200 лв. такси и разноски по делото. Присъдата му по разградските случаи е 20 месеца, тъй като е произнесена при условията на съкратени съдебно следствие със самопризнания от подсъдимия. Според материалите по делото мъжът попаднал в капана в началото на май 2017 г., когато с него по телефона се свързал мъж, нарекъл се Митко от Ветово. Били се запознали преди 3 години в Русе, където работел по това време Зихни. Беглият познат му предложил да изкарва пари като ходи по адреси, които ще му посочва Митко. Трябвало да прибира пари и да ги пренася до Русе, където ги оставил близо до болница. По делото не се е стигнало до откриването на въпросния поръчител, който останал скрит с фалшивата си самоличност и много телефонни номера, които ползвал. Затова пък куриерът, който бил беден и болен, затънал сериозно. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.11.25", "title": " На минус 52 000 лв. излезе безработен, пробвал да изкарва пари като куриер на измамници\t\t\t"}
{"url": "https://trud.bg/%d1%8e%d0%bd%d0%ba%d0%b5%d1%80-%d1%82%d0%be%d0%b2%d0%b0-%d0%b1%d0%b5%d1%88%d0%b5-%d0%b5%d0%b4%d0%b8%d0%bd%d1%81%d1%82%d0%b2%d0%b5%d0%bd%d0%b0%d1%82%d0%b0-%d0%b2%d1%8a%d0%b7%d0%bc%d0%be%d0%b6%d0%bd/", "text": "Постигнатото споразумение за напускането на Великобритания беше единствената възможна сделка. Това заяви председателят на Европейската комисия Жан-Клод Юнкер, след като по-рано днес Европейският съвет   и рамката за бъдещите отношения с Лондон. Доволни сме от постигнатия резултат, но денят е тъжен. Не е време нито за аплодисменти, нито за шампанско, каза Юнкер. Всички, изказали се на днешното заседание, изразиха тъга. Преди година ЕК пое задължението да преговаря с Великобритания. Трудността бе да запазим единството на държавите от ЕС. Често имаше натиск от Лондон над отделните държави от Общността и съответната работна група в Европейския парламент. Имаше проблем с нашите испански приятели, които много обичам. Споразумяхме се и за Гибралтар. Онези, които не са испанци, не разбират мащаба на въпроса. Постигнатото споразумение е добро за Испания, добави той. Това е най-добрата възможна сделка. Призовавам да бъде подкрепена в Камарата на общините към британския парламент, това е единствената възможна сделка, посочи Юнкер. Той призова това да се има предвид при предстоящото гласуване на британските депутати. По неговите думи не са прави онези, които възнамеряват с отхвърляне на сделката да предоговорят по-добри условия за оттеглянето на Великобритания. Председателят на ЕК уточни, че британските служители на комисията ще запазят работата си в институцията. Винаги съм се радвал на професионализма на британците в ЕК, добави той. Днешният ден не е най-бляскавият за ЕС. Най-голямата работа едва сега започва. Разводът е тъжен момент, както някои от вас знаят. Не вярвам, че Великобритания ще бъде като останалите чужди за ЕС държави, има остатъци от любов, коментира Юнкер. Трудно е да се предскаже как ще премине процесът по ратификацията на споразумението, отбеляза председателят на Европейския съвет Доналд Туск. Пред нас остава труден процес на ратификация, предстоят още преговори. Въпреки това как всичко ще приключи, сигурното е, че ще останем приятели до последния ден, а дори и с ден повече, добави той. Главният преговарящ от страна на ЕС Мишел Барние определи споразумението като честно и балансирано. Никога не сме работили срещу Великобритания. Всеки сега трябва да поеме своята отговорност при одобряването на споразумението. Ще останем съюзници, партньори и приятели, добави Барние по повод бъдещите отношения с Лондон. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.25", "title": " Юнкер: Това беше единствената възможна сделка с Лондон"}
{"url": "https://trud.bg/%d0%b6%d0%b0%d0%bd%d0%b4%d0%b0%d1%80%d0%bc%d0%b5%d1%80%d0%b8%d1%8f-%d0%be%d1%81%d1%83%d0%b5%d1%82%d0%b8-%d0%b1%d0%bb%d0%be%d0%ba%d0%b8%d1%80%d0%b0%d0%bd%d0%b5%d1%82%d0%be-%d0%bd%d0%b0-%d0%b3%d0%bb/", "text": "Сили на жандармерията осуети опитите на протестиращи да блокират движението на главен път Е-79. Униформените успяха да изтласкат встрани от пътя събралото се множество. Това стана след като част от автошествието на протестиращите от Благоевград обявиха край на протеста и заявиха,че отиват на обяд в ресторант на главния път. Там за кратко стана блокиране, но жандармерията овладя ситуацията. Преди това протестиращи със стотина автомобила направиха обиколка и заявиха,че искат по-добър живот, това правителство да си отиде и да има нови избори. От Разлог на пътя за Банско и Предел излязоха на протест към 200 души. Те заявиха,че са против новата цена на водата в региона, която ще бъде увеличена с 20%.    ", "date": "2018.11.25", "title": " Жандармерия осуети блокирането на главен път Е-79 от протестиращи"}
{"url": "https://trud.bg/%d0%be%d1%82%d0%ba%d1%80%d0%b0%d0%b4%d0%bd%d0%b0%d1%82%d0%b0-%d0%b5-%d1%81%d0%bb%d1%83%d0%b6%d0%b5%d0%b1%d0%bd%d0%b0%d1%82%d0%b0-%d0%ba%d0%be%d0%bb%d0%b0-%d0%bd%d0%b0-%d0%bd%d0%b0%d1%86%d0%b8%d0%be/", "text": "Служебната кола на Националния исторически музей е била открадната. Липсата ѝ е установена тази сутрин, съобщи директорът на музея Бони Петрунова по  . „Кой открадна колата на НИМ и защо? Нито е достатъчно стара, за да бъде експонат, нито е толкова нова, за да им бъде интересна. Просто нямам обяснение. Имаме две, но едната е, така… още по-старичка“, обясни Петрунова.  ", "date": "2018.11.25", "title": " Открадната е служебната кола на Националния исторически музей"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d0%b3%d0%be%d1%80%d0%b0%d0%bd%d0%be%d0%b2-%d0%b4%d0%b0-%d0%b8%d0%b7%d0%bb%d0%b5%d0%b7%d0%b5-%d0%b8/", "text": "От 2 години по-ниска цена на горивата не е имало. Това заяви премиерът Бойко Борисов пред журналисти в Брюксел относно продължаващите протести у нас. „Вчера протестите бяха много малки. Всичките заедно сигурно бяха една десета от срещата на Предприемачи ГЕРБ в Поморие“, посочи той. В отговор на въпрос дали са обсъждани протестите у нас с лидери на други страни, в които също има протести, премиерът каза: „Не, вътрешните проблеми на всяка страна са си нейна собствена грижа“. „Факт е, че от 2 години по-ниска цена на горивата не е имало. Никое правителство не е обичано от всички в Европа“, коментира Бойко Борисов. „Именно това, че всеки може да протестира е висша степен на демокрация. Разбира се, не трябва да затварят улиците, защото се пречи на другите, които не са съгласни с тях“, каза още министър-председателят. На въпрос за апартамента на финансовия министър Владислав Горанов, Борисов беше лаконичен: „Нямам коментар. той е голям човек и може, след като си го е писал в декларацията, да излезе и да го обясни“.        ", "date": "2018.11.25", "title": " Премиерът Борисов: Горанов да излезе и да обясни за жилището си"}
{"url": "https://trud.bg/%d1%83%d0%ba%d1%80%d0%b0%d0%b8%d0%bd%d1%81%d0%ba%d0%b8-%d0%ba%d0%be%d1%80%d0%b0%d0%b1%d0%b8-%d0%bd%d0%b0%d0%b2%d0%bb%d1%8f%d0%b7%d0%be%d1%85%d0%b0-%d0%b2-%d1%80%d1%83%d1%81%d0%ba%d0%b8-%d0%b2%d0%be/", "text": "Напрежение в Азовско море, след като три украински военни кораба навлязоха около 7.00 часа тази сутрин във временно затворената руска акватория към Керченския пролив. Според украинската страна придвижването на корабите е планирано. Украйна обяче обвинява Русия за повреди по нейн кораб. В изявление на украинския флот се казва, че „открито агресивните действия“ са били предприети, след като три от нейните кораби са плавали към град Мариупол в Азовско море. Нейният влекач, наречен „Яна Капу“, е понесъл щети на двигателя, предпазната релса и външната му обвивка. Киев допълва, че руските служби отказват да осигурят правото на свободно придвижване, гарантирано от международните спогодби. Москва обаче определи това като провокация и незаконни действия, които няма да останат без отговор. Няколко часа по-късно, около 11:30 часа, от пристанището Бердянск към зоната на ескалация са се насочили още два бронирани артилерийски кораба клас „Гюрза“, по данни на руската страна. Положението с корабоплаването в Азовско море се влоши в началото на годината. През март Украйна задържа  траулера „Норд“ с десет руснаци на борда. Капитанът е изправен пред пет години затвор за незаконно влизане в Крим „, за да навреди на държавните интересина Украйна“.  Сега Киев иска да продаде кораба на търг. През август руският танкер „Механик Погодин“ бе арестуван в пристанището Херсон. Москва оценява действията на властите в Киев като „морски тероризъм“ и в отговор засилва граничния контрол в своята част на Азовско море.", "date": "2018.11.25", "title": " Украински кораби навлязоха в руски води в Азовско море"}
{"url": "https://trud.bg/%d1%83%d0%bd%d0%b3%d0%b0%d1%80%d1%81%d0%ba%d0%be%d1%82%d0%be-%d1%80%d0%b0%d0%b7%d1%83%d0%b7%d0%bd%d0%b0%d0%b2%d0%b0%d0%bd%d0%b5-%d0%bf%d0%be%d0%bc%d0%be%d0%b3%d0%bd%d0%b0%d0%bb%d0%be-%d0%bd%d0%b0/", "text": "Унгарските разузнавателни служби са помогнали на бившия македонски премиер Никола Груевски да избяга от страната, твърди американското идание Politico, позовавайки се на два отделни източника, разследващи бягството на осъдения в Македония бивш министър-председател, пише  . Властите в Унгария признаха, че техни дипломати са помогнали на Груевски при транспортирането му до Будапеща. Те обаче са отказали на автора на публикацията в Politico да отговорят на въпроса за „ролята на унгарските разузнавателни служби“. Министър-председателят Виктор Орбан, дългогодишен съюзник на Груевски, публично защити решението да бъде дадено политическо убежище на бившия премиер, аргументирайки се с това, което той описва като „сложни политически борби и игри“ в Македония. Държавният департамент на САЩ изрази загриженост и безпокойство относно бягството на Груевски от правосъдието, в контекста на подаденото от Македония официално искане за екстрадиране. Прочети още на:", "date": "2018.11.25", "title": " Унгарското разузнаване помогнало на Груевски да избяга"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bf%d0%be%d1%80%d0%be%d0%b6%d0%b0%d0%bd%d0%be%d0%b2-62-%d0%b5-%d0%b4%d0%b5%d0%bb%d1%8a%d1%82-%d0%bd%d0%b0-%d0%b1%d1%8a%d0%bb%d0%b3%d0%b0%d1%80/", "text": "„Чрез търговските вериги българските производители имат възможността техните продукти да намират все по-трайно място на централно и западноевропейските пазари. От началото на следващата година стартираме държавна помощ за поемане на 50% от разходите за сертифициране по Global G.A.P. на производителите на плодове и зеленчуци, което ще им даде още по-добър достъп до големия ритейл“. Това заяви министърът на земеделието, храните и горите Румен Порожанов на събитие, част от инициативата на МЗХГ „Аз подкрепям българските производители, подкрепи ги и ти”. 62 процента е делът на българските продукти в големите вериги, каза още министър Порожанов. Той припомни, че през седмицата беше одобрена от ЕК и държавната помощ за малки мандри, която е до 60 000 лв. Министерството работи за подобна схема и за малките кланици, за доилни апарати, както и за хладилно съхранение на плодове и зеленчуци. “Пожелавам на всички производители много успех и да надграждате продуктите, за да се гордеете с тях не само на българския, но и на международния пазар”, заяви още земеделският министър. „Инициативата „Аз подкрепям българските производители, подкрепи ги и ти” е пример за доброто сътрудничество между бизнеса и държавата”, каза Милена Драгийска, главен изпълнителен директор на “Лидл България”. От стъпването си на пазара у нас през 2010 г. търговската верига е удвоила броя на българските доставчици, с които работи и те вече са 172 производители от цялата страна. Броят на тези, които изнасят продукцията си чрез веригата е нарастнал 5 пъти.  ", "date": "2018.11.25", "title": " Министър Порожанов: 62% е делът на българските продукти в големите вериги"}
{"url": "https://trud.bg/%d0%bf%d0%b5%d0%bd%d0%b5%d0%bb%d0%be%d0%bf%d0%b5-%d0%b5-%d0%bf%d1%80%d0%b5%d0%bb%d0%b5%d1%81%d1%82%d0%bd%d0%b0-%d0%b2%d1%8a%d0%b2-%d0%b2%d1%81%d0%b8%d1%87%d0%ba%d0%b8-%d0%b7%d0%bd%d0%b0%d1%8f/", "text": "Режисьор е Асгар Фархади “Всички знаят” на прочутия с фестивалните си успехи ирански режисьор и сценарист Асгар Фархади е един от най-големите хитове в програмата на “Киномания”. В главните роли са испанските суперзвезди Хавиер Бардем и Пенелопе Крус, които са двойка в реалния живот.  Историята проследява Лаура (Крус), която заедно с дъщеря си тийнейджърка и по-малкия си син пристига в селото, където е израснала, за да отпразнува сватбата на сестра си. Оставила съпруга си Алехандро (Дарин) в Аржентина, Лаура волно се впуска в простите удоволствия от своята младост. Но във фамилията й напреженията зреят току под повърхността, а и чувствата към някогашния й партньор Пако (Бардем), който сега се грижи за близките лозя, допълнително ще усложнят ситуацията. Трагедията обаче се случва, когато всички са се събрали за голямото сватбено тържество и след ненадейно спиране на тока се оказва, че дъщерята на Лаура е изчезнала… Режисьор и сценарист на “Всички знаят” е Асгар Фархади (”Раздяла”, “Миналото”, “Търговският пътник”), а в ролите освен Хавиер Бардем и Пенелопе Крус, публиката ще гледа Рикардо Дарин, Барбара Ление, Едуардо Фернандес, Рамон Бареа и др.", "date": "2018.11.25", "title": " Пенелопе е прелестна във „Всички знаят“\t\t\t"}
{"url": "https://trud.bg/%d1%81%d0%be%d1%86%d0%b8%d0%b0%d0%bb%d0%b8%d1%81%d1%82%d0%b8%d1%82%d0%b5-%d0%b2-%d0%bf%d0%be%d0%bb%d1%81%d0%ba%d0%b8-%d1%82%d1%80%d1%8a%d0%bc%d0%b1%d0%b5%d1%88-%d0%bf%d0%be%d0%b4%d0%ba%d1%80%d0%b5/", "text": "Декларация, с която изразяват категоричната си подкрепа за председателя на БСП Корнелия Нинова и политиката, която ръководството на партията води, приеха на последното си заседание членовете на Общинската организация на БСП в Полски Тръмбеш. На заседанието присъства и народният представител от „БСП за България“ Весела Лечева.  Социалистите изразяват своята грижа и тревога за начина, формата и средствата, с които се водят дискусиите по чисто вътрешнопартийни въпроси и проблеми на БСП, както и за влиянието им върху общия имидж на партията. „БСП изгради една добра база за доверие и авторитет посредством спечелване на президентските избори, удвояване броя на народните представители, отказ от позиции и постове, подронващи политическия морал на БСП, посредством сериозните промени в устава на партията, използването на политически и социални позиции за постигането на сериозните промени, както и с разработката на документа „Визия за България“, се казва в декларацията. Поради това Общинската организация на БСП в Полски Тръмбеш категорично заявява своята твърда подкрепа за председателя на БСП и нейния екип. Социалистите са готови да работят и занапред в подкрепа на всички инициативи, които Корнелия Нинова, като лидер на партията, реализира. Декларацията беше приета по време на пленум Общинската организация на БСП в Полски Тръмбеш, когато дискутирахме актуалната политическа обстановка и алтернативния бюджет, който БСП ще представи при време на обсъждането и приемането на Закона за бюджет 2019, коментира народният представител Весела Лечева. Тя припомни и това, че месец по-рано, подобна декларация беше приета и на пленум на Общинския съвет на БСП във Велико Търново.    ", "date": "2018.11.25", "title": " Социалистите в Полски Тръмбеш подкрепиха с декларация Корнелия Нинова"}
{"url": "https://trud.bg/%d1%86%d0%b2%d0%b5%d1%82%d0%b0-%d0%ba%d0%b0%d1%80%d0%b0%d1%8f%d0%bd%d1%87%d0%b5%d0%b2%d0%b0-%d0%b2%d1%81%d0%b5%d0%ba%d0%b8-%d0%b4%d0%b5%d0%bd-%d0%b5-%d0%bf%d0%be%d0%b2%d0%be%d0%b4-%d0%b4%d0%b0-%d0%bc/", "text": "Според резолюция на ООН от преди почти 20 години, днес е международният ден за елиминиране на насилието срещу жени. Разбира се, че един ден в годината, колкото и международен да е, няма и не може да постигне нищо пред лицето на този огромен проблем. Но поне е добър повод да се замислим. „ова написа в профила си във фейсбук председателят на Народното събрание Цвета Караянчева. „Всъщност, всеки ден е повод да мислим за това. За жертвите, които живеят в сянката на агресията“, допълва тя. В избирателния си район и в Народното събрание получавам ужасяващи сигнали, писма, обаждания от жени в невъзможни ситуаци – разказва Караянчева – Понякога ме карат да се чувствам безсилна, а понякога изобщо започвам да се съмнявам, че добротата и разумът са действително движещата сила в света. Това зло изглежда неизтребимо. Но това не значи, че не трябва да търсим решение. Всеки ден, за всеки конкретен случай, като законова база, като начин на мислене, като възпитание, като наказание, като обща нагласа в обществото. Отново и отново, посочва председателят на НС.    ", "date": "2018.11.25", "title": " Цвета Караянчева: Всеки ден е повод да мислим за жертвите, които живеят в сянката на агресията"}
{"url": "https://trud.bg/%d0%bc%d0%b5%d0%b9-%d0%bf%d0%be%d0%b4%d0%ba%d0%b0%d0%bd%d0%b8-%d0%b1%d1%80%d0%b8%d1%82%d0%b0%d0%bd%d1%86%d0%b8%d1%82%d0%b5-%d0%b4%d0%b0-%d0%bf%d0%be%d0%b4%d0%ba%d1%80%d0%b5%d0%bf%d1%8f%d1%82-%d1%81/", "text": "Британският премиер Треза Мей заяви, че  , подписано от всички европейски лидери на извънредната среща на върха в Брюксел е „единственото възможно“. На пресконференция след форума тя призова британските депутати и гражданите на Великобритания да подкрепят сделката. „Ако хората си мислят, че има някаква друга възможност за преговори – грешат. Това е сделката, която бе поставена на масата, това е възможно най-добрата сделка, това е единствената възможна сделка“, категорична бе Мей, като увери, че Лондон ще „продължи да поддържа близки отношения с европейските си партньори“, предаде  . „Имаше хора, които поставяха под съмнение сключването на споразумението. Категорична съм, че отхвърлям това мрачно настроение на отчаяние. Не съм натъжена, че напускаме ЕС. Но виждам, че има европейски лидери и британски граждани, които изпитват това чувство“, заяви Мей. „Аз обаче съм изпълнена с оптимизъм за следващия етап от бъдещето на Великобритания“, подчерта тя. „Брекзит ще сложи край на юрисдикцията на Европейския съд на територията на Великобритания“, припомни, Тереза Мей, а също, че след сделката за Брекзит Лондон ще напусне Съвета по селско стопанство и рибарство на ЕС. „Обединеното кралство отново ще бъде независима морска държава, която ще има суверенен контрол върху водите си“, подчерта тя. На журналистически въпрос дали все пак има някой във Великобритания и ЕС, който да е доволен от сделката, Мей заяви, че тя е „добра за всички в Обединеното кралство и защитава работните места и живота на хората, живеещи в него“. „Не трябва да се допуска провеждането на нов референдум“, подчерта Мей и допълни: „Британските граждани ще очакват парламентът да гласува по сделката. Повечето хора в Обединеното кралство искат сделката да бъде сключена, искат да се фокусираме върху решаването на ежедневните им проблеми“. Британските депутати ще гласуват по сделката преди Коледа.", "date": "2018.11.25", "title": " Мей подкани британците да подкрепят споразумението за Брекзит: То е единственото възможно"}
{"url": "https://trud.bg/%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%be%d1%82%d0%be-%d0%be%d1%82%d0%bf%d1%83%d1%81%d0%bd%d0%b0-50-%d1%85%d0%b8%d0%bb%d1%8f%d0%b4%d0%b8-%d0%bb%d0%b5%d0%b2%d0%b0-%d0%b7/", "text": "След като през миналата година Министерски съвет отпусна повече от 550 хиляди лева за укрепване на земната основа и заздравяване на сградата на храм „Свето Преображение Господне“ в гр. Свищов, тази година правителството отпусна още 50 хиляди лева за реставраторска дейност и привеждане на най-стария църковен храм в Свищов във вид, подходящ за нормалното му функциониране. Църквата „Свето Преображение Господне“ в Свищов е обявена за недвижима културна ценност – архитектурно-строителен и художествен паметник, с категория „национално значение“. Пълното ѝ възстановяване, изискващо консервация и реставрация, е специфична и скъпа дейност, затова приоритетно със сумата ще се реставрират вътрешните стени и колоните на храма. Необходимо е още да бъдат закупени специфични атрибути на църквата и ново обзавеждане с пейки. Кметът на Свищов изрази благодарност към народния представител Цветан Цветанов, който прие присърце проблема с храма и съдейства за осигуряване на финансирането. Генчо Генчев добави, че общинското ръководство ще направи всичко по силите си, за да спази поетия ангажимент към жителите на Свищов и вратите на православния храм да отворят на най-големия християнски празник – Великден.", "date": "2018.11.25", "title": " Правителството отпусна 50 хиляди лева за реставрация на най-стария храм в Свищов"}
{"url": "https://trud.bg/%d1%86%d0%b2%d0%b5%d1%82%d0%b8%d1%8f%d0%bd%d0%b0-%d0%b4%d0%be%d0%b1%d1%80%d0%b5%d0%b2%d0%b0-%d0%be%d1%82-%d0%b1%d1%83%d1%80%d0%b3%d0%b0%d1%81-%d0%b4%d0%b0-%d0%be%d1%82%d0%bb%d0%b0%d0%b3%d0%b0%d1%88/", "text": "Специално за “Труд” д-р Людмила Емилова представя своята поредица на дълголетието. Тя е лекар с три специалности – вътрешни болести, кардиология и ревматология и здравен мениджмънт. След като изпитва системата за лечение с плодове, чай и мед върху себе си и успява да се спаси от много тежки болести, решава, че ще се довери на природосъобразната медицина. Насърчава я създателката на метода Лидия Ковачева. През 1993 г. д-р Емилова открива медицинския си център за безлекарствено лечение, през който са преминали над 45 000 пациенти от цял свят. Мнозина са се спасили от шаблонно дефинираните от официалната медицина като нелечими заболявания и като бонус са стопили килограми, при това с траен ефект. През 1997 г. д-р Емилова става единственият български член на Лекарската асоциация към Обществото за натурална хигиена на САЩ. За програмата на д-р Емилова Цветияна Цветияна Добрева знаела от години. Майка й била ревностен последовател на лечението с плодове, чай и мед и се познавала с Лидия Ковачева. Спазвайки родителския съвет, потърсила медицинския център преди 12 години. Но сама признава, че не е била последователна в здравословното хранене и добрите резултати не се задържали трайно. При първото си идване при лекарката Цветияна тежала 83 кг при ръст 172 см, имала висок лош холестерол, завишени нива на кръвното налягане, главоболие и болки във врата и раменете от увреждане на междупрешлените дискове на шията. Подробните лабораторни и инструментални изследвания в медицинския център показали още хиперинсулинизъм (предшественик на диабет тип 2), увеличен и омазнен черен дроб, полипи в жлъчния мехур. Жената била често отпаднала и бързо се изморявала. Първото й гладуване продължило 20 дни с 10-дневно захранване. Ефектът бил много бърз. Кръвното налягане се нормализирало, резултатите от изследванията се подобрили. 4 месеца след първата програма Цветияна пристигнала за втора. Само за 6 месеца през 2006 г. свалила общо 16 кг и се чувствала отлично. Споделя, че се е стремила да прилага наученото от д-р Емилова, но не могла да ограничи любимите си млечни храни. Редовно приемала и много тестени и сладки неща, въпреки че вече знаела колко са вредни за здравето. След престоите в медицинския център в България жената се върнала към обичайния работен ритъм. Живее в Германия и всекидневието й било потискащо разчетено, с всекидневен стрес и вечерни смени. Преценява, че се е хранила безразборно, често прекалявала със солените и тестени продукти, пушела много. Неизбежно се върнали килограмите, високото кръвно налягане и усещането, че умората е непреодолима част от живота, а лошото настроение- обреченост завинаги. Около 7 години по-късно Цветияна прави втора поредица престои в медицинския център. 3 пъти остава за по 20 дни на плодове, чай и мед и веднъж – на природосъобразно хранене. Отново сваля килограми и най-радостното според д-р Емилова е, че при жената основно се стопяват мазнини. И че кръвното налягане при гладуването се нормализира. През пролетта на тази година Цветияна отново е в медицинския център. Този път с нагласата да направи така дълго отлаганите промени в полза на здравето си. Получава и зловещ сигнал – сърдечна криза, от която се съвзема с окончателно решение да не бави повече грижата за себе си. Временно спира работа и до миналия месец посещава медицинския център 3 пъти. За този период отслабва 20 кг и променя външността си неузнаваемо. Има излъчване на щастлив човек, обгърнат от хармония. Спряла е цигарите и се упреква, че не го е направила по-рано. Консумира основно сурови неща, изоставила е всички животински храни, предпочита щадящата подготовка на продуктите, не ползва олио и сама си приготвя хляб от пълнозърнесто брашно. Оборудвала е по нов начин кухнята си, за да може да приготвя разнообразни менюта. Любимото й ястие е богата зелена салата, подправена с изцеден лимонов сок. След сърдечната криза и направените изследвания в болница на жената са изписани 14 хапчета „за цял живот“. С програмата в медицинския център те вече не са необходими и Цветияна знае отлично, че от само от нея зависи да бъде независима от медикаментите. Затова не спряла единствено до кухнята приспособяването на дома си към новия стил на живот. Оборудвала се е с бягаща пътека, велоергометър и други полезни уреди. Разходките, басейнът, заниманията с йога в медицинския център са любими на Цветияна. Утринната гимнастика на морския бряг с д-р Емилова жената определя като истинско зареждащо обновление. И споделя, че напълно е загърбила миналото, към което не иска да се връща заради мъчителните си спомени. Опита си през годините споделя, само за да бъде полезна на хората, отлагащи за всеки следващ понеделник новото начало. Всичко може да се постигне, ако човек го пожелае силно, убедена е Цветияна. Шанс е, че можах да се докосна до вярата на д-р Емилова в чудесата на самообновяващия се човешки организъм. За лекарката казва, че е като извънземна – винаги заредена с неизчерпаема енергия, всеотдайна към пациентите и създателка на перфектен екип от специалисти. И на Луната да отиде д-р Емилова, ще я последват хората, които търсят здраве и сили, твърди Цветияна.   Смути с боровинки Продукти 2 узрели банана,  50 г боровинки,  1 чаена лъжица ечемичена трева на прах,  2-3 листенца мента,  100 мл вода Приготовление Всички съставки се блендират до получаване на гладко смути. Рецептата е на Веселин Станков – консултант сътрудник в медицинския център на д-р Емилова.   Суши с киноа и просо (1 порция) 60 г просо се покрива с вода и се вари 5 мин. Добавят се 2 с. л. киноа и се вари още 3-5 мин. Прецежда се и се оставя да изстине. 1 лист нори (лист от водорасло) се разстила върху кухненския плот и половината от него се покрива плътно със сместа от киноа и просо. В края на листо (откъм покритата част) се слагат ивица краставица, ивица авокадо и копър. Навива се на стегнато руло и когато е готово, се притиска внимателно с мокри ръце и се оставя в хладилник. При поднасяне се реже на шайби. Сосът се приготвя от 1/2 резен джинджифил (обелен), разбит в блендер заедно с 2 ядки кашу, сок от 1/4 лимон, паста мису с размер на грахово зърно и 30 мл вода. Рецептата е на Илия Илиев – главен готвач в медицинския център на д-р Емилова.", "date": "2018.11.25", "title": " Цветияна Добрева от Бургас: Да отлагаш грижата за здравето е грешка\t\t\t"}
{"url": "https://trud.bg/%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be%d0%b4%d0%bd%d0%b0-%d0%bf%d0%b8%d1%81%d0%b0%d1%82%d0%b5%d0%bb%d1%81%d0%ba%d0%b0-%d1%81%d1%80%d0%b5%d1%89%d0%b0-%d0%b2-%d1%81%d0%be%d1%84%d0%b8/", "text": "По повод 105-годишнината на Съюза на българските писатели в София пристигнаха писателски делегации, включващи изявени дейци на културата от Сърбия, Турция, Македония, Словакия, Белгия. Към тях се присъединиха и писатели от Украйна, Молдова, Русия и Палестина, които са членове на съответните национални писателски организации, но от години живеят в България и съдействат чрез преводите си за популяризиране на българската литература зад граница. На 21 ноември 2018 г. в галерия-книжарница „София-прес” се събраха български автори и почитатели на поезията, за да чуят творбите на гостите. Събитието беше под председателството на поета Боян Ангелов – шеф на Съюза на българските писатели, а рециталът се водеше от поета Димитър Христов. В продължение на 4 часа публиката аплодира последователно поетите от различните националности: от Турция – Ахмет Емин Атасой (член на Синдиката на турските писатели и на СБП), Хилми Хашал и Гюней Йозкълънч (председател на Синдиката на турските писатели – гр. Бурса); от Словакия – д-р Мирослав Биелик – председател на Съюза на словашките писатели; от Сърбия – Радомир Андрич (председател на Сдружението на сръбските писатели), Йеремия Лазаревич и Деян Мастилович – издатели. Македонската делегация беше в състав – Бранко Цветкоски (директор на Градската библиотека в Скопие, почетен член на СБП), Санде Стойчевски и Весна Ацевска. Всички те бяха представени с биографични акценти, а в рецитала звучаха стиховете им в оригинал и превод.  Последва представянето на Ана Багряна (украинска поетеса, която от 7 години живее у нас), Мая Панайотова (Белгия, член на Съюза на фламандските писатели), Хайри Хамдан (гражданин на Палестина и България, член на СБП), Нико Стоянов (гражданин на Молдова и България, член на СБП), Наталия Ерменкова (с руско и българско гражданство, член на СБП). Рециталът завърши с представянето на българката с немско гражданство Румяна Захариева – поетеса, белетристка и преводачка, член на немския П.Е.Н. и на Съюза на немските писатели. Как поетите от различни държави разговарят помежду си? Естествено езикът на поезията е универсален. Той е онази цветна пътека, която разтваря съзнанието и душата, така че приятелството бързо стопява официалностите. От името на Съюза на словашките писатели председателят д-р Мирослав Биелик (р. 1949, поет, прозаик, библиограф и издател) каза: „Преди две години ние подписахме договор със СБП и работим активно за двустранните отношения. Позволете ми да връча сега официалните удостоверения на Боян Ангелов, Димитър Христов и Атанас Звездинов, приети за задгранични членове на Съюза на словашките писатели.” Биелик е дългогодишен директор на Словашката народна библиотека и автор на 10 книги. Председателят на Съюза на сръбските писатели Радомир Андрич (поет, есеист, публицист и философ) поздрави българските писатели за тяхната годишнина и говори дълго за традиционните сръбско-български отношения: „Нашите контакти са много стари. Познавах лично Елисавета Багряна – издадох нейна книга. Многократно съм се срещал с Николай Хайтов, Любомир Левчев, Николай Петев, Петър Андасаров, Николай Шопов, Атанас Звединов, Димитър Христов. Днес ние продължаваме сътрудничеството със сегашното ръководство на СБП, както и с Елка Няголова – председател на Славянска литературна и артистична академия. По наша инициатива от миналата година 24 май е национален празник на Сърбия. Сигурен съм, че точно такива ползотворни идеи ни обединяват. Миналата година на панаира на книгата в Белград имах честта да представя книга на Боян Ангелов. Заедно с издателя Деян Мастилович ще реализираме няколко книги на български автори, върху които вече работят преводачи. Мисля, че е наше задължение да преведем и младите поети, които пишат по модерен начин. Всички ние продължаваме да работим върху международния проект „Големият господин Дунав”, обединил народите от Черна гора до Черно море. Този проект се реализира вече в 9 държави.” Ана Багряна поднесе поздравите на председателя на Всеукраинския съюз на писателите Михайло Сидоржевский и прочете най-новите си стихотворения. Македонските писатели Санде Стойчевски и Весна Ацевска благодариха за поканата да участват в тази знаменателна годишнина и четоха стихове, които нямаха нужда от превод. Мая Панайотова (Белгия) прочете две стихотворения от най-новата си книга „Снимка до реката”, която ще бъде представена на 27 ноември в галерия-книжарница „София-прес”. Нейно стихотворение на фламандски език е превърнато в песен и се изпълнява в белгийските църкви. Нали денят не мрази нощта  защото е черна?  Нали слънцето не изгаря луната,  защото е бледна?  Нали пеперудата не пъди пчелата,  защото пие от същото цвете?  Нали не убива славеят врабчето,  защото пее друга песен?  Защо изпъжда, убива и мрази човекът  другия човек?  Защото е различен ли? В рецитала се включи и Наталия Ерменкова (р. в Москва), председател на Съюза на рускоезичните писатели в България: „Аз съм едновременно рускиня и българка. Българският език стана мой втори език. Пиша и на двата езика. Чест е за мене, че съм член на Съюза на българските писатели. Щастлива съм, че реализирах своята мечта да основа Съюз на рускоезичните писатели в България. Тук живеят много мои съотечественици, те пишат и искат да се реализират като писатели”. Хайри Хамдан (автор на поезия, проза и драматургия, един от най-активните преводачи на български творби на арабски език) говори за своето 30-годишно преводаческо дело: „Превел съм към 150 български автори – поети и белетристи. Като автор обаче аз не превеждам своите стихове. Това, което пиша на български, няма синоним на арабски, издал съм 4 стихосбирки”. Животът е твърде кратък,  за да преброя капките дъжд,  паднали през нощта  в твоята градина.  Затуй аплодирам небето.  Животът е твърде кратък,  за да преброя стъпките си  до прага на твоята пещера.  Затуй аплодирам мълчанието. Нико Стоянов разказа за сътрудничеството между Съюза на молдовските писатели и Съюза на българските писатели. Рециталът завърши с поезията на Румяна Захариева (поетеса, белетристка и преводачка, която твори в Бон). Тя е утвърден автор в Германия, с огромни заслуги за превода на български автори на немски език. Наскоро излезе нейният роман „Ръкавици за студената война” (изд. „Хермес”). Предстои премиерата на най-новата ѝ стихосбирка „Кръгло време”. Събитието ще се състои на 12 декември от 17,30 ч. в Клуб „Журналист” – София. Ето едно стихотворение от тази книга, с което тя впечатли публиката: БЪЛГАРИЯ  едно сърце което сме готови  да натоварим с много мъка  и да го бием със криле  а полетим ли  да ни свети  крилете да не скършим  ако се блъснем  в чужда някоя планета", "date": "2018.11.25", "title": " Международна писателска среща в София"}
{"url": "https://trud.bg/%d0%bf%d0%b5%d0%b4%d1%80%d0%be-%d1%81%d0%b0%d0%bd%d1%87%d0%b5%d1%81-%d0%b8%d1%81%d0%bf%d0%b0%d0%bd%d0%b8%d1%8f-%d1%89%d0%b5-%d0%b2%d1%8a%d0%b7%d0%be%d0%b1%d0%bd%d0%be%d0%b2%d0%b8-%d0%bf%d1%80%d0%b5/", "text": "Испания ще възобнови претенцията си за споделен суверенитет над Гибралтар, след като Великобритания напусне Европейския съюз, обяви премиерът на страната Педро Санчес, добавяйки, че Мадрид е получил подкрепата на ЕС за разрешаване на 300-годишния спор. Говорейки след срещата на върха на лидерите на ЕС, Санчес каза, че позицията на Испания за Гибралтар, британска територия от 1713 г., ще бъде по-силна след одобряването на сделката за Брекзит, защото испанската политика вече става политика на ЕС. „Ще разрешим конфликт, който продължава повече от 300 години“, каза Педро Санчес на пресконференция и добави, че е казал същото на британския премиер Тереза ​​Май, с която се е срещнал в кулоарите на форума. 96% от гражданите на Гибралтар гласуваха в полза на оставането в ЕС на референдума за Брекзит през 2016 г. „Това поставя Испания в позицията на по-силния при преговорите с Великобритания, което е нещо ново“, подчера Педро Санчес.", "date": "2018.11.25", "title": " Педро Санчес: Испания ще възобнови претенцията си за споделен суверенитет над Гибралтар"}
{"url": "https://trud.bg/%d0%b7%d0%b0%d0%b5%d0%b2-%d1%89%d0%b5-%d0%be%d0%b1%d1%8f%d0%b2%d0%b8%d0%bc-%d0%bf%d1%80%d0%b5%d0%b4-%d0%be%d0%b1%d1%89%d0%b5%d1%81%d1%82%d0%b2%d0%b5%d0%bd%d0%be%d1%81%d1%82%d1%82%d0%b0-%d1%86%d1%8f/", "text": "Македонският премиер Зоран Заев очаква обществеността да бъде много бързо информирана за обстоятелствата около бягството на Никола Груевски. „Аз съм информиран от МВР и знам докъде е стигнало разследването и вярвам, че много бързо на обществеността ще бъдат съобщени подробности какво се е случило в Република Македония, защото знаем какво се е случило в Албания, Черна гора, Сърбия и Унгария“, каза Заев. Остава нерешен въпросът как тези четири държави, които са наши приятели, са позволили това да се случи и как три страни членки на НАТО, които демонстрират ангажираност пред закона, са допуснали това. Казвам това в момент, когато македонското общество, македонският парламент сериозно са фокусирани върху огромното си желание да станат член на ЕС и НАТО. Но разследванията са за това, така че информацията, която ще получим, ще бъде споделена с обществеността, обеща премиерът, предаде  . „Всички ние видяхме, че с дипломатически средства от Унгария и придружавани от унгарски дипломати, Груевски е пристигнал в Будапеща“, припомни македонският премиер. Той изрази съжаление, че МВР все още не може да излезе с подробна информация. Заев подчерта, че уважава факта, че прокурорът провежда задълбочено разследване и че докато то трае не могат да бъдат обявени подробности. Заев отрече да е разговарял с Никола Груевски малко преди той да напусне страната, като добави, че тази информация вече е била отречена пред медията, която я е публикувала. „Изведнъж ще се окаже, че заедно сме го уредили. Тъй като бях премиер в продължение на година и половина, нямам контакт с Груевски. Последните ни контакти бяха, когато бяхме заедно блокирани в парламента от протестиращи. Точно там бяха и последните ни разговори“, каза Заев пред репортери по време на работното си посещение в Струмица.", "date": "2018.11.25", "title": " Заев: Ще обявим пред обществеността цялата информация за бягството на Груевски"}
{"url": "https://trud.bg/%d1%81%d1%83%d0%bf%d0%b5%d1%80-%d0%b1%d0%b0%d0%bb%d0%b0-%d0%b2%d0%be%d0%b4%d0%b8-%d0%b5%d1%82%d1%8a%d1%80-%d0%ba%d1%8a%d0%bc-%d1%88%d0%b5%d1%81%d1%82%d0%b8%d1%86%d0%b0%d1%82%d0%b0/", "text": "Красимир Балъков е идол за феновете на „Етър“. Доскоро само като футболист, но вече и като треньор. Супер Бала, както го наричаха в „Щутгарт“, води „Етър“ уверено към първата шестица. Новата му жертва бе „Ботев“ (Пд) – победа с 1:0. Румен Руменов вкара единствения гол. От 18 август когато загуби от „Ботев“ (Враца), „Етър“ е паднал единствено от грандовете ЦСКА, „Левски“ и „Лудогорец“. И е направил ремита с други кандидати за Топ 6 – „Локовотив“ (Пд) и „Берое“. Балъков видимо промени облика на „Етър“, след като го спаси от изпадане през миналия сезон. „Виолетовите“ водят с три точки пред седмия „Черно море“. „ Играхме срещу много качествен отбор в лицето на „Ботев“ – каза Балъков. – През първото полувреме ги неутрализирахме тотално. Признах на футболистите ми, че им свалям шапка. Апетитът идва с яденето. Реалисти сме и първо трябва да се стабилизираме.“ Мартин Камбуров пък не спира да удивлява със своята неуморност при головете. Нападателят на „Берое“ вече има 212 попадения в елитния ни футбол, два пъти се разписа при победата с 6:0 над аутсайдера „Верея“. Камбуров има вече „само“ 41 гола по-малко от лидера във вечната ранглиста на стрелците Петър Жеков, разписвал се за старозагорци и основно за ЦСКА. Хеттрик за „Берое“ направи Борислав Цонев, а голеадата беше открита от Жоржиньо.", "date": "2018.11.25", "title": " Супер Бала води „Етър“ към шестицата"}
{"url": "https://trud.bg/%d1%80%d0%be%d0%bd%d0%b0%d0%bb%d0%b4%d0%be-%d0%bf%d0%be%d1%81%d0%b5%d0%b3%d0%bd%d0%b0-%d0%ba%d1%8a%d0%bc-%d0%bd%d0%be%d0%b2-%d1%80%d0%b5%d0%ba%d0%be%d1%80%d0%b4/", "text": "Кристиано Роналдо е на път да подобри още един рекорд в кариерата си. Португалецът вкара първия гол за „Ювентус“ при 2:0 над СПАЛ и вече има 10 попадения за новия си тим. Девет от тях са в Серия А, като за 13 мача подобно нещо е правил единствено Пиетро Анастази в сезон 1968/1969 година. Кристиано е участвал точно в пололината от 28-те гола на шампиона в първенството. „ Роналдо е най-добрият професионалист в света“, възкликна Леонардо Бонучи. Джорджо Киелини изигра мач №483 за „Юве“, с което е на пето място във вечната ранглиста на клуба. Преследвачът на шампиона – „Интер“, лесно срази „Фросиноне“ с 3:0 у дома. Кейта Балде вкара два от головете.", "date": "2018.11.25", "title": " Роналдо посегна към нов рекорд"}
{"url": "https://trud.bg/%d0%ba%d1%80%d0%b0%d1%85%d1%8a%d1%82-%d0%bd%d0%b0-%d1%82%d0%b8%d1%82%d0%b0%d0%bd%d0%b8%d1%82%d0%b5/", "text": "През май „Реал“ и „Байерн“ изиграха два епични полуфинала в Шампионската лига. След 2:2 и 2:1 в посока титлата продължи „Белия балет“. Днес от формата на двата гранда няма и помен. Но те не са сами в компанията на падналите титани. „Манчестър Юнайтед“ и „Барселона“ им правят компания. Световното първенство ли е виновно? Изхабиха ли се тези истински гиганти на футбола? Преди кръстопътните битки в Шампионската лига всеки от тях страда. Най-близкият до „кралете“ вестник „Марка“ написа това заглавие след конфузното 0:3 от „Ейбар“, който има най-малкия стадион в Примера дивисион. Друго мадридско издание „Ас“ назова поражението „Тоталният провал“. И добави думите на треньора Сантяго Солари, че „отборът му не е бил на нивото на съперника“. За аржентинеца това бе първи мач като официален старши на „Реал“. „Когато нямаш настроение, това се случва“, каза капитанът Серхио Рамос. Клубът защити защитника, че не е взимал допинг. Но световната антидопингова агенция ВАДА започна разследване, което теоритично може да сложи край на кариерата на Рамос. „ Реал“, европейският шампион от последните три години, е на конфузното шесто място в Примера. А головата разлика на тима е едва +1. Продажбата на Кристиано Роналдо очевидно се оказа преломният момент за най-успелия клуб в света. 3:3 срещу последния! Такова чудо „Байерн“ не е преживявал, дори когато на теория е бил шампион. „Случилото се в последно време е неприемливо, но мога да гарантирам, че във вторник срещу „Бенфика“ Нико Ковач ще бъде треньор“, каза президентът Ули Хьонес след домакинското реми срещу „Фортуна“ (Дюселдорф). А кой ще е срещу „Вердер“ в Бремен следващия уикенд? В германските медии се появиха информации, че футболисти са скочили на Ковач в съблекалнята. „Не отборът избира кой да е треньор, но нормално е да се допитаме до играчите – продължи Хьонес. – Особено първия гол в нашата врата бе като от комедиен филм.“ „ Байерн“ е пети в Бундеслигата с девет точки дефицит спрямо лидера „Борусия“ (Дортмунд). Очевидно ще има нов треньор в Мюнхен по подобие на миналата есен, когато бе изгонен Карло Анчелоти. Ерата на сър Алекс Фъргюсън бе гарнирана с безкрай триумфи, благодарение на които „Манчестър Юнайтед“ все още е отбор №1 в историята на модерната Висша лига. Особено при Жозе Моуриньо статусът съвсем изчезна. „Червените дяволи“ направиха поредния си кошмарен мач – 0:0 у дома с „Кристъл Палас“. Конфузно е, че лондонският съперник отправи един удар повече от „Юнайтед“. В своя стил Моуриньо обвини футболистите, че нямат характер. „Няма интензивност, не се влагат“, каза Специалния. Купените от него звездни нападатели Алексис Санчес и Ромелу Лукаку бяха кръгла нула. Белгиецът няма гол на „Олд Трафорд“ от 11 мача. „Не мога да променя манталитета на футболистите – оправда се Моу. – Мисля, че не нямат сърце. Но няма с кого да ги сменим.“ Футболистите ли ще си отидат или треньорът? „Манчестър Юнайтед“ продължава да е на седмо място с… отрицателна голова разлика. Единственият тим в Топ 10 с този показател. Най-спокойно е на „Камп Ноу“, защото „Барселона“ е на първо място в класирането. Но за втори път през сезона шампионът на Примера дивисион прави три мача поред без победа. При това 1:1 като гост на „Атлетико“ дойде с гол на нарочения за гонене Осман Дембеле в добавеното време. Редом с гостуването на стадион „Уанда Метрополитан“ дойде и новината, че „Барса“ е първият клуб в света, който плаща почти по 12 милиона евро средно на всеки свой футболист за една година. Второто място в класацията е на другия закъсал гранд „Реал“, следван от „Ювентус“, „Манчестър Юнайтед“ и „Байерн“.", "date": "2018.11.25", "title": " Крахът на титаните"}
{"url": "https://trud.bg/%d1%84%d1%83%d1%82%d0%b1%d0%be%d0%bb%d0%bd%d0%b8%d1%8f%d1%82-%d0%bc%d0%b5%d0%bd%d0%b8%d0%b4%d0%b6%d1%8a%d1%80-%d0%bc%d0%b8%d1%82%d0%ba%d0%be-%d1%82%d0%b8%d0%bc%d1%87%d0%b5%d0%b2-%d0%bf%d1%80%d0%b5/", "text": "– Митко, очакваше ли да отпаднеш на този етап от “формата”? – Преди да се случи инцидентът, при който скъсах мускулни влакна, смятах, че ще продължа доста по-напред. Но след контузията бях значително по-лесен за елиминиране и това се видя на Арената. – В каква физическа форма беше по време на битката? – Първо искам да кажа, че победата на Симеон беше абсолютно заслужена и в никакъв случай, говорейки за моето състояние, не искам да омаловажавам това, което направи той на Арената. Относно физическата ми форма – от момента, в който направих контузията, до битката, аз бях на инжекции. Дори един час преди състезанието лекар ми би инжекция, за да мога да се движа. Иначе почти нямаше да мога да участвам, тъй като битките включваха много натоварващи за прасеца дейности, от които изпитвах голяма болка. – Защо избра да се изправиш срещу Симеон? – Около две седмици преди дуела ни със Симо имахме лека закачка. Той обясняваше кой и защо избира за опонент в първата му битка, когато се изправи срещу Калоян. За мен каза, че съм силен като състезател, но нямам достатъчно въздух. И тогава аз му отговорих, че ако имам възможност, ще го избера да излезем един срещу друг на Арената, за да му докажа, че не бива да се говори предварително. Той ми се извини тогава, стиснахме си ръцете и се изправих срещу него с напълно приятелски чувства, но си спазих казаната дума. – Ако можеше да посочиш опонент, след като чу битките, би ли сменил избора си? – Дори да знаех, че ще загубя тази битка и имаше други хора, които смятах, че мога да победя, в никакъв случай не бих се отказал от думите си, които съм дал две седмици по-рано. – Как определяш решението на фермера на седмицата Роман, с когото демонстрирахте приятелски отношения, да те изпрати на Арената и то като първи дуелист? – Аз съм един от хората, които първи му подадоха ръка и го приобщиха към отбора на “тукашните”. Бяхме в много близки отношения, чувствал съм го като по-малък брат. Когато сме разговаряли за Христина, след като тя се завърна в шоуто, бяхме на мнение, че тя ни е натрапена и имахме негласна уговорка – който и да стане фермер на седмицата, трябва да я отстрани. Проблемът ми с Роман не е решението му, че ме изпрати на дуел. Ако той беше първи дуелист и ме беше посочил като преодолим съперник, за да остане в играта, аз щях да му стисна ръката и да останем приятели след шоуто. Но Роман, при условие, че имаме уговорка и че по никакъв начин неговото оставане във формата не е застрашено, предпочете да изкара мен, вместо Христина. Това дълбоко ме изненада и обиди и възприемам решението му като предателство. Освен това той е един от хората, които най-добре знаеха здравословното ми състояние и че при мен всеки ден идва лекар. Постоянно ми повтаряше, че трябва да ми се даде шанс, за да имам време да се оправя. – Кои бяха най-близките ти хора вътре? – Най-близкият ми човек във формата е Дидо. Много сме близки по душевност. И двамата харесваме рок музиката. Невероятно добър. Мъж, който наистина държи на думата си. – С кого не успя да се разбереш? – С Христина е много трудна комуникацията. Не може човек, който постоянно парадира, че е в шоуто заради това, че обича българското и да се просълзява, когато слуша народни песни и историята на фермата, в следващия момент, за един буркан вино да хвърля националното знаме на земята и да заспива, когато се обсъжда темата за емигрантите. Тя имаше конфликт, проблем или дразнеше всички фермери, освен Ивайло Караньотов. За мен това поведение е абсолютно неприемливо. С всички други участници, освен Роман, съм в чудесни отношения и имам желание да се чуваме и виждаме след края на шоуто. – Разкажи ни за “тъмното” ти минало и “мутренската групировка”, в която си участвал и за която разказваше в предаването. – В армията бях парашутист, преди това съм се занимавал с карате Киокушинкай, което продължих след това. В нашите среди, през 90-те години на миналия век това беше често срещано. Почти нямаше спортист, който да не участва в такъв тип структури по един или друг начин. Тогава излязоха първите фирми и там пишеше, че всяка една от тях може да извършва и застрахователна, и охранителна дейност, и т.н. Това беше вид бизнес, а сега вече тези групировки се наричат “мутренски”, защото тогава участваха “силови” момчета и методите бяха такива. Цялата държава в този период беше толкова объркана, че за момента това беше нещо нормално. – Бил си десантчик-парашутист, учител по история, а сега работиш като футболен мениджър. Защо реши да се захванеш с тази професия? – Във футболното мениджърство човек трябва да е доста контактен. Аз притежавам това качество. Лесно се сприятелявам и лесно печеля доверието на хората. За да се занимавам с футбол основна роля изигра мой приятел, казва се Мирчо Димитров. Той е един от водещите футболни мениджъри в България и имаше желание да ме откъсне от другите ми занимания, което въобще не беше лесно. Трудно се излиза от онези сфери, но с времето, малко по малко и с доста усилия, нещата се случиха. От много време насам изкарвам хляба си с напълно почтени дейности. – Какво мислят твоето семейство и близки за участието ти в шоуто? – Във Вършец няма човек, който да не ме поздрави или прегърне. Същото се отнася и за Монтана. Възрастни хора ми стискат ръцете, искат да си говорят с мен и дори ме канят на гости. Местните от нашия край много са харесали представянето ми и са изключително доволни, че споменавам името на района, за който наистина има нужда да се говори, тъй като хората тук не живеят добре. Близките ми също смятат, че съм се представил достойно. Преди няколко дни в Софийския университет “Св. Климент Охридски” на дипломирането на дъщеря ми, при мен дойде майката на едно сляпо момиче, което ме е слушало в предаването и страшно много ме е харесало. Снимахме се заедно и беше много радостно, че сме се запознали. Каза ми, че съм се представил достойно и че ще й бъде много трудно да не ме слуша всяка вечер. Тази случка за мен говори повече от всичко. – Как ти се отразяваше изолацията във “Фермата”? Какво най-много ти липсваше от външния свят? – Най-трудното от престоя ми във “Фермата” беше, че бях отделен от семейството ми. Освен липсата на близките ми, от изолацията ми беше тежко и това, че много обичам да се разхождам из Балкана. Тези две неща ми бяха най-трудни. Ситуацията с храната също не беше лека, свалих 30 килограма, но е песен, в сравнение с другите две ограничения. – Имаш ли фаворити за победа и кои от останалите фермери смяташ за недостойни за голямата награда? – Дидо ми е абсолютен фаворит за спечелването на наградата. Искам да стане победител във “Фермата” не само защото ми е близък, а защото наистина го заслужава. Млад човек, стойностен, който няма капка злоба и завист в себе си. Изключително добронамерен и се стреми да помага на всеки. А участникът, който не искам да спечели, естествено е Роман. Човек, който не държи на думата си и не знае българската азбука, не заслужава да бъде лицето на България. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.25", "title": " Футболният мениджър Митко Тимчев, пред “Труд”: Свалих 30 килограма във „Фермата“\t\t\t"}
{"url": "https://trud.bg/%d1%85%d0%b0%d0%bc%d0%b8%d0%bb%d1%82%d1%8a%d0%bd-%d1%83%d0%b4%d0%b0%d1%80%d0%b8-%d0%b7%d0%b0-%d0%bf%d0%be%d1%81%d0%bb%d0%b5%d0%b4%d0%bd%d0%be/", "text": "Както подобава на петкратен световен шампион във Формула 1, Люис Хамилтън сложи край на бляскавия сезон с победа. Британският пилот на „Мерцедес“ стартира пръв в Гран при на Абу Даби, последен кръг от шампионата, а постижението му този път беше, че изкара почти цялата гонка с един комплект гуми. Причината бе ранната смяна – по време на виртуалната кола за сигурност, последвала зрелищна катастрофа на Нико Хюлкенберг. Въпреки това той се оказа недостижим за Себастиан Фетел („Ферари“) и Макс Верстапен („Ред Бул“), който стигна до подиума, след като пропадна до 10-ото място в първата обиколка.  „За мен е привилегия, че се състезавам с Фетел“, заяви шампионът, докато приемаше поздравления от основния си съперник. Публиката пък изпрати с аплодисменти Фернандо Алонсо, който се оттегля от Формула 1 след 17-годишна кариера.", "date": "2018.11.25", "title": " Хамилтън удари за последно"}
{"url": "https://trud.bg/%d0%b4%d0%b8%d0%b5%d0%b3%d0%be-%d0%bc%d0%b0%d1%80%d0%b0%d0%b4%d0%be%d0%bd%d0%b0-%d0%b2-%d0%b0%d1%80%d0%b6%d0%b5%d0%bd%d1%82%d0%b8%d0%bd%d0%b0-%d0%bd%d1%8f%d0%bc%d0%b0-%d1%81%d0%b8%d0%b3%d1%83%d1%80/", "text": "Диего Марадона, най-голямата легенда в историята на „Бока Хуниорс“, изригна срещу родината си заради неиграния финал от Копа Либертадорес. Идолът говори след победата на своя мексикански „Синалоа Дорадос“ над „Суидад Хуарес“ с 2:1. „ В Аржентина няма сигурност, а терор – отсече дон Диего. – Аз съм горд аржентинец, не като президента Маурисио Макри. Навсякъде из улиците се краде. Хората няма какво да ядат. Гласувахме за промяна, а петгодишно дете яде боклуци на улицата. Защото не е син на милионер.“ „ Очаквахме футболен спектакъл, а мач дори не започна – продължи Хуан Роман Рикелме, друга легенда на „Бока Хуниорс“. – Видяхме невероятна агресия срещу автобуса. Слава Богу, че никой не загина. Не очаквайте „Бока Хуниорс“ да може да играе един ден по-късно след всички тези физически и психологически травми.“", "date": "2018.11.25", "title": " Диего Марадона: В Аржентина няма сигурност, а терор"}
{"url": "https://trud.bg/%d0%bc%d0%b5%d1%80%d0%ba%d0%b5%d0%bb-%d0%be%d0%bf%d1%80%d0%b5%d0%b4%d0%b5%d0%bb%d0%b8-%d1%81%d0%bf%d0%be%d1%80%d0%b0%d0%b7%d1%83%d0%bc%d0%b5%d0%bd%d0%b8%d0%b5%d1%82%d0%be-%d0%b7%d0%b0-%d0%b1%d1%80/", "text": "Канцлерът на Германия Ангела Меркел нарече споразумението за Брекзит „дипломатически шедьовър“, който става основа за „организирана раздяла“. Тя добави, че все още съжалява за решението на британците да напуснат ЕС след 45-годишно членство. „Мисля, че бе постигнат един дипломатически шедьовър“, каза Меркел и призна, че изпитва „известно удовлетворение“ от сключването на сделката, предаде БТА. По-рано британският премиер Тереза Мей, в унисон с изявленията на европейските си партньори,  сънародниците си, че сделката не подлежи на предоговаряне. „Ако хората си мислят по някакъв начин, че ще има още едни преговори, това не е така“, каза тя пред журналисти в Брюксел, след като по-рано през деня Европейският съвет одобри сделката за раздялата с Обединеното кралство. Британският премиер отказа да коментира какво ще се случи, ако парламентът в Лондон отхвърли споразумението.  ", "date": "2018.11.25", "title": " Меркел определи споразумението за Брекзит като „дипломатически шедьовър“"}
{"url": "https://trud.bg/%d1%81%d1%82%d0%be%d0%b9%d1%87%d0%b5%d0%b2-%d0%bf%d0%be%d0%ba%d0%be%d1%80%d0%b8-%d0%b8-%d0%b0%d0%bd%d1%82%d0%b0%d1%80%d0%ba%d1%82%d0%b8%d0%b4%d0%b0/", "text": "Петър Стойчев покори и Антарктида още в първото плувно състезание на Седмия континент. Дестинацията, както и самата надпревара, бяха нетрадиционни – 1000 м свободен стил, които световният рекордьор в плувния маратон измина за 11:08,38 минути. „А като видях, че съм напред с разлика, реших последните метри да ги финиширам на бътерфла й за радост на хората на кораба.“ Свидетели на българския триумф станаха стотина души екипаж, придружаващи състезателите. На старт застанаха 15 плувци от 9 държави, които трябваше да се преборят и с тежките атмосферни условия. Температурата на водата бе минус 8 градуса, а на въздуха минус 2. А когато ентусиастите бяха спуснати на лодките заваля и сняг.  „Изобщо не мислех за друго, освен да победя – продължи Стойчев. – Не исках да рискувам нещата да се решават в последния момент, затова вдигнах темпото още в самото начало. Преди да вляза във водата температурата на тялото ми беше 37,3 градуса, кат о стъпих на лодката термометърът отчете 30,8. Пулсът преди старта бе 92 удара в минута, а после в еуфорията забравих да го измеря. Но бързо се възстанових. Това е една от най-големите ми победи в цялата кариера. Само на Антарктида не бях плувал. Много съм щастлив!“ Сега за българина предстои тежко тридневно връщане до сушата, тъй като в района на протока Дрейк има силно вълнение и времето е лошо.", "date": "2018.11.25", "title": " Стойчев покори и Антарктида"}
{"url": "https://trud.bg/%d0%b5%d0%bc%d0%be-%d0%b5%d1%82%d1%8a%d1%80-%d0%b8-%d1%83%d0%bd%d0%b3%d0%b0%d1%80%d1%81%d0%ba%d0%b8%d1%8f%d1%82-%d0%ba%d1%83%d0%bb%d1%82%d1%83%d1%80%d0%b5%d0%bd-%d0%b8%d0%bd%d1%81/", "text": "ЕМО „Етър” и Унгарският културен институт ще си партнират в организирането на съвместни събития. Това беше обсъдено по време на работна среща между директорката на Унгарския културен институт Дьорди Димитров и доц. д-р Светла Димитрова – директор на ЕМО „Етър”. През 2019 г. в етнографския музей на открито край Габрово предстои да бъде организирана изложба, която ще представи унгарски творци. Интерес за унгарската страна представлява Международният панаир на традиционните занаяти. Ще бъде работено за привличане на унгарци за участие в Майсторската надпревара, която през 2019 г. ще бъде по грънчарство. В Къщата на традициите в Унгария вече е получена информация за събитието. Много добра основа за партньорство между двете институции дава Споразумението за сътрудничество в областта на културата между българското Министерство на културата и Министерството на човешките ресурси на Унгария. Документът се отнася за периода 2018–2020 г. В него е предвиден обмен на изследователи и общо представяне на фолклорна изложба между ЕМО „Етър” и Музея на открито в Сентендре.", "date": "2018.11.25", "title": " ЕМО „ЕТЪР” и Унгарският културен институт разширяват сътрудничеството си"}
{"url": "https://trud.bg/%d0%b8%d0%b2%d0%b0%d0%bd%d0%ba%d0%be%d0%b2-%d0%bd%d0%b0-%d0%b3%d0%b5%d1%80%d0%b5%d0%bd%d0%b0-%d0%b7%d0%b0-%d0%bb%d0%b5%d0%b2%d1%81%d0%ba%d0%b8-%d0%b1%d0%be%d1%82%d0%b5%d0%b2-%d0%b2/", "text": "Легендата на „Левски“, бившият страж Димитър Иванков, е на стадион „Георги Аспарухов“ за двубоя на „сините“ с „Ботев“ (Враца) от 16-ия кръг на Първа лига. Иванков е в ложите на Сектор А. Той е спряган за нов треньор на вратарите след серията от грешки на Божидар Митрев и Мартин Полачек. Под рамката на „сините“ пък застана Митрев, въпреки че имаше индицакии наставникът Славиша Стоянович да заложи на Николай Кръстев. Словенският специалист взе трима вратари в групата, но бившият капитан бе предпочетен пред словака и Кръстев. На стадиона е и собстственикът на клуба Спас Русев.", "date": "2018.11.25", "title": " Иванков на „Герена“ за „Левски“ – „Ботев“ (Враца)"}
{"url": "https://trud.bg/%d1%80%d1%83%d1%81%d0%b8%d1%8f-%d0%bf%d1%80%d0%b0%d1%82%d0%b8-%d0%b8%d0%b7%d1%82%d1%80%d0%b5%d0%b1%d0%b8%d1%82%d0%b5%d0%bb%d0%b8-%d0%bd%d0%b0%d0%b4-%d0%ba%d0%b5%d1%80%d1%87%d0%b5%d0%bd%d1%81%d0%ba/", "text": "Руски военни самолети Су-25 патрулират района на Керченския проток поради действията на украинския флот, съобщава РИА Новости. По-рано, около 7:00 сутринта, три украински кораба нарушават държавната граница на Русия и се отправят към Керченския проток. След това Украйна обвини Русия в „умишлено тараниране“ на украинския влекач, поради което основният двигател на кораба, корпусът и предпазната обшивка бяха повредени. В 11:30 часа от пристанището Бердянск са изпратени още два бронирани артилерийски кораба от клас Гюрза, въпреки че руски военни кораби и товарен кораб са блокирали пътя под Кримския мост.                ", "date": "2018.11.25", "title": " Русия прати изтребители над Керченския проток"}
{"url": "https://trud.bg/%d0%bf%d1%81%d0%b6-%d1%89%d0%b5-%d0%bf%d1%80%d0%b0%d0%b2%d0%b8-%d0%b4%d0%b5-%d1%85%d0%b5%d0%b0-%d0%bd%d0%b0%d0%b9-%d1%81%d0%ba%d1%8a%d0%bf%d0%be%d0%bf%d0%bb%d0%b0%d1%82%d0%b5%d0%bd%d0%b8%d1%8f-%d0%b2/", "text": "Давид де Хеа е на път да стане най-скъпоплатеният вратар в света. Събитието ще се случи, ако испанецът откаже да подпише нов договор с „Манчестър Юнайтед“ и през лятото отиде като свободен агент в „Пари Сен Жермен“. Французите са готови да плащат на вратаря по 350 000 евро седмична заплата. А ако се стигне до четиригодишен договор Де Хеа ще получи общо повече от 70 милиона евро за престоя си край. В три от последните 4 сезона на „Олд Трафорд“ вратарят стана футболист №1 на „Манчестър Юнайтед“. Два пъти юношата на „Атлетико“ отказа да премине в „Реал“ (Мадрид). „ Пари Сен Жермен“ взе през лятото като свободен агент легендата Джанлиуджи Буфон, но очевидно италианецът вече е твърде стар за целите на клуба. А тя е само една – спечелване на Шампионската лига. Тя може да умре още в сряда при домакинска загуба от „Ливърпул“. „ Пари Сен Жермен“ е мишена на разследване на УЕФА за нарушаване на финансовия феърплей. Ако „Юнайтед“ загуби Де Хеа, ще се насочи към Джордън Пикфорд от „Евертън“, който е актуалният №1 на английския национален отбор.", "date": "2018.11.25", "title": " ПСЖ ще прави Де Хеа най-скъпоплатения вратар"}
{"url": "https://trud.bg/%d0%bc%d0%b5%d1%80%d1%86%d0%b5%d0%b4%d0%b5%d1%81-%d0%bf%d1%80%d0%b5%d0%be%d0%b1%d1%8a%d1%80%d0%bd%d0%b0-%d0%b3%d0%be%d0%bb%d1%84-%d0%b2-%d0%bd%d0%b8%d0%b2%d0%b0-%d0%ba%d1%80%d0%b0%d0%b9-%d1%88%d1%83/", "text": "45-годишен шуменец пострада при пътен инцидент в неделя следобяд, след като голфът му бил преобърнат от мерцедес. Инцидентът станал къмв 15,20 часа на път I-7 край шуменския кв.“Дивдядово“. Изяснено е, че водач на лек автомобил „Мерцедес“ със софийска регистрация отнел предимство на „Фолксваген Голф“ с пернишка и двете коли се ударили. В болницата в Шумен е откаран водачът на фолксвагена. И.Х./45г./ от Шумен е със счупена ключица и травма на гърдите. Настанен е за лечение в болничното заведение, няма опасност за живота му. Водачът на мерцедеса Д.Р./25г./ от София е правоспособен. Тестван е за алкохол, наличие не било установено. В софийската кола са били четирима души, които не са прострадали. Автомобилите на пречат на движението, на място има екип на Пътна полиция и се извършва оглед.  ", "date": "2018.11.25", "title": " Мерцедес преобърна голф в нива край Шумен (СНИМКИ)"}
{"url": "https://trud.bg/%d1%81%d0%b5%d0%bb%d0%be-%d1%81%d0%b5-%d0%be%d0%b1%d0%bb%d0%b0%d0%b3%d0%be%d1%80%d0%be%d0%b4%d1%8f%d0%b2%d0%b0-%d1%81-%d1%84%d0%be%d0%bd%d0%b4-%d1%80%d0%b5%d1%81%d1%82%d0%be/", "text": "Жителите на село Хан Крум, част от шуменската община Велики Преслав, ще облагородят двора на ремонтираната си църква с пари от фонд „ресто“. Както „Труд“ писа, преди година местни хора станаха инициатори в касичка, поставена в селски супермаркет, всеки да пуска лептата си за населеното място. Дори поставиха тетрадка за идеи какво да се направи с доброволно събраните пари. Фондът няма да стигне за смели инициативи от рода на асфалтиране на улици, каквито желания има, а и те са грижа на голямата община, към която е селото. Отделените стотинки и левчета от работещи и пенсионери обаче, ще отидат за закупуване на пейки за двора край храм „Света Троица“. Това са решили единодушно инициаторите на общоселския фонд, каза кметът Галин Бенев. Тази година е ремонтиран покривът на 70-годишната църква, във вътрешността на тавана също са оформени сводове. Така че парите пак ще послужат за общото благо и за облагородяване на селото, коментират местните. Това не е първа акция на инициативни хората от с.Хан Крум, които не чакат само на държавата. Преди време ловците вдигнали заслон в дъбовата гора край селото, после събрали пари и за момче с изгаряния.", "date": "2018.11.25", "title": " Село се облагородява с фонд „ресто“"}
{"url": "https://trud.bg/%d1%87%d0%b0%d0%ba%d0%b0%d0%bc%d0%b5-%d0%bc%d0%b5%d1%87%d0%b0-%d0%b8-%d0%bf%d1%80%d1%8a%d1%81%d1%82%d0%b5%d0%bd%d0%b0-%d0%bd%d0%b0-%d1%85%d0%b0%d0%bd-%d0%ba%d1%83%d0%b1%d1%80%d0%b0%d1%82-%d0%b4%d0%be/", "text": "Министърът на културата договори идването на двете реликви през 2019 г.  Едни от най-ценните реликви, свързани с българската история ще бъдат представени догодина у нас. Мечът и пръстенът на хан Кубрат, част от съкровището от Малая Перещепина, Украйна, ще гостуват в рамките на “Дните на Ермитажа” в България. Новината съобщават от Министерството на културата след среща на Боил Банов с директора на Ермитажа Михаил Пиотровски. В света не е изравяно по-богато съкровище от съкровището на хан Кубрат в Малая Перещепина през юни 1912 г, твърди руски сайт. Далеч сме от мисълта да повярваме сляпо на това дръзко твърдение, но е факт, че е едно от най-ценните съкровища от Средновековието в Източна Европа. Находката е може би най-значимата за нас, българите, заради това, че със сигурност съдържа вещи на хан Кубрат. Идентифицирани са мечът му и пръстен с неговия монограм. Остава открит въпросът дали находката е гроб, или е заровено имане. Историкът Александър Семьонов е убеден, че това е гробът на Кубрат: “В разкопките са намерени части от дъбови греди с остатъци от копринени тъкани със златни нишки, които могат да показват, че Малоперешчепинското съкровище е дървен ковчег.” Дори през 2001 г. Организацията на българите в Украйна изгражда там паметник на хан Кубрат. Въпросът е, че не всички учени са съгласни с тази хипотеза. Руската археоложка Светлана Плетньова предполага че съкровището е заровено известно време след смъртта на Кубрат от сина му Батбаян, вероятно с идеята да бъде изкопано по-късно. Други учени твърдят, че е било заровено по времето на хан Аспарух, сина на Кубрат, когато, под натиска на хазарите, той тръгва на югозапад към днешна България. Според трети е възможно съкровището да е заровено от хазарите, а предметите на Кубрат да са тяхна трофейна плячка. Липсват каквито и да е следи от трупоизгаряне или горене на предметите, които би трябвало да придружават мъртвия, ако погребението е било езическо. Кубрат е бил християнин, което предполага трупополагане, за което също няма следи, обосновават се противниците на теорията че това е гробът на хан Кубрат. Те подчертават че и откритите в “гробницата” предмети са необичайно богат инвентар за християнско погребение, а християнската традиция не допуска прекалена пищност при изпращането на мъртвите. 75 кила злато и сребро Няма спор, че съкровището е изключително богато: около 800 отделни предмети, предимно от ценни метали – 25 кг. злато и 50 кг. сребро. Сред тях: 11 златни чаши, 16 златни и 19 сребърни съдове за бита; златен ритон и друг, не толкова запазен, с позлата; железен меч, почти напълно запазен с пръстеновиден връх със златна облицовка на дръжката и ножницата; фрагменти от мечове и кинжали; златни и сребърни токи за колани; златни бижута , изумрудена огърлица, обици, седем гривни и седем пръстена с инкрустации на скъпоценни камъни – аметисти, сапфири, тигрово око, гранати, скален кристал и изумруди; златно колие от византийски монети; подплата и монети, зашити върху дрехи; златни квадратни облицовъчни плочи от дървена погребална конструкция; костен гребен за коса и шахматна фигура на кон. Автентичната находка може да се види единствено в Ермитажа в Санкт Петербург, а в Националния исторически музей в София има копия на 9 от предметите. Мечът Мечът на хана е дешифриран с дължина 94 см и датиран от 30-те години на VII век. Изработен е в Източната Римска империя и е подарък на Кубрат от император Ираклий. Констатациите се подкрепят от гръцкия надпис на дръжката. По нея специалисти определят, че е правен за човек, чиято по-силна ръка е била лявата. Освен меча, най-важните находки са три идентични златни пръстени с различни надписи: ХОВРАТОY, ХОВРАТОY PATPIKIOY и BATOPHANOY PATPIKIOY. Първите два надписа означават “на Ховрат (Кубрат)” и “на Ховрат (Кубрат) патриция”, а третият – “на патриция бат Орхана (Органа)”. Явно става дума за българския хан Кубрат и неговия чичо, хунския вожд Органа. Тези най-важни експонати от изложбата в Ермитажа ще пристигнат в България през 2019 г. и ще бъдат показани по време на “Дните на Ермитажа” в нашата страна. Министърът на културата Боил Банов е договорил това по предложение на премиера Бойко Борисов. “Радвам се, че ще успеем да покажем меча на Хан Кубрат и неговия пръстен в България. Уникалните предмети са част от Перешчепинското съкровище. Тази изключителна идея е на премиера Борисов и за мен ще е чест да я реализирам”, заяви министърът на културата Боил Банов след завръщането си от Санкт Петербург, където участва в VII Международен културен форум. Селото Малая Перещепина, Полтавска област, е обикновено село: със селсъвет, голямо училище и асфалтов път. В покрайнините – вилна зона. Дървен мост минава над река Ворскла и скрибуца зловещо под краката на прекосяващите го. Край това спокойно село цели 12 века е лежало закопано фантастично богатство. Днес Малая Перещепина не се е променила значително от лятото на 1912 г., когато две 10-годишни момчета случайно правят епохално археологическо откритие. На 29 май селските пастирчета Фьодор и Иван прибирали кравите от паша. Лежерно подритвали прахта по речния бряг, подвиквали на добичетата, когато изведнъж кракът на едно от телетата хлътнал в земята. В отворилата се дупка 10-годишните момчета видели, че нещо проблясва на косите слънчеви лъчи. Издърпали от земята позлатен сребърен съд, поднос и няколко чаши. Вкъщи Фьодор Деркач показал на майка си какво е намерил. Тя пък казала на съседката и така в следващите дни цялото село дружно се отдало на иманярство. За щастие учителят на момчетата Виктор Парихин бил достатъчно съвестен и интелигентен, за да осъзнае от каква голяма важност е намереното съкровище. Впрегнал каруцата си и отишъл право в Полтавския музей, където разказал за находката. От музея свикали археологическа комисия от Санкт Петербург, после и представителят на императорската археологическа канцелария Макаренко, който събира от селяните и откарва безценните предмети в Ермитажа. Там те престояват в сандъци шест десетилетия – до средата на 70-те години на миналия век. Години след откритието, през 1984 г. немският археолог и специалист по ранно средновековие Йоаким Вернер установява, че върху два от пръстените е написано името на владетеля на Старата Велика България хан Кубрат. Така се поражда и хипотезата, че това именно е и мястото, където бил погребан българският хан. Днес съкровището е част от експозиция на Ермитажа, озаглавена “Великото преселение на народите”. Ханът  За хан Кубрат се знае главно от византийските автори Теофан Изповедник и патриарх Никифор, според които той е от рода Дуло, както и племенник на хунския вожд Органа, когото през 619 г. придружава в Константинопол. Детските години на Кубрат преминават в двора на византийския император Ираклий. Там получава много добро образование, покръстен е в християнството и произведен в ранг патриций. Между 631–635 г. Кубрат обединява българите и сродните им племена и успява да създаде свое ханство, твърде голямо както по племенен, така и по териториален обхват, наречено “Старата Велика България”. Тя се простира от Казан до Дон и обединява 26 племена или, най-общо казано, територията на Кубратовата България заема земите на днешна Украйна и Южна Русия. Ханът се жени за дъщерята на император Ираклий и се смята, че заради това той му подарява сребърните и златните предмети. Кубрат управлява до 60-те години на VII век. Надделява мнението, че умира през 667 г., другите версии са 642 и 685 г. *** Крале и простосмъртни тачат хладното оръжие Българският Ескалибур – мечът на хан Кубрат, е създаден за човек, който борави предимно с лявата си ръка, единодушни са оръжейни експерти. Формата на дръжката издава, че оръжието е изковано специално за левичар. Мечът, който е част от експозицията на Ермитажа, е със златни дръжка и кания, инкструстирани със скъпоценни камъни. Оръжието датира от 30-те години на VII век, изработено е в Източната Римска империя и е подарък на Кубрат от император Ираклий. Той не е каляван в битки. Използван е само при официални събития, твърдят историците. Дължината му е 94 см. Ето и други прочути мечове, част от тях – истински, друга – плод на народни легенди и митове. Мечът на крал Артур Екскалибур е легендарният меч на крал Артур, на който се приписва магическа сила и който е символ на справедливо управление на Англия и нейната независимост. За него има две различни легенди. В обителта Сан Галгано до апенинския град Сиена има стоманен меч, забит в скала. От него се виждат дръжката и част от острието. Много хора вярват, че това е Екскалибур – мечът на крал Артур. Специалисти са датирали меча около 1180 година. Според легендата самият Галгано – жесток и жаден за кръвопролитие рицар, го забил там в знак, че се отказва от насилието, приел монашеството и основал абатството. Другата версия е, че всъщност има два различни меча и този от скалата не е Екскалибур. Екскалибур крал Артур получава от ръка, издигаща се от езеро, поради това че другият му меч е бил счупен в битка. Умирайки, той казва да върнат меча като го хвърлят обратно във водата на езерото. Преди да се потопи, ръката се издига отново, хваща меча и се потапя обратно надолу. Кусанаги-но цуруги Векове наред този митичен меч е олицетворение и символ на силата японския император. “Мечът, който коси тревата” Кусанаги-но цуруги има и второ име – Ме-номуракумо цуруги или “Мечът, който събира облаците”. Той бил даден от боговете на Джимму, земния полубог и първият император на Япония и станал символ на императорската власт. Най-интересното е, че този меч никога не е бил показван в експозиции, напротив – японските власти се стремят да го опазят от любопитни очи. Това обстоятелство е породило много слухове и предположения, едно от които е че той въобще не съществува. Интересно обстоятелство е, че дори по време на коронацията, мечът винаги се използва, обвит в кърпа. Говори се, че Кусанаги -но цуруги се съхранява в светилището Ацута в в Нагоя. Мечът на Сталинград “На гражданите на Сталинград — силни като стомана. Дар от крал Джордж V — в знак на дълбокото възхищение на британския народ”. Тези думи са инкрустирани на руски и английски език върху острието. Мечът е изработен от първокласна шефилдска стомана и инкрустиран със скъпоценни камъни. Той е дар за Сталин по повод победата на съветската армия при Сталинград. Връчен е от британския премиер Уинстън Чърчил на 29 ноември 1943 г. в Техеран по време на срещата на голямата тройка — Сталин-Рузвелт-Чърчил. Днес Мечът на Сталинград е част от постоянната експозиция на Музея на сталиградската битка във Волгоград, Русия.", "date": "2018.11.25", "title": " Чакаме меча и пръстена на Хан Кубрат догодина"}
{"url": "https://trud.bg/%d0%bf%d0%be%d1%85%d0%b0%d1%80%d1%87%d0%b8%d0%bb%d0%b8-%d1%81%d0%bc%d0%b5-%d0%bf%d0%be-400-%d0%bb%d0%b2-%d0%bd%d0%b0-%d1%87%d0%b5%d1%80%d0%bd%d0%b8%d1%8f-%d0%bf%d0%b5%d1%82%d1%8a%d0%ba/", "text": "Средно по 400 лева е изхарчил всеки българин по време на промоционалния Черен петък, показват данните на Комисията за защита на потребителите. Най-търсените стоки от купувачите на родния пазар онлайн и във физическите магазини са били домашните електроуреди, детските играчки и козметичните продукти. Много са се възползвали и от намаленията на дрехи и обувки. Според данни на един от най-големите сайтове за онлайн пазаруване, само през първата половина на Черния петък българите са похарчили 25 милиона лева, пазарувайки в интернет, съобщава bTV. Проверяващите от Комисията за защита на потребителите са хванали 15 нарушения от общо извършени 250 проверки в страната. Заловените в крачка търговци са промотирали голям процент намаление, който обаче не е бил валиден за всички предлагани стоки, а за малък асортимент. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.25", "title": " Похарчили сме по 400 лв. на Черния петък\t\t\t"}
{"url": "https://trud.bg/89-%d0%b3%d0%be%d0%b4%d0%b8%d1%88%d0%bd%d0%b0-%d1%80%d0%b0%d0%bb%d0%b8-%d1%81%d1%8a%d1%81%d1%82%d0%b5%d0%b7%d0%b0%d1%82%d0%b5%d0%bb%d0%ba%d0%b0-%d0%be%d1%81%d1%82%d0%b0%d0%b2%d1%8f-%d0%ba%d0%b0%d1%80/", "text": "Станка Василева, на 89 години, е най-възрастната рали състезателка у нас. От млада се увличала от майсторското шофиране – на кола и мотор. Взима книжка от раз – преди близо 60 години: „Като почна курса, не е като сега – дадеш 1000 лв., взимаш книжка, 3-4 месеца изпитват те, истински шофьор да станеш”. Макар да работела в земеделието, шофирането й било като втора професия. Кои са най-важните качества, за да бъде един човек добър шофьор? „Най-добрите качества са това да се внимава. Внимаваш ли, да караш добре, един път да не нарушиш”. За многогодишния си стаж зад волана няма нито едно нарушение, нито един инцидент. Майсторката на волана казва, че самонадеяността е най-голямата грешка на шофьорите и основна причина за войната по пътищата. Станка Василева е убедена, че жените са по-добрите шофьори: „Жените са много внимателни, много. Е, някоя чувам по телевизията, пийнали, карат, бели беше направила една жена, 4-5 коли унищожи, това е груба грешка, и най-вече алкохол като употребяваш зад волана като си, това е непростимо”. Ветеранката традиционно печели осмомартенското рали в Добрич, както и международните състезания в Източна Европа, в които е участвала в дългата си кариера. Сменила шест коли, но признава, че вече възрастта влияе на рефлексите и затова се отказва. Има две деца, четири внука, 8 правнуци. Гордее се, че всички умеят да карат.", "date": "2018.11.25", "title": " 89-годишна рали състезателка оставя кариерата, без нито едно нарушение"}
{"url": "https://trud.bg/%d0%be%d0%b1%d0%b0%d0%bc%d0%b5%d1%8f%d0%bd%d0%b3-%d0%b7%d0%b0%d1%80%d0%b0%d0%b4%d0%b2%d0%b0-%d0%b0%d1%80%d1%81%d0%b5%d0%bd%d0%b0%d0%bb/", "text": "Пиер-Емерик Обамеянг вкара победния гол за „Арсенал“ – 2:1 като гост на „Борнемут“. Габонецът се слави като един от най-добрите нападатели във Висшата лига, а ако върне формата си от „Борусия“ (Дортмунд), може да мине кота 40 за сезона. Обаомеянг има 14 попадения в 18 мача от първенството за „Арсенал“. Изненадващо на пейката остана Месут Йозил. С успеха тимът на Унай Емери се нареди на точка зад „Челси“, който загуби лондонското дерби с „Тотнъм“ – първо поражение за треньора Маурицио Сари във Висшата лига. Преди това у дома „шпорите“ претърпяха загуби от лидерите „Манчестър Сити“ и „Ливърпул“. След третата поредна загуба „Борнемут“ е изправен пред сериозен проблем. През декември „черешките“ трябва да се срещнат с „Манчестър Сити“, „Тотнъм“, „Ливърпул“ и „Манчестър Юнайтед“.", "date": "2018.11.25", "title": " Обамеянг зарадва „Арсенал“"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%b2%d1%8a%d0%b2-%d0%b2%d0%b0%d1%80%d0%bd%d0%b0-%d0%b1%d1%81%d0%bf-%d1%81%d0%b0-%d0%b0%d0%b1%d0%b4%d0%b8%d0%ba/", "text": "БСП са абдикирали от парламентарната си дейност и напълно отсъстват от смисления дебат по секторни политики. В тандем с президента Румен Радев те търсят само конфронтация. Това заяви председателят на ПГ на ГЕРБ и заместник-председател на партията Цветан Цветанов по време на среща с над 300 членове и симпатизанти на ГЕРБ във Варна. „В политиката винаги трябва да бъдеш с протегната ръка, да можеш да правиш компромиси”, заяви Цветанов по повод нападките на държавния глава към правителството и отказа му да се срещне с министъра на финансите и председателя на бюджетната комисия в парламента. „Да се подготвим сериозно за евровота, който е от ключово значение и за бъдещия ни успех на местните избори”, призова Цветанов, като акцентира, че опозицията полага усилия да омаловажи постигнатото при управлението на ГЕРБ. В присъствието на народни представители, кметове на общини и райони, общински съветници, ръководители на партийни структури в областта, Цветан Цветанов представи политиките за увеличение на доходите, заложени в бюджета за следващата година.Той отправи остра критика към агресивния тон на БСП по всички важни за обществото ни теми, като даде пример с противопоставянето на опозицията за ратификация на споразумението между ЕС и Турция за отпускането на 3 млрд. евро за задържане на потока от мигранти. „Солидарното участие на страната ни само с 3 млн. евро е важно за сигурността на външната граница на ЕС. Общо страните-членки трябва да съберат 1 млрд. евро, а ЕС ще осигури още 2 млрд. В същото време припомням, че Европа вече осигури 160 млн. евро за България за изграждане на необходимия допълнителен капацитет”, отбеляза Цветанов. Той припомни противоречивата позиция на БСП и по повод пакта за миграцията на ООН, който евродепутатите от левицата са подкрепили  с вота си в ЕП. Председателят на ПГ на ГЕРБ акцентира и върху усилията да се търси баланс и диалог по теми като данъците за автомобилите и увери, че увеличението за най-старите коли с малка мощност ще е около 5,60 лв. Той отбеляза, че сериозно се работи и по спорните текстове в закона за вероизповеданията, чрез обществено обсъждане ще се търси консенсусно решение и за  предстоящата наредба, която касае зареждането с гориво на земеделски производители. „Резултатите, които постигаме чрез реализираните проекти по европейските програми, са най-сериозната противоотрова за  антиевропейското говорене”, изтъкна кметът на Варна и областен координатор на ГЕРБ Иван Портних, отчитайки, че европейската солидарност дава възможност на общините да решават въпроси, които иначе не са по силите на местната хазна. Кметът благодари и за доброто взаимодействие с държавната власт и огромната подкрепа на правителството, осигурило за мащабните проекти на града над 100 млн. лв. само за година и половина. В рамките на събитието Цветан Цветанов се срещна и с представители на структурата на ГЕРБ в Провадия, с които обсъди местни проблеми. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.25", "title": " Цветан Цветанов във Варна: БСП са абдикирали от парламентарната си дейност"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%82%d0%b5-%d0%b2%d1%8a%d0%b2-%d0%b2%d0%b5%d0%bb%d0%b8%d0%ba%d0%be%d0%b1%d1%80%d0%b8%d1%82%d0%b0%d0%bd%d0%b8%d1%8f-%d0%b7%d0%b0%d0%bf%d0%b0%d0%b7%d0%b2/", "text": "Трябва да продължим да работим с британските служби срещу тероризма, те са важен партньор, каза министър-председателят Да няма правен вакуум за нашите компании Ще настояваме да остане безвизовото пътуване Лондон да продължи да спазва финансовите параметри Съветът на ЕС е приел по предложение на България и на нашия постоянен представител към ЕС Димитър Цанчев ЕС да демонстрира особена бдителност по отношение на правата и интересите на гражданите, на необходимостта от поддържане на амбициозни условия за равнопоставеност, съответно и в частния случай България и Великобритания. Това заяви премиерът Бойко Борисов след срещата на върха в Брюксел днес, на която европейските лидери одобриха споразумението за излизането на Великобритания от ЕС (виж вдясно – бел.ред). “За българските граждани, които живеят във Великобритания, за българските фирми и бизнес, а и на реципрочна основа, защото много британци пък живеят в България”, допълни Борисов относно правата на българите на Острова и на британците у нас. България ще настоява и да се пътува до Великобритания без визи както досега. Премиерът отбеляза, че споразумението предвижда уреждането на статута на европейските граждани, които живеят, работят и учат във Великобритания с реципрочни гаранции. Борисов бе категоричен, че България ще настоява, по линия на специалните служби, борбата с тероризма и трафика на хора, Великобритания буквално да е част от ЕС, защото Лондон има “много мощни и много добри служби и действително са изключително важен партньор, може би същото важи и за НАТО”. Борисов припомни, че тепърва ще се работи още за бъдещите отношения. “Специално за това съм убеден, че трябва да постигнем максимално добри отношения. Сега тепърва ще се говори по тази тема, след като минат гласуванията в парламента. Затова сме си дали две години с възможност, ако не се постигне в това време споразумение, още две години да се работи”, поясни Борисов. “Това е исторически ден, но в негативен план, защото една държава, Великобритания, напуска Европейския съюз. Одобряваме споразумението по чл. 50 и политическата декларация, но това не е краят на този процес”, каза още Борисов по повод срещата на лидерите на 27-те в Брюксел с британската премиерка Тереза Мей. Борисов бе категоричен, че Великобритания трябва да продължи да спазва финансовите параметри: “Да се спазват всички договорености, за да няма правен вакуум за нашите компании, да се избегне твърдата граница между Ирландия и Северна Ирландия, това се договорихме. Подкрепихме и темата за вредните емисии. След излизането на Великобритания да не се разпространи върху повече държави, тъй като знаете – заради диверсификацията, поне така се обяснява в България, преди години когато сме си дали въглищните централи на практика на други компании, ние сега поемаме и всички плащания на вредните емисии”.   Кралството плаща 44 млрд. евро за развода Предстои гласуване в парламента в Лондон Евролидерите на днешната си среща на върха в Брюксел одобриха два документа за Брекзит – окончателното споразумение за условията, при които Великобритания ще напусне ЕС, и политическа декларация за бъдещите отношения на кралството със съюза. Един от ключовите моменти в първия документ е сумата, която ще плати Лондон за развода си с ЕС – 39 млрд. паунда или 40 млрд. евро. Същият документ предвижда преходен период от 29 март 2019 г., когато кралството фактически излиза от ЕС, до 31 декември 2020 г., в който на практика няма да има промяна в отношенията Лондон-Брюксел и през който ще се преговаря за бъдещите отношения. Политическата декларация е пътна карта за бъдещите връзки, в която е заложено запазване на безмитния режим и продължаване на свободното движение на стоки и капитали, но не и на хора и услуги.  Следващата стъпка, която предстои, е британският парламент да одобри споразумението за Брекзит, като гласуването се очаква идния месец. Ако това стане, предстои гласуване в Европарламента. Към момента обаче няма категорично мнозинство за подкрепа за сделката в парламента в Лондон. Вариантите какво ще се случи, ако тя бъде отхвърлена, са доста. Единият е да се опита повторно гласуване няколко седмици по-късно. Вторият е Великобритания да напусне ЕС без сделка. Има и вариант да се опитат преговори за нова сделка.   Юнкер: Най-голямата работа едва сега започва Меркел нарече сделката „дипломатически шедьовър” Постигнатото споразумение за напускането на Великобритания беше единствената възможна сделка. Доволни сме от постигнатия резултат, но денят е тъжен. Не е време нито за аплодисменти, нито за шампанско, заяви шефът на Еврокомисията Жан-Клод Юнкер след Европейския съвет, на който бе одобрена сделката за Брюксел. Юнкер подчерта, че “най-голямата работа едва сега започва”, вероятно визирайки предстоящото гласуване на споразумението в британския парламент, както и преговорите за бъдещите отношения между кралството и ЕС.  “Пред нас остава труден процес на ратификация, предстоят още преговори. Независимо как ще приключи всичко, сигурното е, че ще останем приятели до последния ден, а дори и с ден повече”, каза пък председателят на Европейския съвет Доналд Туск. Главният преговарящ на ЕС за Брекзит Мишел Барние определи споразумението като честно и балансирано. “Ще останем съюзници, партньори и приятели”, увери той. Канцлерката Ангела Меркел нарече постигнатото споразумение “дипломатически шедьовър”, но добави, че все още съжалява за решението на британците да напуснат ЕС след 45-годишно членство.   Мей не е тъжна, избегна въпрос за оставка Очаква подкрепа от депутатите в Лондон Британската премиерка Тереза Мей заяви, че за разлика от своите колеги в ЕС, не се чувства тъжна, предаде БТА.  На пресконференция след днешното заседание на Европейския съвет тя посочи, че е пълна с оптимизъм за бъдещето на своята страна. “Британците не искат повече да спорят. Постигнахме възможно най-доброто споразумение. Най-добрите дни са пред нас. Парламентът в Лондон е длъжен да изпълни волята на избирателите. Хората решиха да напуснем ЕС и вярвам, че доверието в политиците ще бъде запазено с подкрепа за постигнатата сделка”, заяви Мей. По нейните думи, ако споразумението не получи необходимата подкрепа, това би довело до повече разделение и несигурност. Тя обаче избегна въпроса дали би подала оставка, ако сделката за Брекзит не бъде одобрена от парламента.   Краят на началото Благовест Бенишев „Това е максималното, което всички заедно можеше да постигнем. Както Тереза Мей и нейното правителство от една страна, така и Европейският съюз от друга. Няма победители днес, никой не печели, а губим всички. Но предвид контекста и това е приемливо.“ Така прагматично, делово и по холандски премиерът на Нидерландия Марк Рюте описа резултата от извънредния Европейски съвет, на който бе подписано „окончателното споразумение“ между Великобритания и ЕС, при какви условия Обединеното кралство напуска общото семейство и как ще се градят бъдещите отношения на Албиона с Блока. Habemus Brexit!* На 28 месеца от референдума от юни 2016 г., на който, отделно от различните индустриални и търговски лобита преследващи печалбарските си цели, най-вече британските политици заблудиха избирателите с липсата си на елементарни познания за функционирането на ЕС. И на малко повече от четири месеца от края на двугодишният период, определен по член 50 от Договора за ЕС (ДЕС), в рамките на който процесът трябва да е окончателно приключил, преговорите за Брекзит очаквано доведоха до сделка в ущърб на всички страни. Европейският съюз макар и привидно да защити максимално позициите, с които влезе в безпрецедентния преговорен цикъл – правата на гражданите, границата на остров Ирландия, сметката за развода и бъдещите финансови ангажименти – все пак губи важен член. Британците пък – независимо дали са от искащите или не излизане от обединена Европа – ще трябва да се примирят, че действителността е по-различна от празните обещания и няма как отношенията с ЕС, когато си извън, да са толкова ползотворни, колкото ако си вътре. Ако продължат да настояват за Брекзит, разбира се. В следващите две седмици Тереза Мей ще трябва да убеди собствената си разединена партия, че постигнатото е най-доброто. А оттам и да преведе споразумението през парламента. При неуспех вариантите са малко, но пък екстремни: отхвърляне на сделката, смяна на премиера и опит за предоговоряне с Брюксел, което ЕС няма да приеме или втори референдум, на който британците да решат дали искат да напуснат ЕС при договорените условия или да останат вътре. * Имаме Брекзит! От израза на латински език: „Habemus papa!”, с който се обявява новоизбрания глава на Римокатолическата църква АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.25", "title": " Българите във Великобритания запазват правата си след Брекзит (обзор)"}
{"url": "https://trud.bg/%d0%b7%d0%be%d1%80%d0%bd%d0%b8%d1%86%d0%b0-%d1%80%d1%83%d1%81%d0%b8%d0%bd%d0%be%d0%b2%d0%b0-%d0%b1%d1%8e%d0%b4%d0%b6%d0%b5%d1%82%d1%8a%d1%82-%d0%b7%d0%b0-%d1%81%d0%bb%d0%b5%d0%b4%d0%b2%d0%b0%d1%89/", "text": "„Не мисля, че в социалното министерство са беззащитните хора. В нашето министерство са всички хора – и децата, и майките, и пенсионерите. Да, нашата функция е да защитаваме и беззащитните”. Това обяви по   зам.-министърът на труда и социалната политика Зорница Русинова. „Факт е, че по отношение на социалните реформи имаме голяма подкрепа, включително и от Европа. Наистина бюджетът за следващата година е много социално ориентиран. Ще можем да увеличим помощите за отопление, да помогнем на майките на деца с увреждания… Полагаме обаче усилия за реформи. И една такава реформа е Законът за социалните услуги. Там правим ясно разграничение между социалните помощи и подкрепата, която трябва да имаме, когато става въпрос за социално включване. Не е нужно човек да е беден, за да се нуждае от социално включване. Жертви на насилие, деца с увреждания те са обект на социално включване. Реформата, която правим е не да разширяваме палитрата от услуги, а да преразпределим финансирането им и то да бъде по-ефективно”, обясни зам.-министърът. „Следваме различен опит и търсим най-верния път, а това е българският път. Независимо от европейския опит, важно е да съхраним българския опит”, каза Русинова. Тя обясни и че е стартирана кампания „Мисията възможна”, която има за цел да покаже положителното, свързано със затварянето на домовете за сираци. „Основната цел, която си поставяме е тези деца да се чувстват пълноценни в обществото. В момента всички деца, които са изведени от домовете, живеят в добри условия в приемните им семейства. Основната ни задача е да осигурим среда, близка до семейната”, каза зам.-министърът. Тя коментира и простестите на родителите на деца с увреждания. Обясни, че се готви създаването на центрове за помощ на хората с увреждания, което е и сред исканията на протестиращите. „Предстоят още много дейности, за да могат хората с увреждания да се чувстват пълноценно. Малък е процентът на тези, които работят, и имаме доста работа. Целта ни е да разширим мрежата от услугите. Да развием центрове, които да могат достигнат до тях. Такива в момента развиваме в София, Варна, Бургас, Пловдив, предстои и Велико Търново. Тези центрове ще бъдат дневни или месечни – в тях ще може майката да остави детето си и там то да получи адекватна рехабилитация и грижа. Но има и хора, които живеят сами, затова се надявам се скоро общините да развият проектите си в тази насока, за да може да помогнем на тази уязвима група”, каза още Зорница Русинова.", "date": "2018.11.25", "title": " Зорница Русинова: Бюджетът за следващата година е много социално ориентиран"}
{"url": "https://trud.bg/%d0%b5%d1%82%d0%be-%d0%ba%d0%b0%d0%ba%d0%b2%d0%be-%d1%81%d0%b5-%d1%81%d0%bb%d1%83%d1%87%d0%b2%d0%b0%d1%88%d0%b5-%d0%b4%d0%bd%d0%b5%d1%81-%d0%ba%d1%80%d0%b0%d0%b9-%d0%ba%d0%b5%d1%80%d1%87%d0%b5%d0%bd/", "text": "Руски и украински кораби днес бяха на ръба на конфликт в Керченския проток, след като три съда на Украйна  под едноименния мост, който свързва Русия с Крим, на път за свои бази в Азовско море, но не бяха допуснати. Руската страна блокира прохода под моста с баржа и прати в района изтребители и бойни вертолети. В крайна сметка украинските съдове бяха допуснати да преминат.    ", "date": "2018.11.25", "title": " Ето какво се случваше днес край Керченския мост (ВИДЕО)"}
{"url": "https://trud.bg/%d0%bf%d1%8a%d1%80%d0%b2%d0%b0%d1%82%d0%b0-%d0%bb%d0%b5%d0%b4%d0%b5%d0%bd%d0%b0-%d0%bf%d1%8a%d1%80%d0%b7%d0%b0%d0%bb%d0%ba%d0%b0-%d0%b2-%d1%81%d0%bb%d0%b8%d0%b2%d0%b5%d0%bd-%d1%89%d0%b5-%d0%b5-%d0%b3/", "text": "Първата ледена пързалка в Сливен ще е готова преди Коледа, съобщиха от общината. Съоръжението ще се намира от източната страна на общинската сграда. Размерите му ще са скромни, от 20 на 15 метра. Но ако експлоатацията и поддръжката му минат успешно, догодина ще леденият терен може и да е по-голям. Пързалката ще е достъпна и за деца, и за възрастни. Кънките ще се предоставят под наем, престоят ще се заплаща. За наемането на обслужващия персонал общината пусна обяви в агенции за намиране на работна ръка. Откриването вероятно ще е на 6 декември, когато по традиция кметът на Сливен пали тържествено светлините на градската елха. За празника ще гостува певицата Тита. На снимката: Когато ще бъдат запалени светлините на градската елха, тогава ще бъде отворена и новата зимна пързалка.", "date": "2018.11.25", "title": " Първата ледена пързалка в Сливен ще е готова преди Коледа"}
{"url": "https://trud.bg/%d1%81%d0%b8%d0%bb%d0%bd%d0%be-%d1%82%d0%be%d1%80%d0%bd%d0%b0%d0%b4%d0%be-%d1%83%d0%b4%d0%b0%d1%80%d0%b8-%d1%8e%d0%b6%d0%bd%d0%b0-%d0%b8%d1%82%d0%b0%d0%bb%d0%b8%d1%8f-%d0%b2%d0%b8%d0%b4%d0%b5%d0%be/", "text": "Силно торнадо нанесе щети в района на италианския град Кротоне, в южната част на страната. Няма информация за жертви или ранени хора, но местните медии съобщават за пострадали сгради, изпочупени оранжерии и изкоренени дървета. Според информации, вихрите са били най-малко четири.", "date": "2018.11.25", "title": " Силно торнадо удари Южна Италия (ВИДЕО)"}
{"url": "https://trud.bg/%d1%80%d1%83%d1%81%d0%ba%d0%b8-%d0%b2%d0%be%d0%b5%d0%bd%d0%bd%d0%b8-%d1%81%d0%b0-%d0%bf%d0%bb%d0%b5%d0%bd%d0%b8%d0%bb%d0%b8-%d1%83%d0%ba%d1%80%d0%b0%d0%b8%d0%bd%d1%81%d0%ba%d0%b8%d1%82%d0%b5-%d0%ba/", "text": "Русия е пленила трите кораба на украйския военноморски флот, които по-рано днес минаха през Керченския проток, след като   за часове от руски кораби и авиация край едноименния мост, който свързва Русия с Крим. това съобщава украинската агенция УНИАН. „Двата бронирани катера – „Бердянск“ и „Никополь“, и буксирния кораб „Яна Капу“ са пленени. Руснаците са ги взели на буксир“, съобщил източник от МО на Украйна. Съобщава се, че руски кораби са започнали преследване, малко след като украинските съдове бяха пропуснати да минат под Керченския мост. При атаката руските военни са открили огън. В резултат са пострадали двама украински моряци, потвърдиха от ВМС на Украйна. За момента не е ясно дали украинските военни са отвърнали на огъня. Напрежението ескалира, след като тази сутрин кораб на бреговата охраба на Руската федерация блъсна един от украинските съдове.", "date": "2018.11.25", "title": " Руски военни са пленили украинските кораби в Керченския проток"}
{"url": "https://trud.bg/%d0%b7%d0%b0%d0%b1%d1%80%d0%b0%d0%bd%d0%b8%d1%85%d0%b0-%d0%bd%d0%b0-%d0%bc%d1%8a%d0%b6-%d0%b4%d0%b0-%d0%b4%d0%be%d0%b1%d0%bb%d0%b8%d0%b6%d0%b0%d0%b2%d0%b0-%d0%b4%d0%b5%d1%82%d0%b5%d1%82%d0%be-%d0%b8/", "text": "Мъж от Нова Загора няма право да доближава съпругата и дъщеря си на разстояние по-малко от 150 метра, за срок от една година заради упражнено спрямо тях домашно насилие. Той е отстранен и от семейното жилище за същия срок от време. Това са част от  от постановените спрямо него мерки по Закона за защита от домашното насилие, които бяха разпоредени от Районния съд в града. Случаят влезе в съда по жалба на пострадалата жена. След последния скандал на 19 октомври тя избягала от страх от семейното жилище заедно с детето си. По време на скандала съпругът й я зашлевил, замервал я с предмети, скубал косата й, дори не й позволил  да помогне на припадналото им дете. На същата разправия бащата шамаросал и детето си, наричал го с изключително гнусни  обиди. Стигнало се до там, че момиченцето започнало да го моли да бие него, само и само да остави майка й на мира. Преди да се поизнесе по случая съдът е изискал проверка от полицията и социален доклад. Насилникът е наказан и с 500 лева глоба в полза на държавата. Той ще трябва да плати още 325 лева за съдебни разноски и защитата на пострадалите. Решението подлежи на обжалване пред Окръжния съд в Сливен. Но обжалването не спира неговото изпълнение, посочил е първоинстанционният съд. На снимката: Дори и решението да бъде обжалвано пред Окръжния съд в Сливен, това не спира изпълнението.", "date": "2018.11.25", "title": " Забраниха на мъж да доближава детето и жена си и го изгониха от жилището заради домашно насилие"}
{"url": "https://trud.bg/%d0%b8%d0%b3%d1%80%d0%b0-%d0%bd%d0%b0-%d0%bd%d0%b5%d1%80%d0%b2%d0%b8-%d0%b2-%d1%87%d0%b5%d1%80%d0%bd%d0%be-%d0%bc%d0%be%d1%80%d0%b5-%d0%be%d0%b1%d0%b7%d0%be%d1%80/", "text": "Влекач бе блъснат и получи повреди Игра на нерви се завихри между Русия и Украйна в Черно море, след като руски кораби опитаха неуспешно да спрат украинска флотилия, насочила се към Керченския пролив (край Крим), за да премине в Азовско море. В инцидента са замесени два бронирани кораба и влекач на украинските военноморски сили, потеглили от Одеса за Мариупол, за което трябва да преминат през Керченския пролив. Според Москва те са нарушили държавната морска граница на Русия, като освен това Киев предварително не е предупредил за плаването на съдовете си. Затова руски кораби опитали да спрат флотилията, влекачът бил блъснат, в резултат на което основният двигател на кораба, корпусът и предпазната обшивка са били повредени. Украйна от своя страна обвини руските власти в агресивно и незаконно поведение. И отрече, че не е информирала предварително за плаването на бойните си кораби. Въпросът с границата обаче е спорен, тя не е международно призната, тъй като се касае за водите на Крим, който се присъедини към Руската федерация през 2014 г. след референдум, който не бе признат в световен мащаб. “Искам да напомня, че Керченският пролив не е пролив, регулиран от международното право, а руски. Неслучайно ние бяхме принудени да засилим присъствието на наши граничари и военни там, след като официални представители на Украйна нееднократно заявяваха, че започват приготовления за взривяването на Керченския мост (построен от Русия и пуснат в движение тази година)”, коментира руският външен министър Сергей Лавров. Междувременно Киев посочи, че отправилата се към Мариупол нейна флотилия продължава плаването си. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.11.25", "title": " Игра на нерви в Черно море (обзор)\t\t\t"}
{"url": "https://trud.bg/%d0%b4%d0%b6%d0%b8%d0%b1%d1%80%d0%b8-%d0%bf%d1%80%d0%b5%d0%b2%d1%8a%d1%80%d0%bd%d0%b0%d1%85%d0%b0-%d0%bf%d0%b5%d0%bd%d1%81%d0%b8%d0%be%d0%bd%d0%b5%d1%80-%d0%b2-%d0%bf%d1%8a%d1%82%d0%b5%d0%bd-%d0%bd/", "text": "  Пенсионер от шуменското село Градище се качи да шофира колата си пиян, с отнета книжка и без регистрационни табели, защото трябвало да закара джибри за изваряване до съседно село. Това обяснил А.А./73г./ пред слисани полицаи, които го забелязали да се движи в участъка между селата Белокопитово и Градище. Към 15 часа в събота автопатрулният екип мернал край тях да минава кола „Мицубиши Спейс Рънър“ с липсваща предна табела. Помислили, че я е загубил, но после видяли, че липсва и задната, и веднага го последвали. Настигнали го на входа на Градище и шофьорът доброволно излязъл и отсякъл „Знам защо ме спирате!“. Даже си признал, че е на две чаши вино. Дрегът ги отчел като 1,15 промила алкохол. Пенсионерът не могъл да представи шофьорска книжка, защото тя му била отнета след като бил хванат преди време пак да кара пил. Затова и регистрацията на автомобила била прекратена. Шофьорът искрено се разкайвал пред униформените, защото поредната санкция ще излезе много по-скъпо от оползотворените джибри.  За извършено престъпление е образувано бързо производство.", "date": "2018.11.25", "title": " Джибри превърнаха пенсионер в пътен нарушител"}
{"url": "https://trud.bg/%d0%ba%d0%b0%d0%bb%d0%be%d1%8f%d0%bd-%d0%bf%d0%b0%d1%80%d0%b3%d0%be%d0%b2-%d0%bf%d1%80%d0%be%d0%b1%d0%bb%d0%b5%d0%bc%d0%b8%d1%82%d0%b5-%d0%b2-%d0%be%d0%b1%d0%b5%d0%bb%d1%8f-%d1%81%d0%b0-%d0%bc/", "text": "Проблемите в столичния квартал „Обеля“ са много и протестът на гражданите е съвсем логичен. Това коментира председателят на БСП – София и на групата на социалистите в СОС Калоян Паргов. Той присъства на протеста на живеещите в „Обеля“-1, които се събраха в пространството между блокове 116 и 117 край вече направен изкоп за изграждане на нова жилищна сграда. Поводът за недоволството на гражданите е именно поредният случай на строеж в междублоковото пространство, който отстои на по-малко от 10 метра от вече съществуващите жилищни сгради. Калоян Паргов пое ангажимент да организира среща на представители на протестиращите от „Обеля“ с главния архитект на София Здравко Здравков. На нея всички заедно да разгледат подробния устройствен план и да обсъдят възможностите за разрешаване на проблема с изграждането на нова сграда в пространството между блокове 116 и 117. „Хората са притеснени от бума на строежи в „Обеля“. По документи всичко е законно, но противоречи на обществения интерес най-вече заради близките отстояния на новите сгради от съществуващите вече блокове. Освен това, новите строителства уплътняват терените и не остава място за детски площадки и градинки, коментира Калоян Паргов. – Наред с тези проблеми, гражданите засегнаха и един изключително важен въпрос, за който ние, общинските съветници от БСП, отдавна говорим. Става въпрос за това, че средствата от данъците, които събира Столична община от жителите на София, са насочвани главно в централните части и в големите инфраструктурни обекти. А в кварталите като „Обеля“, в които живеят две трети от софиянци, не е инвестиран един лев от времето на социализма. Става въпрос за поддръжка на вътрешнокварталната инфраструктура. Също и за изграждане на паркинги. Защото паркирането е един от големите проблеми, който от центъра се пренесе в крайните квартали. Навсякъде около жилищните блокове пространствата са превърнати в паркинги, включително и зелените площи“. Гражданите от „Обеля“-1 настояват за изграждане на още една детска градина в квартала. „Напълно основателно искане, предвид факта, че броят на живеещите в София нараства с по 25-30 000 души годишно. Освен нови места в детските градини, този факт предполага още нови паркоместа, нови бройки в училище, нова натовареност на здравните заведения. Решението на всички тези проблеми лежи на плещите на Столична община. Което означава, че управляващите в Столична община са длъжни да планират по-добре и по-целесъобразно изразходването на средствата. И да ги насочват към районите на София, в които решаването на проблемите не търпи отлагане. Като в „Обеля“ и останалите крайни квартали“. На протеста в „Обеля“-1 хората споделиха всичките си притеснения от неудобствата в квартала и инициираха подписка за 7 от най-належащите за разрешаване проблеми. Хората искат ограничаване на непрекъснатото застрояване на зелените площи, като по този начин се лишават децата им от места за отдих и игра, осигуряване на повече паркинг места за живеещите, тъй като предвид разрастващото се строителство всеки ден намалява възможността за свободно паркиране, изграждане на нови спортни и детски площадки, както и поне още една детска градина в „Обеля“-1, ремонт на вътрешнокварталните улици и подобряване на инфраструктурата, цялостен ремонт на ул. „Обелски могили“, включващ изграждане на дъждоприемни шахти, тротоари и настилка, ограничаване на презастрояването на квартала и пълна проверка на започнатия строеж в пространството между блокове 116 и 117.", "date": "2018.11.25", "title": " Калоян Паргов: Проблемите в „Обеля“ са много и протестът на гражданите е логичен\t\t\t"}
{"url": "https://trud.bg/850-%d0%bf%d0%be%d0%bb%d0%b8%d1%86a%d0%b8-%d0%be%d1%85%d1%80%d0%b0%d0%bd%d1%8f%d0%b2%d0%b0%d1%85%d0%b0-1255-%d0%bf%d1%80%d0%be%d1%82%d0%b5%d1%81%d1%82%d1%8a%d1%80%d0%b8-%d0%b4%d0%bd%d0%b5%d1%81/", "text": "От Главна дирекция „Национална полиция“ обобщават, че днес на територията на страната са проведени общо 17 протестни действия в страната. 10 от тях са били заявени и регламентирани по установения ред. Участвали са приблизително 1255 души и 340 моторни превозни средства, съобщават от МВР. От различни ОДМВР са съставени общо 11 акта за установени административни нарушения. В обезпечаването на различните прояви са били ангажирани 850 полицейски служители. Задачата на полицията остава опазване на обществения ред и сигурността, както и недопускане на ограничава движението на хората. МВР отново апелира протестиращите да спазват закона и разпорежданията на униформените служители.", "date": "2018.11.25", "title": " 850 полицaи охраняваха 1255 протестъри днес\t\t\t"}
