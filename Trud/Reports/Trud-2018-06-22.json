{"url": "https://trud.bg/%d0%b5%d1%81-%d1%81%d0%bc%d0%b5%d0%bd%d0%b8-%d1%82%d0%be%d0%bd%d0%b0-%d0%b7%d0%b0-%d0%b1%d0%b5%d0%b6%d0%b0%d0%bd%d1%86%d0%b8%d1%82%d0%b5/", "text": "Рим се закани да арестува спасителни кораби Всички страни от ЕС трябва да помогнат на южните му членки, в които пристигат най-много мигранти. За това апелира вчера еврокомисарят Гюнтер Йотингер, предаде Ройтерс. Призивът му дойде само ден преди утрешната минисреща в Брюксел по бежанската криза с участието на 10 страни от ЕС, включително и България. Йотингер, който е представителят на Германия в ЕК, допълни, че предстоящата среща трябва да бъде своеобразно припомняне за нуждата от европейско единство. Думите му могат да бъдат изтълкувани като промяна на тона по мигрантската тема и опит за успокояване на Италия, която ден по-рано заплаши да бойкотира неделния форум. Причината бе, че от изготвения от ЕК проектодокумент за срещата ставаше ясно, че дневният й ред ще е подчинен предимно на наболелия в Германия въпрос с повторното придвижване на търсещи убежище в ЕС. Канцлерката Ангела Меркел е притискана от коалиционния си партньор ХСС да спре допускането в Германия на регистрирани в други евродържави бежанци. За Италия обаче ключов проблем е намаляването на мигрантския приток и релокацията на вече пристигнали на нейна територия в други страни от ЕС, която буксува. Тъй като се оказа, че тези теми няма да са приоритет на срещата в неделя, Рим заплаши да не участва в нея. Няколко часа по-късно дойде уточнение от Берлин, че е станало недоразумение и разпространеният проектодокумент не е окончателен текст.  Последва и вчерашният апел на Йотингер: “Цяла Европа трябва да покаже солидарност към най-засегнатите (от бежанската вълна) страни – Гърция, Малта, Кипър, България, Италия и Испания, да намали техния товар и да компенсира част от техните разходи и усилия”. Междувременно Италия обяви, че ще арестува два спасителни кораба на германската НПО Mission Lifeline, с обяснението, че те плават нелегално под холандско знаме. Единият от съдовете превозва 226 мигранти, спасени край бреговете на Либия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.22", "title": " ЕС смени тона за бежанците\t\t\t"}
{"url": "https://trud.bg/%d0%b3%d0%b5%d1%80%d0%bc%d0%b0%d0%bd%d0%b8%d1%8f-%d0%be%d0%b1%d1%8a%d1%80%d0%bd%d0%b0-%d0%bb%d1%8a%d0%b2%d0%be%d0%b2%d0%b5%d1%82%d0%b5-%d0%b2-%d0%bb%d0%b8%d0%b3%d0%b0%d1%82%d0%b0/", "text": "Мъжкият национален отбор по волейбол загуби с 2:3 (21, -22, 23, -23, -13) от Германия в първия мач от последния турнир от Лигата на нациите в Техеран (Иран). Момчетата на Пламен Константинов на два пъти повеждаха в резултата, но не успяха да затворят мача в четвъртия гейм и допуснаха да се стигна до тайбрек, в който Бундестимът поведе рано и удържа аванса до края. Селекционерът хвърли на терена всичко най-добро от оределия си състав, от който липсват няколко ключови фигури заради травми. Валентин Братоев бе най-резултатният ни играч с 15 точки, а Боян Йорданов добави 14 т., като дори в тази си формация „лъвовете“ показа обичайната си класа в близост до мрежата. Именно непреодолимият блок донесе първият гейм за България, но германците взеха втория, а смените в тима ни не успяха да обърнат развоя му. Последва драматичен успех с 2 точки в третата част и идентична развръзка в полза на Бундестима в четвъртата, когато германците показаха невероятна стабилност в атака. Това им помогна да влязат с по-голямо самочувствие в тайбрека, а грешките на българите им подариха аванс от 12:8. С две поредни отигравания на Светослав Гоцев „лъвовете“ намалиха на 12:13, но тимът на Андреа Джани не изпусна аванса и измъкна победата. Така България остава на 11-ото място в Лигата с 15 точки от 5 победи и 8 загуби преди мача с домакините от Иран.", "date": "2018.06.22", "title": " Германия обърна „лъвовете“ в Лигата на нациите"}
{"url": "https://trud.bg/%d0%b0%d1%85%d0%b8%d0%bb-%d0%b4%d0%be%d0%bd%d0%b5%d1%81%d0%b5-%d0%ba%d1%8a%d1%81%d0%bc%d0%b5%d1%82-%d0%bd%d0%b0-%d0%b1%d1%80%d0%b0%d0%b7%d0%b8%d0%bb%d0%b8%d1%8f/", "text": "Котаракът Ахил донесе късмет на Бразилия. Официалният оракул на шампионата в Русия прогнозира успех на „селесао“ срещу Коста Рика… и позна! Двубоят завърши 2:0 за тима от страната на кафето. В герои се превърнаха обичайните заподозряни Филипе Коутиньо и Неймар. Двамата се разписаха в добавеното 6-минутно продължение. По този начин бялата котка Ахил продължава със 100% успеваемост в прогнозите си по време на Мондиал 2018. Преди мача на стадион „Крестовски“ в Санкт Петербург глухото животно позна и изхода на двубоите между Русия – Саудитска Арабия (5:0) и изненадващата победа на Иран над Мароко (1:0). Очакваше се Бразилия да няма проблеми, но успя да пробие костариканския бетон едва в продължението на мача. А „селесао“ е оценен на 941 млн. евро от популярния сайт „Трансфермаркт“. Тимът е цели 24 пъти по-скъп от своя противник. Коста Рика се котира на обща стойност 40 млн. евро. Цифрите обаче не могат да компенсират безсилието. Преди двубоя “селесао” бе в серия от три поредни мача без победа на световни първенства – 1:7 от Германия и 0:3 от Холандия. Срещи от Мондиал 2014. Най-лошата серия датира в периода 1974-1978 година. Тогава Бразилия нямаше успех в четири последователни двубоя. Първото полувреме в Санкт Петербург беше изключително слабо. В него имаше едва един точен изстрел на петкратен шампион на света. А първото положение в мача бе за костариканците. Шут на Борхес обаче мина край вратата. Гол на Бразилия пък бе отменен, поради засада. След почивката селекционерът на „селесао“ Тите опита да промени статуквото с включването на Дъглас Коста и Роберто Фирмино. Бразилия затвори Коста Рика в тяхната половина и положенията започнаха да се редуват. Удари на Неймар и Жезус бяха спасени от стража Кейлор Навас. Бразилия удари и греда. Уцели я Жезус. В 78-ата минута Неймар бе задържан от Джанкарло Госалес. Реферът Бьорн Кайперс отсъди дузпа, но след като изгледа повторение на ВАР промени решението си. Така се стигна до драмата в продължението на мача. С успеха Бразилия направи сериозна крачка към класиране на осминафиналите в Русия. Снимка: Twitter", "date": "2018.06.22", "title": " Ахил донесе късмет на Бразилия"}
{"url": "https://trud.bg/%d0%ba%d0%b8%d1%80%d0%b8%d0%bb-%d0%b0%d0%bd%d0%b0%d0%bd%d0%b8%d0%b5%d0%b2-%d0%b5%d0%b2%d1%80%d0%be%d0%bf%d0%b0-%d0%b8%d0%bc%d0%b0-%d0%bf%d1%80%d0%b8%d1%87%d0%b8%d0%bd%d0%b8-%d0%b4%d0%b0-%d1%81%d0%b5/", "text": "Бъдещето на здравеопазването на ниво Европейски съюз беше централна тема на Съвета по заетост, социална политика, здравеопазване и потребителски въпроси, който се проведе в Люксембург с председател българският здравен министър Кирил Ананиев, съобщиха от Министерството на здравеопазването. „ЕС има нужда от повече видимост на политики, които работят в полза на хората: здравната политика е сред тях. Здравеопазването следва да осигурява добър баланс между здраве и търговия – присъща функция на регулаторна рамка на ЕС, която е в полза на хората и гарантира качеството на живот на нашия континент“, посочи министър Ананиев по време на пресконференцията след Съвета. Министрите на здравеопазването от ЕС се обединиха около мнението, че е необходимо повече сътрудничество между държавите-членки. Това може да се постигне постепенно чрез обмен на добри практики и реални въздействие и контрол върху процесите в сектора на европейско ниво. На заседанието си министрите приеха и Заключения на Съвета за храненето при децата – един от приоритетите на българското председателство. „В този политически документ има много повече от хранене и храни: има послания за нуждата от сътрудничество при борбата с хроничните незаразни болести, за значимия принос на здравеопазването като сектор, инвестиращ в здравето на хората, за децата и младите хора като уязвими потребители, но и като носители на новото, на потенциала, на бъдещето. Откроихме нуждата от междусекторно сътрудничество – в случая Общата селскостопанска политика осигурява принос към целите на здравната политика“, заяви Кирил Ананиев. Акцент беше поставен и върху нуждата от регулация на насочения към децата маркетинг на нездравословни храни. Българският здравен министър подчерта, че „Европа има причини да се гордее с това, че е еталон за качество на живот и добра регулаторна рамка, защитаваща интересите на потребителите“, като посланието на здравните министри е това да се запази и в бъдеще в партньорство с Комисията. По отношение на законодателните дебати, които се проведоха в рамките на Съвета на министрите, Кирил Ананиев съобщи, че по предложението за Регламент за Оценката на здравните технологии редица държави-членки са индикирали сериозни проблеми с предвидения задължителен характер на сътрудничеството. „Много малко делегации заявиха безусловна подкрепа за предложеното задължително прилагане на оценките. Налице е желание за продължаване на конструктивните разговори в търсене на алтернативи на предложения задължителен подход. Едно законодателно предложение на ниво ЕС не може да стъпи на подкрепа на малцинството: такива са правилата, установени от Договорите“, коментира българският здравен министър. Кирил Ананиев посочи, че дебатът относно оценката на здравните технологии е важен политически ориентир както за Европейската комисия, така и за следващите Председателства. Здравният министър съобщи, че са приключили преговорите по Регламент 726/2004 (Регламентът за ЕМА), като част от Ветеринарния пакет, което беше и сред приоритетите на Българското председателство. Постигнато е съгласие по приемането на таксите за ЕМА със законодателен акт. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.22", "title": " Кирил Ананиев: Европа има причини да се гордее с това, че е еталон за качество на живот и добра регулаторна рамка\t\t\t"}
{"url": "https://trud.bg/%d0%bd%d0%b0%d0%b4-10-%d1%85%d0%b8%d0%bb-%d0%b4%d0%be%d0%bc%d0%b0%d0%ba%d0%b8%d0%bd%d1%81%d1%82%d0%b2%d0%b0-%d0%be%d1%81%d1%82%d0%b0%d0%bd%d0%b0%d1%85%d0%b0-%d0%b1%d0%b5%d0%b7-%d1%82%d0%be%d0%ba/", "text": "Повече от 10 000 домове в различни региони на Финландия останаха без електричество поради силни ветрове, придружени с падането на дърветата върху електропроводите. Стихията е засегнала до настоящия момент близо 60 града, предаде БНТ. Най-сложна е ситуацията в югоизточната част на Финландия, както и в центъра и в западната част на страната. Повечето от домакинствата без електроенергия се намират в градовете Нярпио, Коувола и Хирвенсалми. Енергийният сектор работи за възстановяване на електроснабдяването. Те обаче предупреждават, че продължаващото лошо време може да доведе до нови прекъсвания. Според вестник “Илталехти”, неспокойна е ситуацията и в морето. Високите вълни и ветровете до 21 метра в секунда принудиха няколко фериботни компании да променят круизните си маршрути в близост до Хелзинки.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.22", "title": " Над 10 хил. домакинства останаха без ток във Финландия заради силни ветрове"}
{"url": "https://trud.bg/%d0%b0%d0%b2%d1%82%d0%be%d0%b1%d1%83%d1%81%d0%b8-%d1%82%d1%80%d1%8a%d0%b3%d0%b2%d0%b0%d1%82-%d0%bf%d0%be-%d1%82%d1%80%d0%b0%d0%bc%d0%b2%d0%b0%d0%b9%d0%bd%d0%b8%d1%82%d0%b5-%d1%80%d0%b5%d0%bb%d1%81/", "text": "Столичната община предвижда автобуси да се движат върху обособените трасета на трамваите. Пилотно това ще се случи на бул. „Константин Величков“ като нова мярка за по-чист въздух. Целта е рейсовете да не попадат в задръствания и градският транспорт да стане по-предпочитан начин за придвижване, обясни каза столичният кмет Йорданка Фандъкова. Платното за трамваи и автобуси ще бъде разграничено с бетонови делинеатори и ще се превърне в скоростно трасе за градски транспорт. Спирките на трамваи и рейсове ще са общи, обясни пред „Труд“ зам.-кметът на София Евгени Крусев. Новите спирки на автобусите, обаче, няма да са на голямо разстояние от старите – промяната е в рамките на няколко метра. До началото на зимата пристигат и първите електробуси в София. Фандъкова при проверка на строежа на нова сграда към 134-та детска градина в „Красно село“.  „През 2017 г. довършваме още две нови детски градини – в „Младост“ и „Витоша“, и започваме строителството на още 9. Строителството на две градини в район „Витоша“ и една в кв. „Кръстова вада“ вече стартира“, каза Фандъкова. „С последователна работа и инвестиции успяхме да преодолеем недостига на места в детските градини и предучилищна възраст. В момента има чакащи само за определени детски градини, като в други има свободни места. Затова продължаваме да инвестираме в най-натоварените райони и да насочваме средства за разкриване на яслени групи“, каза още кметът. 50 сгради училища и забавачки ще бъдат ремонтирани това лято с пари от общината и по ОП „Региони в растеж“. „През 2018 и 2019 г. инвестираме образователна инфраструктура над 90 млн. лв“, каза кметът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.22", "title": " Автобуси тръгват по трамвайните релси в София"}
{"url": "https://trud.bg/%d0%b8%d0%b7%d0%b3%d0%be%d0%bd%d0%b5%d0%bd-%d0%be%d1%82-%d0%bb%d0%b5%d0%b2%d1%81%d0%ba%d0%b8-%d1%81%d1%82%d0%b0%d0%bd%d0%b0-%d1%81%d1%8a%d0%be%d1%82%d0%b1%d0%be%d1%80%d0%bd%d0%b8/", "text": "Освободеният от „Левски“ полузащитник Нелут Рошу вече има нов отбор. Румънецът се завърна в родината си, където ще играе за „Астра“ през следващите 2 сезона. Рошу, пристигнал на „Герена“ като шампион на страната си, бе свободен агент за по-малко от 24 часа. В новия си тим той ще бъде съотборник с друг бивш играч на „сините“, българският национал Пламен Илиев. В Първа лига Рошу изигра едва 7 мача, тъй като не се ползваше с доверие от наставника Делио Роси.  В същото време ръководството на „Левски“ удари на камък в опита си да привлече специалиста Вили Рутщайнер. Гласеният за спортен директор австриец прие в крайна сметка предложението от Израел, където ще работи за развитието на местните национални отбори.  Така този пост остава вакантен вече шести месец. За последно сходна длъжност изпълняваше Асен Букарев, подал оставка през февруари. Сега клубът трябва спешно да премине към план Б, тъй като първите мачове от евротурнирите са след по-малко от три седмици.", "date": "2018.06.22", "title": " Изгонен от „Левски“ стана съотборник с наш национал"}
{"url": "https://trud.bg/%d0%b2%d0%b8%d1%86%d0%b5%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%b8%d0%bb%d0%b8%d1%8f%d0%bd%d0%b0-%d0%b9%d0%be%d1%82%d0%be%d0%b2%d0%b0-%d0%b8%d0%bc%d0%b0-%d0%b5%d0%bf/", "text": "„Днес има епидемия на езика на омразата. Интернет е нов, още по-могъщ инструментариум за разпространението му, затова и битката срещу езика на омразата е още по-трудна.“ Това заяви вицепрезидентът Илияна Йотова в приветствието си към участниците в международната конференция „Да живеем заедно в мрежата: посланици на толерантност в интернет“, съобщиха от пресслужбата на държавния глава. Във форума, организиран от „Асоциация за развитие на София“, участват представители на национални, местни и европейски институции, активисти за правата на човека, представители на неправителствени организации и медии, студенти и партньори по проекта „Коалиция от посланици за противодействие на езика на омразата в интернет“ от България, Хърватия, Чехия, Гърция, Германия, Грузия, Италия, Румъния и Великобритания. Вицепрезидентът определи генезиса и причините за ръста на езика на омразата – световната финансово-икономическа криза и миграционната криза. „Националните и световните лидери не успяха да посочат причините за кризата и да предложат работещи политики. Най-лесното решение бе да използват уязвимите групи от обществото, за да оправдаят собствените си грешки, да насъскват едни групи срещу други“, отбеляза Илияна Йотова. „Агресията, отрицанието, отчуждението и омразата избуяха в миграционната криза. Търсещите закрила се превърнаха в силно политическо оръжие в предизборни битки, станаха лесна плячка на крайни настроения“, подчерта вицепрезидентът. Илияна Йотова посочи голямата роля на медиите в битката срещу езика на омразата. По думите на вицепрезидента във виртуалното пространство е най-лесно да се демонстрира нетърпимост и да се пропагандира противопоставяне. Социалните мрежи, които стават все по-силни лидери на мнение, се превръщат в удобна платформа за разпространение на крайни настроения. Децата и младите хора Илияна Йотова определи като най-уязвимата група към езика на омразата. „Днес най-тежката битка пред нас е за душите на младите хора, които са необременени от предразсъдъци, които са лесна плячка на радикални елементи“, заяви вицепрезидентът. Илияна Йотова обърна внимание на причините за агресията сред децата и начините за справяне с нея. Вицепрезидентът открои ролята на семейството и образованието. По думите на Илияна Йотова враждебното слово е първата крачка към по-опасните последствия – престъпление от омраза и насилие към другия. „Днес, в XXI век, след като преди много години сме ги записали в харти, отново говорим за защита на основни човешки права. До това доведе девалвацията на политиката, която залага на гръмкото и скандалното, за да привлича симпатизанти, но без да предлага реални и работещи решения за по-добър живот“, отбеляза вицепрезидентът. По думите на Илияна Йотова битката за права е най-трудната, но в нея е смисълът на политическото и общественото лидерство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.22", "title": " Вицепрезидентът Илияна Йотова: Има епидемия на езика на омразата"}
{"url": "https://trud.bg/%d0%be%d0%b1%d1%80%d0%b0%d1%82-%d0%b1%d0%b5%d0%b7-%d1%84%d0%b8%d0%bd%d0%b0%d0%bd%d1%81%d0%be%d0%b2-%d1%81%d1%82%d0%b8%d0%bc%d1%83%d0%bb-%d0%b7%d0%b0-%d0%b7%d0%b0%d0%b1%d1%80%d0%b5%d0%bc%d0%b5%d0%bd/", "text": "Верига за бързо хранене поднесе своите извинения на клиентите си за кампания, обвързана със световното първенство. Американската компания за бургери обеща 40 00 евро и безплатни сандивичи до живот за рускините, които успеят да забременеят от известен футболист на мондиала.  „Извиняваме се за рекламата, която се разпространи онлайн в Русия – обяви говорител на фирмата. – Тя не отразява нашите ценности и предприемаме стъпки, за да гарантираме, че това няма да се повтори.“", "date": "2018.06.22", "title": " Обрат: Без финансов стимул за забременелите от футболисти рускини"}
{"url": "https://trud.bg/%d0%b1%d1%83%d1%80%d1%8f%d1%82%d0%b0-%d1%81-%d0%bf%d0%be%d1%80%d0%be%d0%b8-%d0%b5-%d0%bc%d0%b8%d0%bd%d0%b0%d0%bb%d0%b0-%d0%bf%d1%80%d0%b5%d0%b7-%d0%be%d1%89%d0%b5-%d1%88%d0%b5%d1%81%d1%82-%d1%81%d0%b5/", "text": "Бурята с проливен дъжд, градушка и вятър, която вилня в четвъртък вечерта край Монтана, освен че   е засегнала още шест села – Долна Вереница, Славотин, Доктор Йосифово, Безденица, Габровница и Вирове, съобщиха от местната управа. В селищата временно е било прекъснат ел.захранването, но вече е възстановено. В три от селата – Безденица, Вирове и Долна Вереница е паднала градушка. Има повалени дървета и изровена улична настилка. В Габровница реката е излязла от коритото си, но нивото бързо е спаднало. Висок бор, пречупен от бурята, е паднал върху къща. Екипите на Гражданска защита работят за отстраняване на дървото. Пострадали няма. Най-тежко е било положението в село Вирове. Там е паднал най-поройният валеж – 100 литра на квадратен метър. Улиците и площада на селото за час – два са се превърнали в реки. Изровена е уличната настилка, подкопани са сериозно основите на моста над Вировска река. От две години съоръжението е в критично състояние и е забранено преминаването по него, уточни Крум Крумов – главен експерт по сигурността в общинската администрация. Язовир „Лековита вода” край Вирове е прелял през стената въпреки, че изпускателя му е отворен изцяло. Продължава източването на водоема. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.22", "title": " Бурята с порои е минала през още шест села в Монтанско (СНИМКИ)\t\t\t"}
{"url": "https://trud.bg/41-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d1%8a%d0%b6-e-%d0%b7%d0%b0%d0%b3%d0%b8%d0%bd%d0%b0%d0%bb-%d0%bf%d1%80%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%bd/", "text": "Мъж e загинал при катастрофа на автомагистрала „Хемус” днес след обяд. Това съобщиха от ОДМВР – Варна. Около 16.00 часа днес на автомагистрала „Хемус” в района на Девня е възникнало пътнотранспортно произшествие, при което е загинал 41-годишен мъж от Русе, управлявал лек автомобил „Фолксваген”. Изясняват се причините и обстоятелствата, довели до произшествието. На място се извършват процесуално-следствени действия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.22", "title": " 41-годишен мъж e загинал при катастрофа на автомагистрала „Хемус” край Девня"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%b7%d0%b0%d0%bf%d0%be%d0%b7%d0%bd%d0%b0-%d0%be%d1%80%d0%b1%d0%b0%d0%bd-%d1%81-%d0%bf%d0%be%d0%b7%d0%b8%d1%86%d0%b8%d1%8f%d1%82%d0%b0-%d1%81%d0%b8-%d0%b7/", "text": "Министър-председателят Бойко Борисов запозна в телефонен разговор унгарския си колега Виктор Орбан с позицията, която ще представи на работната среща в Брюксел в неделя по въпросите на миграцията и предоставяне на убежище. По-рано днес българският премиер беше изслушан по темата и от народните представители. Това съобщиха от правителствената информационна служба. Министър-председателят Борисов настоява за незабавни мерки за затваряне на външните граници на ЕС и строг контрол на влизащите, включително и по вътрешните граници. Това ще изисква спешна помощ за страните на първа линия чрез техника, финансови средства и засилено присъствие на ФРОНТЕКС и др. Друго предложение на българския премиер е да бъдат изградени кризисни центрове за прием на бежанци извън територията на Европа. В тях да се прави преглед на молбите и да се определят тези, които са в действителна нужда от закрила. Според Бойко Борисов за тази цел е необходимо също ЕС да подпомогне финансово и технологично държавите, в които ще има такива центрове. Българският министър-председател ще настоява да се направи и анализ на вече пристигналите и намиращите се в Европа мигрантски потоци. Необходимо е да се разграничат както нуждаещите се от закрила от икономическите мигранти, така и политиките по отношение на двете групи.  По думите на Борисов държавите-членки трябва да поемат отговорност както за кандидатстващите за защита бежанци, така и за мерките, с които да гарантират, че те ще могат да се завърнат по родните си места след края на конфликтите там. Премиерът Бойко Борисов смята, че нелегалните мигранти без нужда от закрила трябва да бъдат връщани в бърз порядък в родината си или в последната държава, определена като сигурна, преди да стъпят на територия на ЕС. За това са необходими политически усилия за реадмисионни споразумения с третите държави. По време на телефонния разговор Виктор Орбан информира българския министър-председател за вчерашната среща на страните от Вишеградската четворка с австрийския канцлер Себастиан Курц. Той също увери Бойко Борисов, че напълно подкрепя позицията му за незабавно затваряне на границите и за изграждане на центрове за мигрантите. Орбан каза, че по отношение на задължителната релокация на бежанци Унгария и останалите държави от Вишеградската четворка остават на позиция „против“. Българският премиер заяви, че България, като страна на първа линия, заедно с Гърция, Италия, Испания не може да се съгласи с позицията за връщане на вече намиращите се в Европа мигранти в държавите на първа регистрация. Това би утежнило ситуацията в тези страни чрез прехвърлянето им на двойни отговорности – по опазване на граници и грижи за бежанците на тяхна територия. „Това е несправедливо и небалансирано спрямо страните на първа линия, които бяха заляти от мигрантската вълна през 2014 г., 2015 г. и 2016 г.“, каза още Бойко Борисов. Виктор Орбан обеща да запознае лидерите на страните от Вишеградската четворка и да обсъдят подробно тези трудности пред България.     АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.22", "title": " Борисов запозна Орбан с позицията си за затваряне на външните граници на ЕС"}
{"url": "https://trud.bg/%d0%b8%d0%bc%d0%b0-%d0%bb%d0%b8-%d0%ba%d0%be%d0%b9-%d0%b4%d0%b0-%d0%be%d1%82%d0%bc%d0%b5%d0%bd%d0%b8-%d0%bf%d0%b0%d0%ba%d0%b5%d1%82%d0%b0-%d0%bd%d0%b0%d1%81%d1%82%d0%b8%d0%bc%d0%b8%d1%80/", "text": "Борбата с пакета „Макрон” обедини превозвачите с политици от всякакви разцветки. Един евродепутат от ГЕРБ дори пътува до Брюксел в кабината на ТИР само и само да докаже, колко са несправедливи правилата и че заплашват българските фирми с фалит. Но къде са същите тези активисти – превозвачи и политици, когато трябва да се воюва тук – в България. Къде е този евродепутат да се качи в тира и да отиде по магистрала „Хемус” до Витиня и да види как ще му спрат камиона от движение. Едно е да протестираш в Европа срещу пакета „Макрон”, а друго у нас – срещу пакета „Настимир”. Нека така наречем близо 100-те поправки в Закона за движение по пътищата (ЗДвП), приети от 43-ото Народно събрание и влезли в сила от 21 януари 2017 г. Повечето от тях бяха гласувани безкритично от транспортната комисия с председател Настимир Ананиев от провалилия се Реформаторски блок. Въпросните законотворци не можаха нито да се сетят, нито да прочетат между редовете на правилата, което приемат, че КАТ и МВР са предложили тези промени единствено и само с корупционна цел. Да могат да си тъпчат джобовете с рушвети, докато свалят номерата на колите, вземат книжки, отнемат регистрации, спират от движение. Вече година и 5 месеца в България действа пакетът „Настимир” – една уродлива система от принудителни административни мерки (ПАМ). Още миналото лято „Труд” писа, че десетки собственици на големи и малки транспортни фирми са пропищели от налагането на ПАМ по член 171, ал. 2 буква „н”.(Тогава г-н Ананиев се засегна, че пишем името му, защото не бил той предложил тази поправка, а негови коалиционни партньори от ГЕРБ. Но при пакетите е така – всичко върви в пакет – б.а.) Текстът позволява на катаджиите да спират от движение до 3 месеца автомобил, чийто собственик Е ДОПУСНАЛ водач на превозно средство да навлезе в затворен участък от пътя извън населените места. Униформеният на шосето и началникът му в управлението получиха правото да преценят дали шефът на транспортната фирма Е ДОПУСНАЛ или НЕ Е ДОПУСНАЛ назначеният от него на трудов договор и с длъжностна характеристика шофьор да наруши знака, забраняващ движението на камиони. Няма значение, че този тираджия се е клел устно и писмено с декларация пред началника си, че няма да нарушава въпросната забрана. Но тираджията е човек, греши и нарушава. И винаги шефът му Е ДОПУСНАЛ и трябва да търпи цялата строгост на закона 3 месеца, докато камионът е спрян от движение. Ето какво разказа пред „Труд” превозвач от семейна фирма, току що взела на лизинг два камиона „Волво”. Единият се връщал празен от Румъния, шофьорът бързал към София, защото синът му е на смъртно легло с левкемия (За съжаление, когато четете тези редове, синът на човека вече е починал – б.а.). Катаджии го спрели на „Хемус”, взели му книжката и талона на камиона, който бил спрян от движение. Всъщност по документи тирът е собственост на лизингова фирма. Вноската за него на месец е около 2000 евро. Камионът седи повече от месец на паркинг, а шефът превозвач обикаля да му търси талона и да обжалва. В коя Областна служба на КАТ? 1. Тази по местоживеене на шофьора нарушител. 2. По адресна регистрация на фирмата. 3. По своя лична адресна регистрация. 4. В областта, в която е регистрирана фирмата лизингополучател. Всъщност то няма и какво да обжалва, защото през първия месец нито някъде има издадено наказателно постановление, нито има наложена ПАМ. Адвокатът му казва, че няма смисъл, защото в най-добрия случай делото по жалбата ще се насрочи след 3 месеца, когато вече мярката е изтекла, а казусът ще се реши след около година. Тогава пък тепърва трябва да се води друго дело за материални щети и пропуснати ползи, което не се знае колко години ще продължи. Щетата за фирмата с двата камиона е 50 %, на превозвача с 10 тира е 10%, а на колегата им със 100 тира – 1 %. Всички те или плащат рушвети, или търпят загубите, без да протестират. В проекта за нов ЗДвП същия текст за „Е ДОПУСНАЛ” е предложен отново, само срокът е намален от 3 на 1 месец. Според експерти обаче хипотезата на допустителство трябва да се заличи в случай, че става дума за шофьор, който е нает по договор или самият той е наемател на камион, имащ друг собственик. Но защо говорим за поправки, пакетът „Настимир” трябва незабавно да бъде отменен още преди лятната ваканция на парламента. От влизането му в сила през януари 2017 г. имаме печално малък спад на жертвите по пътищата. В същото време тази идиотска система от принудителни административни мерки нанася щети главно на хората, които отказват да плащат подкупи.   Свалянето на номерата – врата за корупция От пакета „Настимир” трябва да се маха и текстът на ал. 2а на член 171, който разрешава на полицаите да прекратяват регистрацията, да свалят и прибират номерата на колите. Това също е широко отворена врата за корупция. Тя се вижда с просто око по самата статистика на КАТ. Миналата година са били хванати 24 462 без книжка, а са свалени номерата на 10 298 автомобила на шофирали без книжка. Също през 2017 г. се отчитат за заловени 2 822 дрогирани шофьори, а са свалени номерата на 942 коли на дрогирани. Били са спипани 13 120 пияни зад волана, а са свалени номерата на 4546 автомобила, карани от пияни. Бъдете сигурни, че не е останала без номера колата на нито един, който си е платил.", "date": "2018.06.22", "title": " Има ли кой да отмени пакета “Настимир”\t\t\t"}
{"url": "https://trud.bg/%d0%b7%d0%b0%d1%85%d0%b0%d1%80%d0%b8%d0%b5%d0%b2%d0%b0-%d0%bd%d0%b5-%d1%81%d0%bc%d0%b5-%d0%bd%d0%b0-%d0%bf%d1%8a%d1%82-%d0%b4%d0%b0-%d0%bf/", "text": "„Националният интерес на България е напълно защитен по казуса с името на Македония”, категорична е външният министър Екатерина Захариева, предаде  . По думите ѝ договорът за добросъседство между двете ни държави е дал тласък на това балканските държави да разрешават проблемите си. „Нашият интерес наистина е Македония да отвори нова страница в историята си”, коментира още Захариева. Тя уточни, че никой не е „натискал” страна ни да подписва договора с Македония. Според нея ще трябва да се извърви дълъг път, докато се изгради доверие от страна на македонците към българите, но това е правилната посока, смята Захариева. „Когато се подписа договорът за добросъседство под 30% беше общественото одобрение за това, хората упрекваха тогава Зоран Заев, че е предал нацията. В момента одобрението е около 70%”, каза още Захариева. Тя отрече да сме на път да признаем македонската нация и такива клаузи не присъстват в договора. Захариева обясни, че няма как България да е била поканена да подписването на договорът между Гърция и Македония, защото това е двустранен акт и присъстват само страните по него и се заверява от специалния пратеник на ООН. Добрите съседски отношения са предпоставка за една сигурна, демократична държава, с възможности за ефективни политики, смята тя.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.22", "title": " Захариева: Не сме на път да признаем македонската нация и такива клаузи не присъстват в договора"}
{"url": "https://trud.bg/%d1%81%d0%be%d1%84%d0%b8%d1%8f-%d0%b4%d0%b0%d0%b2%d0%b0-%d0%bd%d0%b0-%d0%bf%d0%be%d0%bb%d0%be%d0%b2%d0%b8%d0%bd-%d1%86%d0%b5%d0%bd%d0%b0-%d0%be%d0%b1%d1%89%d0%b8%d0%bd%d1%81%d0%ba%d0%b8-%d0%b8%d0%bc/", "text": "Организации и хора, които организират културни събития, ще могат да наемат имоти от Столична община на половин цена от пазарната стойност. Това предвиждат промени в Наредбата за цените при сделки с недвижими имоти, внесени от председателя на комисията по култура към Столичния общински съвет Малина Едрева и ресорният зам.-кмет Тодор Чобанов. Промените са пуснати за обсъждане до 21 юли на сайта на СОС. Когато културен оператор или институция, поиска да наеме сграда от общинските имоти в София, началната цена при търга ще бъде половината от пазарната. В момента такъв имот може да се наеме на пазарна цена. „Имаме тази практика вече установена за образователни институции и във връзка със стимулиране на културния сектор и развитието на културните практики в града сега  правим това предложение пред общинския съвет“, коментира пред „Труд“ Малина Едрева. В мотивите към предложението са записани причини, които налагат приемането и цели, които се постигат. Написаното гласи: „Във връзка с изпълнението на приоритетите на Стратегията за развитие на културата в София, по-конкретно „Достъп до култура“, „София – град на творческата икономика“ и „ Равнопоставено участие в глобалните културни процеси“ да се даде възможност на всеки гражданин – независимо от неговия пол, възраст, етнически произход и социален статус да има достъп до разнообразни културни продукти и услуги и да развива потенциала си чрез активно участие в творчески дейности“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.22", "title": " София дава на половин цена общински имоти за култура"}
{"url": "https://trud.bg/%d0%b4%d0%be%d0%bd%d0%b0%d0%bb%d0%b4-%d1%82%d1%80%d1%8a%d0%bc%d0%bf-%d1%89%d0%b5-%d0%b2%d1%8a%d0%b2%d0%b5%d0%b4%d0%b5-%d0%bc%d0%b8%d1%82%d0%b0-%d0%be%d1%82-20-%d0%bf%d1%80%d0%be%d1%86%d0%b5%d0%bd/", "text": "Американският президент Доналд Тръмп заяви, че ще въведе мита от 20 процента за внос на европейски автомобили, ако не бъдат премахнати търговските бариери за американски компании в ЕС. Това съобщи самият той в профила си в туитър. Преди месец администрацията на президента започна разследване дали вноса на чужди автомобили представлява опасност за националната сигурност, напомня Ройтерс. „Заради митата и търговските пречки, които Европейският съюз отдавна е наложил на САЩ, великите им компании и работници, ако скоро не ги премахнат, ще им наложим 20 процента мито на всичките им автомобили, които внасят в САЩ. Сглобявайте ги тук!“, написа американският президент в социалната мрежа туитър. Министърът на търговията на САЩ Уилбър Рос заяви, че Министерството на търговията планира да приключи разследването за влиянието на вноса на автомобили върху националната сигурност към края на юли или началото на август. От днес влизат в сила ответните митнически мерки на ЕС по отношение на някои американски стоки като дънки, бърбън, фъстъчено масло и мотоциклети „Харли Дейвидсън“. Тези мерки са в отговор на митата от 25 процента върху стоманата и 10 процента върху алуминия, наложени от САЩ на повечето страни в света. Съюзниците се намират в най-голямата криза на отношенията. За останалите големи икономически сили като Пекин и Москва, случващото се трябва да прилича на самоунищожение. Търговската война между САЩ и ЕС ще повиши цената на вносните американски стоки, прогнозират от Съюза на икономистите. Според тях митническият конфликт няма да ощети българската икономика, дори напротив – може да извлече ползи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.22", "title": " Доналд Тръмп ще въведе мита от 20 процента за внос на европейски автомобили"}
{"url": "https://trud.bg/%d0%be%d1%81%d0%ba%d0%b0%d1%80-%d0%b4%d0%b5-%d0%b0%d0%bb%d1%84%d0%be%d0%bd%d1%81%d0%be-%d0%be%d1%80%d1%82%d0%b5%d0%b3%d0%b0-%d0%b2%d0%b5%d0%bb%d0%b8%d0%ba-%d0%bc%d0%b0%d0%b9%d1%81%d1%82%d0%be%d1%80/", "text": "– Господин Алфонсо, мога да Ви нарека приятел на България, на Обединената Велика ложа на България. Наскоро България отбеляза и нов етап в Шотландския ритуал. Единението на българските масони нарекохте през 2015 година „най-добрия пример, който България даде на околния свят“. Как намирате българските си братя 3 години по-късно след единението? – За мен беше една много приятна изненада да открия, че три години по-късно, за един такъв исторически момент за цялото световно масонство, какъвто представлява единението на свободните зидари от България, Обединената велика ложа на Българя много е помъдряла и добре улегнала. Сегашното състояние на Обединената велика ложа на България може да наречем продукт на усилията на единението от 20 юни 2015 година. По принцип масонството има два проблема – егото на хората и разделението, което съществува в различните ордени и обреди. Великите майстори като най-отговорни длъжностни лица в нашите масонски дела трябва да се борим срещу тези два проблема. Трябва да се стремим към обединение на всички ложи, които обаче действат в регулярното масонство във всяка една страна, при всяка една нация. Затова трябва да гледаме в бъдещето – няма значение за масонството, че е на 300 години. Това, което е важно, е посоката за следващите 50 или 100 години. Обединената велика ложа на България е показала на целия масонски свят един прекрасен пример. Преодолявайки вътрешните си противоречия, свободните зидари от България показаха искреност при обединението си. Случилото се в България през 2015 година е нещо уникално. И затова трябва да сме много радостни, че отбелязваме в толкова приятелска атмосфера 25 години ОВЛБ. Що се отнася до Шотландския ритуал – създаването на един регулярен Върховен съвет, в която и да е част на света, винаги е добре за масонството като цяло. В дадения специфичен случай за България, Старият Велик майстор на ОВЛБ Иван Сариев, който беше инсталиран като Велик командир, е наистина щастие и късмет за българското масонство. Аз лично познавам много добре Иван Сариев и знам много добре какво е направил и колко много е работил за масонството в България. Той е допринесъл за единението на българските масони и смятам, че е един от най-добрите масони в света. Затова считам, че Върховният съвет е в прекрасни ръце. – „Масонството не е предназначено за студени души и ограничени съзнания, които не проумяват неговата висша апостолска мисия“ – това е цитат от статия на Артуро де Ойос 33°, GC, Велик архивар и Велик историк на Върховния съвет 33°, Южна юрисдикция, САЩ, която ми беше попаднала. Каква е висшата мисия на свободното зидарство? – Масонството не може да се предаде. Не може да се научи. Масонството е форма на живот, свободното зидарство се живее. Масонството прави така, че човек се преобразява вътрешно. Затова и масонството не може да се породи, не може да се появи в лоши хора, защото има нужда от живи и чисти души. Във всеки случай масонството може да се съпостави с чувството да летиш. Една птичка не знае какво е да летиш, обаче лети. Затова и масонството трябва да се живее пълноценно. Никой не идва в масонството, за да страда. Преживяването на масонството трябва да бъде лично, но едновременно с това да бъде практикувано с останалите свободни зидари. Масонството се базира на две колони, които са основополагащи – едната е инициацията, а другата е братството. Това е възвишената мисия на масонството – ние, масоните, да се опознаем сами себе си и да станем по-добри хора. – Бях срещнала сравнение на свободното зидарство с Ноев ковчег. Приемате ли това определение и ако да – какво, вие – масоните, пренасяте в него в епохата на информацията и конфликти в различни части на света. Какво слагате в Ноев ковчег в XXI век? – Има хиляди и различни обяснения на масонството. Всеки има свое собствено мнение за масонството. Аз не бих сложил в тази Арка на Ной нещо повече в XXI век. Масонството е на повече от 1000 години. Това е единствената инициатична организация, която съществува и на запад и на изток, и която датира от толкова дълго време. Идеите, които са били валидни преди 1000 години, ще бъдат валидни и след 1000 години. Идеята за братската любов, истината и честта съществуват и ние нищо друго не добавяме. Нашата мисия като масони е съберем всички тези принципи, които вече съществуват и да ги предадем на следващите поколения без да добавяме нещо към тях. В тази информационна ера не променяме съдържанието. Променя се само формата, в която се показва същността на масонството. Имало е навремето една библия на Гутенберг, а сега сме с новите технологии и глобализацията. Трябва да се възползваме от всички новости, за да може да разпространяваме и да представяме масонството по света. Но винаги защитавайки принципите на масонството. – Миналата година по това време в „Труд“ публикувахме интервю с Великия майстор на Великата Ложа на Ирландия Дъглас Грей и тогава той посочи, че масонството е заложено в Конституцията на Ирландия. Как да си обясним тогава появата на антимасонски текстове в закони в съвременния свят, в частност и в Европа? – Един от реалните проблеми на масонството е, че винаги се е придържало да бъде скрито от обществото и така предизвиква притеснения в другите хора. А това от своя страна създава понякога необоснован страх от братството. И до ден днешен съществува представа за масонството с тъмно лице. И всичко това е провокирало недоверие в масонството. И въпреки че живеем в Европа в едно демократично общество, сме свидетели на различни ветрове, които духат срещу масонството. И нас ни считат като нещо опасно и тайно. Свидетели сме на преследване на масоните в Унгария, в Италия, та дори и на подобни настроения в Англия, където се искаше на хора от администрацията да декларират, че са масони, но тези разпоредби бяха бързо отменени. Подобни явления са в противовес с демократичното общество. Мисля, че мисията на масонството на световно ниво е да се представи колкото може пред обществото, правейки политика, която е максимално отворена към хората, разбира се, пазейки масонските тайни за нас самите. Затова и поздравявам Великия майстор на Обединената велика ложа на България Искрен Йотов за проведената пресконференция в един от софийските храмове. Това е пътят. Ние, масоните, трябва да бъдем горди от самия факт, че сме трудещи се, работещи масони. И когато другите хора успеят да разберат, че ние сме добри хора, ще ни приемат много по-лесно. – Кой е най-значимият принос на Великия Ориент на Испания към световната братска верига? -Великата ложа на Испания има големия късмет с единия крак да е в Европа, в Испания, а с другия – да е в Южна Америка (смее се, б.а.). Най-големият ни принос е, да свържем тези два свята. Във всяка държава, във всеки един континент, масонството е различно. Но въпреки това, принципите на масонството ни обединяват, в която и да е точка от света да се намираме. Свободното зидарство е универсално. И трябва да свалим границите и да свържем различните нации по света. А Испания заради исторически, културни и географски причини, е привилегирована да е активна част от цялата тази промяна в масонството по света. – През януари тази година Вие стартирахте своеобразна предизборна кампания за нов мандат като Велик Майстор на Великата ложа на Испания и бяхте преизбран – кои ще бъдат основните Ви приоритети в следващите 4 години? – Приоритетите за следващите четири години са – първо, отваряне към обществото. Второ – Великата ложа на Испания да бъде протагонист за решаване на социалните проблеми. Трето – гласът на испанските масони да представлява гласа на самото общество. И четвърто масонството трябва да работи в две сфери – образование и младеж. Затова сме предвидили да направим и първите стъпки през следващите години да създадем първия Масонски университет. Ние напълно осъзнаваме, че за четири години това е невъзможно, но така, както през средновековието построяването на катедралите е продължавало дълго време, по същия начин е и нашата идея за създаването на Масонския университет ще отнеме много време. Но най-важното е да поставим началото, да поставим първия камък. Най-важното за мен е, ние, масоните в Испания, да бъдем полезни за нашите сънародници. Един масон, който не е полезен за своята общност, не е добър масон. -Това ми звучи познато – бях попаднала на една лекция на доктор Джон Бизак – от ложа Легсингтън, Кентъки, която се нарича „Масонството като система от Теорията за счупените прозорци“ – добрите примери започват от твоята улица, а след това се стремиш към големите неща. – Да, точно така е. Първо, масонът трябва да действа в личен план, да дава добри примери в своето семейство, на своите близки. А след това да разширява своето влияние с положителни постъпки към обществото. – Кога и как решихте да станете свободен зидар? – За пръв път се заинтересувах от свободното зидарство, когато бях на 15 години. Към масонството ме привлече това, че мъжете в него се отнасят един към друг като към братя. И точно тези отношения между на пръв поглед непознати хора, които се отнасят един към друг по този начин, бе причината, да стана масон. Да си брат, това означава да си честен, да си почтен. Да изпълняваш думата си. Всичко това ме накара да вляза в масонството и ме привлича в него и до ден днешен. Тези принципи, тези отношения се опитвам да предам на братята си през годините като Велик майстор. Не да предавам думи, а да предавам действия, дела. Минаха много години и през 1998 година срещнах един свободен зидар, с когото разговаряхме и в последствие бях приет като масон – тогава вече бях на 31 години. А на 42 години бях избран за Велик майстор на Испания и през март тази година имах честта да бъда преизбран за трети път, което ме изпълва едновременно с гордост, но и с много задължения. – Какво пожелахте на братята си от ОВЛБ и на Великия майстор на ОВЛБ Искрен Йотов по случай 25 години ОВЛБ? – Посланието, което отправих към българските си братя и към Великия майстор на Обединената велика ложа на България Искрен Йотов, е най-сърдечни поздравления за хармонията им след единението на българските масони. Навремето това се смяташе за невъзможно, но днес виждаме колко добре работят българските свободни зидари. И поисках нещо – никога, никога, никога да не ги напуска това чувство за единение и свързаност. – Бихте ли споделили за читателите на вестник „Труд“ своя любима притча или послание? – На вашите читатели бих пожелал да опознаят какво е масонството – и опознавайки масонството и неговата история в България, ще разберат и осъзнаят, че могат да бъдат главни герои на собствената си история и на собственото си бъдеще.", "date": "2018.06.22", "title": " Оскар де Алфонсо Ортега, Велик майстор на Великата ложа на Испания пред „Труд“: Масонството трябва да се живее пълноценно\t\t\t"}
{"url": "https://trud.bg/%d0%ba%d0%b0%d0%ba-%d0%b2%d0%b5%d0%bd%d0%b5%d1%86%d0%b8%d0%b0%d0%bd%d1%86%d0%b8%d1%82%d0%b5-%d0%bf%d1%80%d0%b5%d1%86%d0%b0%d0%ba%d0%b2%d0%b0%d1%82-%d1%82%d1%83%d1%80%d1%81%d0%ba%d0%b8%d1%8f-%d1%84/", "text": "По време на безмилостно клане са убити около 30 000 турци и още толкова са хванати в плен Миналия петък в Политическите разкопки  . Днес ви предлагам втората част. Една от точките, на които италианските разузнавачи е трябвало да обърнат особено внимание, е османският флот. Както е известно, Венеция е морска република, и до голяма степен съществуването й, охраната на острови, включително и в Егейско море, както и търговията с Близкия Изток, до голяма степен са зависели от мощта на Венецианския флот. Вече описахме как османците строят флота в затвореното Черно море, до който венецианските кораби и техните тайни съюзници – калабрийските пирати, не могат да проникнат. Но венециански разузнавачи описват как турците набират екипажи за своите 300 кораба. Цифрата не е избрана случайно – те винаги трябвало да имат сто кораба повече от Венеция, която разполага с около 200. Противно на широкото мнение, че на османските кораби гребците са роби, това не е вярно. Гребците са наемни срещу заплащане гърци и българи християни от черноморските и беломорските градове, а също и калабрийци. В Истанбул е имало цял квартал, наречен Нова Калабрия, където живеели към 60 000 италианци именно от Калабрия. Венецианците предупреждават за всяко повишаване на заплатите им – така например един път турците от две акчета (акче – сребърна монета от 1 грам), които плащали ежедневно на своите християнски гребци, повишили го на три акчета, което привлякло много кораби от Италия, вкл. и гребци от венецианския флот. Затова разузнавачите бият тревога, че и Венеция трябва да вдигне заплатите на своите гребци. Венецианските разузнавачи с нечуван възторг описват голямата победа при Лепанто през 1570 година. До тогава чужд флот не е побеждавал османския флот. Дори прочутият италиански адмирал Андреа Дория, на когото и досега кръщават най-големия пасажерски кораб, само 8 години по-рано е претърпял унизително поражение в битката при град Превезе. През 1570 година обединеният европейски флот на Венеция – 208 кораби и стотина кораби от Австрия, Испания и папската държава, започва да се строява пред залива на Лепанто, където се намира османският флот. Това са шест огромни многопалубни галеаси (големи галери), които са много по-ефективни от еднопалубната галера. Гребците на тези галеаси не могат да ги мръднат и затова те са влачени на буксир от други по-малки кораби. Турците примират от страх и правят голямата грешка да остават европейските кораби да се строят. Там венецианците извършват нещо невиждано. Качват на корабите православни свещеници да закълнат българите и гърците, които са 90 на сто от техните екипажи. Всъщност само офицерите са венецианци. И вече преди боя, който е насрочен за 12 на обед, италианският адмирал заповядва корабите да спуснат националните си знамена. Настъпила тиха паника и без това сърцата на християнските моряци са в петите. Сега този знак го разбират много добре, означава „предавам се“. Те казват: Поне да бяхме опитали. Но в следващия момент над 300 мачти на християнските кораби се издига едно знаме – огромен червен флаг с бял кръст на него. Екипажите потеглят с всички сили на бой. Шестте галеаси, които малко преди това не са могли да бъдат помръднати, се носят като стрели под напъващите им се гребци. Прорязват турският боен ред и разпердушинват с многопалубните си батареи и турските кораби, намиращи се около тях. Останалите европейски кораби не следват никаква заповед и не се подчиняват на никакъв ред. Всеки иска да се докопа до една турска галера, да се вкопчи в нея на абордаж и да изсипе въоръжените със саби, ятагани, брадви моряци на турската палуба. Настъпва безмилостно клане. Около 30 000 турци са убити, 30 000 са хванати в плен, а 30 кораба се предават с 9000 моряци, тъй като са християни, и минават на страната на своите братя. Тази първа победа вече ще бъде последвана от многократни други победи през следващите войни. Затова мнозина я смятат за залеза на Османската империя. Венециански разузнавачи дават и много сведения за кръвния данък. Те казват нещо, което е малко ново за общите разбирания в България. Че това не е данък да се попълни личната гвардия на султана, а събиране на деца вече в доста зряла възраст – 14-16 годишни, за да минат през едно училище, след като бъдат помохамеданчени, разбира се, да бъдат обучени за административни военни кадри на империята. Тоест, това е нещо като пасажерски корпус, каквито има във всички европейски страни по това време. А в България още по времето на кан Омуртаг. Това са прочутите хора на кана, които срещаме в различни надписи, открити в Североизточна България. Той пише, че децата не забравят рода си, не забравят и роднините си и поддържат като цяло добри отношения с тях. Много от тях остават и криптохристияни (скрити християни) и затова толкова много църкви и манастири са построени именно от еничари под предлога, който можем да срещнем из цяла България – от Поморие да Скопие – че лековитата вода на Аязмото уж оздравила болната жена на съответния административен или военен началник. Интересно след психологическите оценки, които дават на великите везири – те всички били бивши християни – ренегати, и са попаднали там чрез пасажерския корпус, който на турски се е наричал корпус на аджеми-огланите. Между тях имало и доста българи. Най-любопитен е един Мехмед през втората половина на XVI век, който бил велик везир, шоп от едно софийско село, който бил кротък, меланхоличен – не бил изпробван още на война. Но най-интересното е, че пише, че дължал поста си на своята сестра, която била любима жена на султана, т.е. шопкинята успяла някак си да превземе султана. И била доста по-хитра от украинката Кьосем, тъй като установила с майката на султана (за разлика от украинката) много добри отношения. Според венецианския разузнавач – те колели и те бесели в двора на султана. Нямало начин някой да порасне без да мине през тях и да бъде одобрен. Любопитно е и как завършва историята с кръвния данък. Тогава забелязваме първите признаци на чудовищна корупция в нашето общество, от което не можем да се отървем и днес. Забелязали, че много турци загиват по бойните фронтове, а вдовиците им не могат да изхранят децата. Българите започват да изкупуват мъжките момчета срещу няколко златни лири (имали ги, тъй като производството и бизнесът бил оставен на тях от османската власт), подкупвали и тези, които ги събират – бостанбашията, и изпращали именно тях в двора в Истанбул. Там проверявали пишките на събраните момчета и установявали колко от тях са били обрязани. Забелязали, че процентът расте докато към 1630 година достигнал 95%. В 1632 г. поради тази причина султанът отменил кръвния данък, тъй като той загубил смисъла си. Смисълът му е бил да събира най-доброто като качества – мъжки и умствени, от християнските народи. А на практика събирал своите. Еничарите останали още дълго – до 1826 година, но вече били потомствени. Тоест вече съществуващите към 1632 г. еничари били разселени из провинцията – главно българските земи, и еничарите били нещо като охранители на градовете. Занаятчиите ги наемали, за да пазят нощно време чаршията срещу определено заплащане, разбира се, и те съвестно изпълнявали задълженията си.", "date": "2018.06.22", "title": " Как венецианците прецакват турския флот\t\t\t"}
{"url": "https://trud.bg/%d1%81%d0%ba%d0%b0%d0%bd%d0%b4%d0%b0%d0%bb-%d0%bf%d1%80%d0%b5%d0%ba%d1%8a%d1%81%d0%bd%d0%b0-%d0%b7%d0%b0%d1%81%d0%b5%d0%b4%d0%b0%d0%bd%d0%b8%d0%b5%d1%82%d0%be-%d0%bd%d0%b0-%d0%bf%d0%b0%d1%80%d0%bb/", "text": "Парламентът излезе в 10-минутна почивка заради скандал между управляващи и опозиция за това дали председателят на БСП Корнелия Нинова трябва да вземе думата. Председателят на ПГ “Обединени патриоти” Волен Сидеров прочете декларация, в която спомена БСП и лидерът на партията Корнелия Нинова. В нея Сидеров заяви, че на БСП им е необходима лятна ваканция, за да прочетат повече и да дойдат на есен с песен. “През цялото време на съществуването си партия Атака е предлагала неща, които БСП отхвърляхте, включително и темата за мигрантите”, каза Сидеров. Той поясни, че когато Атака са предлагали да се връщат мигранти, БСП са го отхвърлили. “Бих ви повярвал, ако сте били последователни през годините, а не сте. Колкото до това дали премиерът трябва да съобщи какво ще говори на своите международни срещи, такава практика никога не е имало”, заяви Сидеров. “Ако малко повече неща бяхте прочели от мен, ще видите, че аз казвам причините за тази миграция. Причините са във вашите приятели, много често се срещате с американския посланик”, обърна се Волен Сидеров към Корнелия Нинова. Дебатът възникна, когато лидерът на БСП поиска думата за лично обяснение, но депутати от управляващото мнозинство се качиха при нея и не искаха председателстващият проф. Явор Нотев да й даде думата. Той обяви 10-минутна почивка, тъй като на трибуната се качиха и депутати от опозицията. След обявяването на почивката Нинова заяви: “След 10-те минути съм на трибуната”.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.22", "title": " Скандал прекъсна заседанието на парламента"}
{"url": "https://trud.bg/%d0%b2%d1%81%d1%8f%d0%ba%d0%b0-%d0%bd%d0%b5%d0%be%d0%b1%d0%b8%d1%87%d0%b0%d0%b9%d0%bd%d0%b0-%d0%bf%d1%80%d0%be%d0%bc%d1%8f%d0%bd%d0%b0-%d0%bf%d0%be-%d0%ba%d0%be%d0%b6%d0%b0%d1%82%d0%b0-%d0%b8%d0%b7/", "text": " – „Евромеланома“ е вече утвърдено медицинско събитие не само в нашата страна, но и в цяла Европа. Ежегодно интересът към тази кампания се увеличава. За това свидетелстват и цифрите – над 1000 прегледани пациенти от над 200 дерматолози, диагностицирани немалък брой пигментни, непигментни тумори и предракови кожни образувания. В Центъра по алергология и дерматология към УМБАЛ „Пълмед“ разполагаме с модерен дерматоскоп, както и с дигитален микроскоп за изследване на пигментни и други образувания и нарушения на кожата. Без „Евромеланома“ голяма част от тези пациенти вероятно не биха посетили дерматолог навреме, за да получат адекватно лечение на кожните си проблеми.  – Аз съм инициатор на „Детската Евромеланома“, която започна в 2012 год. като проучване на пигментни промени по кожата на детските лица, предизвикани от жаркото слънце през летните месеци. С мои сътрудници заснехме със специална камера кожата на лицата на стотици ученици от първите класове на пловдивски училища. И още нещо, особено важно от социален аспект – раздавахме материали с информация за опасностите от безконтролно слънчево облъчване и мостри от слънцезащитни препарати, които децата да ползват през летните месеци. Оттогава „Детската Евромеланома“ продължава да се провежда именно в това диагностично и информативно направление, както за децата, така и за техните родители. Впрочем, родителите проявяват все повече загриженост за степента на увреждане на детската кожа от предозиране на слънчево облъчване и за предпазване от ранна поява на пигментни петна и други кожни образувания.  – Както при възрастните – задължително правилно прилагане на специализирани детски слънцезащитни препарати с преобладаващо съдържание на физични, а не химични слънцезащитни съставки. Честотата на нанасяне върху кожата трябва да е през 2 часа или по-често, в зависимост от горещината и изпотяването, къпането във вода, опесъчаването и др. Необходимо е строго спазване на часови интервали за слънчево облъчване между 10 часа сутринта и 17 часа вечерта. Бебетата до 6 месеца не трябва да се водят на плаж, а тези до една година – не повече от час, и то сутрин.  – Безспорна е необходимостта от слънцезащитни средства. През последните десетилетия интензивността на слънчевото греене нараства. Модерните слънцезащитни препарати имат редица предимства – не са лепливи и белосващи, а са комфортни за употреба, прилагат се лесно, имат значителна устойчивост и продължителност на действие. За определено време те осигуряват достатъчна кожна защита не само срещу ултравиолетовите А и В лъчи, а напоследък и срещу широкия спектър на дневната светлина, за която е доказано, че стимулира свръхобразуването на кожния меланин. Все пак трябва да се знае, че активността на слънцезащитните продукти е с ограничено времетраене обикновено до 2 часа, и то при условие че липсва изпотяване, отмиване с вода, полепване с пясък или изтриване. Освен това при употреба на някои слънцезащитни продукти се наблюдава кожно раздразнение, възникващо при комбинирано въздействие на съдържащи се в продуктите слънцезащитни филтри и ултравиолетовите лъчи.  – Слънцето за жалост вече е агресор. Не повече от 20% от слънчевата радиация е полезна за физиологията на човешкия организъм, обратно на действителността отпреди три десетилетия. Сянката е относително защитна, ако е плътна и с няколко метра радиус, а не с размерите на чадър, тента, или още по-малко на щирикопола шапка. Облеклата от тънка материя защитават слабо кожата, а специално произведените слънцезащитни облекла невинаги са физиологично приемливи, ако са синтетични, плътно изтъкани, „недишащи“, силно обагрени с текстилни бои и т.н. Алармираща е появата на силно пигментирани петна и бенки, бързо нарастване на вече съществуващи такива, разраняване и други необичайни промени по кожата. В такива случаи консултацията с дерматолог е неотложна.  – Всяко образувание, което смущава с бърз растеж, необичайна форма, дразнене или различно усещане трябва да бъде детайлно обследвано.  – Статистиката е различна за различните географски и климатични зони. Злокачественият меланом е все по-често срещан, както и непигментният кожен рак, и особено предраковите състояния. Последните изискват спешна намеса, защото понякога претърпяват бързо злокачествено развитие. Колкото по-светла е кожата и цветът на очите, толкова по-голяма е податливостта към ракови образувания. Матовата кожа обаче не гарантира особена защита.  – Центърът по алергология и дерматология към УМБАЛ „Пълмед“ предлага не само консултации, но и разнообразни изследвания – тестване с алергени за дихателна, хранителна и други видове алергии, както и с медикаменти, включително така необходимите тестове с упойки за пациенти преди операции. Предоперативното обслужване се осъществява, както за лежащо болните от болница „Пълмед“, така и за всяка друга болница, отделение, ДКЦ и медицинско заведение, които желаят да препратят пациентите към нас. И не само тестване, разбира се, а много по-важното предшестващо и съпътстващо защитно лечение, за да се избегнат сериозни и животоопасни реакции. В практиката си съм имала десетки случаи на хора с предходни тежки алергични проблеми, включително с шокове, които посредством адекватно пред- и следоперативно поведение излизат нормално както от периода на анестезия, така и като цяло от хирургичната, гастроскопска или друга инвазивна интервенция, изискваща въвеждане на упойка. Така че от нашите услуги могат да се възползват както амбулаторни, така и лежащо болни. Обслужваме доста често пациенти от цяла Южна България, а нерядко и от други райони на страната.", "date": "2018.06.22", "title": " Всяка необичайна промяна по кожата изисква среща с дерматолог\t\t\t"}
{"url": "https://trud.bg/19-%d0%b3%d0%be%d0%b4%d0%b8%d1%88%d0%b5%d0%bd-%d0%bf%d0%be%d1%81%d1%82%d1%80%d0%b0%d0%b4%d0%b0-%d0%bf%d1%80%d0%b8-%d1%81%d0%b1%d0%b8%d0%b2%d0%b0%d0%bd%d0%b5-%d0%b2-%d1%83%d1%87%d0%b8%d0%bb%d0%b8%d1%89/", "text": "Тази сутрин, малко след 10.00 часа, в полицията е получен сигнал за сбиване в училище в ж.к. „Младост“. По първоначална информация спор, възникнал между двама ученици на 17 и 19 години, е прераснал в сбиване. Пострадалият – 19- годишен възпитаник на училището, е откаран за преглед в болнично заведение, съобщават от вътрешното министерство. Продължават полицейските действия на място с оглед изясняване на всички факти и обстоятелства около инцидента, съобщават още от МВР. Пострадалият младеж е прегледан е в СО на УМБАЛ “Св. Анна” София АД и са установени контузия на гръден кош и рана на горна устна, информират от лечебното заведение. Не се е наложило младежът да бъде хоспитализиран и е пуснат за домашно лечение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.22", "title": " 19-годишен пострада при сбиване в училище"}
{"url": "https://trud.bg/%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d0%b2-%d0%b4%d0%b8%d0%bc%d0%b8%d1%82%d1%80%d0%be%d0%b2%d0%b3%d1%80%d0%b0%d0%b4-%d1%81%d1%80%d0%b5%d1%89%d0%b0%d1%82%d0%b0-%d1%81/", "text": "Президентите на България и Сърбия Румен Радев и Александър Вучич пристигнаха за среща с българската общност в Димитровград. Това е първа по рода си среща на толкова високо ниво с наши сънародници от Западните покрайнини за повече от десетилетие, предаде  .  Двамата президенти бяха посрещнати от граждани на Димитровград и представители на българското малцинство. “Такива срещи може би могат да ускорят някои неща, които са нужни на хората, преди всичко в сферата на икономическото развитие. Самото желание да се дойде тука, да се види какви са проблемите показват, че България има желание да помогне и има желание да се подобри положението тука.” Срещата на двамата президенти с българската общност в Западните покрайнини е знакова, отбеляза държавният глава Румен Радев. “Ще бъдат обсъдени конкретни въпроси. Ние всички очакваме, че това наше национално малцинство ще усети по силната подкрепа на сръбската държава.” Очаква се сръбският президент Александър Вучич да оповести конкретни действия за решаване на проблемите на българското малцинство в Сърбия в сферата на образованието, здравеопазването и възможността за финансиране на медии на български език.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.22", "title": " Румен Радев в Димитровград: Срещата с българската общност в Западните покрайнини е знакова (СНИМКИ)"}
{"url": "https://trud.bg/%d0%bf%d1%80%d0%be%d0%bb%d0%b8%d0%b2%d0%bd%d0%b8-%d0%b4%d1%8a%d0%b6%d0%b4%d0%be%d0%b2%d0%b5-%d0%bd%d0%b0%d0%b2%d0%be%d0%b4%d0%bd%d0%b8%d1%85%d0%b0-%d0%b8-%d1%80%d0%b0%d0%b7%d1%80%d1%83%d1%88%d0%b8/", "text": "Републиканският хидрометеорологичен институт на Сърбия издаде оранжев код за проливни дъждове, гръмотевици и бурен вятър в цялата страна, съобщи порталът Б92. В Белград от сутринта вали пороен дъжд, съпроводен с гръмотевици, движението по улиците е затруднено, а някои улици са напълно залети от водата. В района на Нови Белград сутринта дъждът е преминал в градушка. Силен дъжд, гръмотевици и бурен вятър са причинили щети на овощните градини и пътната инфраструктура и в района на Приеполе в Западна Сърбия. Наводнени са множество къщи в града. Метеоролозите предупреждават, че се очакват опасни явления, които могат да предизвикат материални щети и представляват риск за хората и животните. Властите препоръчват да се избягва излизане на открито, ако не е наложително. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.22", "title": " Проливни дъждове наводниха и разрушиха пътища в Сърбия"}
{"url": "https://trud.bg/%d0%b5%d0%b2%d0%b0%d0%ba%d1%83%d0%b8%d1%80%d0%b0%d1%85%d0%b0-%d0%ba%d1%8c%d0%be%d0%bb%d0%bd%d1%81%d0%ba%d0%b0%d1%82%d0%b0-%d0%ba%d0%b0%d1%82%d0%b5%d0%b4%d1%80%d0%b0%d0%bb%d0%b0-%d0%b7%d0%b0%d1%80/", "text": "Заради подозрителен мъж емблематичната катедрала „Свети Петър и Света Мария“ в рейнския град Кьолн бе евакуирана, съобщи Die Sueddeutsche Zeitung. Полицията поясни, че в сутрешните часове е получен сигнал за лице със странно поведение, което е пристигнало в района с микробус. След това мъжът е влязъл и излязъл няколко пъти от катедралата. В резултат правоохранителните органи са разпоредили евакуация като предпазна мярка. Мъжът е задържан, но самоличността му още не е установена. Според личната му карта е източноевропеец, но не се пояснява страната на произхода му. От редакцията допълват, че катедралата, включително куполите й, са претърсени със специално обучени кучета. Микробусът му е бил празен. Остава неясно дали лицето е успяло да пренесе нещо в катедралата. Разследването продължава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.22", "title": " Евакуираха Кьолнската катедрала заради “странно поведение” на източноевропеец"}
{"url": "https://trud.bg/%d0%bf%d0%be%d0%b6%d0%b0%d1%80%d0%bd%d0%b0%d1%82%d0%b0-%d0%b2-%d0%b3%d0%be%d1%82%d0%be%d0%b2%d0%bd%d0%be%d1%81%d1%82-%d0%b7%d0%b0%d1%80%d0%b0%d0%b4%d0%b8-%d0%b7%d0%b0%d0%b4%d0%b0%d0%b2%d0%b0%d1%89/", "text": "Заради очакваните валежи сме пуснали указания до всички колеги в страната да бъдат в готовност за бърза реакция. Това каза директорът на Главна дирекция „Пожарна безопасност и защита на населението“ главен комисар Николай Николов на брифинг във връзка с прогнозата за усложнена метеорологична обстановка. „Колегите от НИМХ прогнозират, че динамичната обстановка ще продължи и през следващите дни. Това наложи да пуснем указания до колегите от общините за допълнителни превантивни мерки, свързани с наблюдение на участъци от реките, шахти, мобилизиране на доброволческия състав и др. Пуснахме указания до структурите на МВР, с които още веднъж обръщаме внимание, че тяхната готовност трябва да остане на високо ниво, така че в максимално кратък срок да се притечем на помощ, ако е необходимо. Пуснахме указания и до структурите на БЧК. Не очакваме нищо по-различно от досегашната обстановка – т.е. това, което беше досега, ще се запази и през уикенда“, обясни той. Гл. ком. Николов посочи, че първите сигнали, на които екипите реагират, са за обектите, за които има информация за бедстващи граждани. „На второ място, това са големите обществени сгради – ведомства, училища и др. Организацията е направена така, че заедно с доброволните формирования и общините ще обърнем внимание на всеки случай“, коментира той. Гл. ком. Николов допълни, че за днес специални писма са изпратени за Видин, Монтана, Ловеч, Враца, където се очакват по-интензивни валежи. „За утре прогнозата за интензивни валежи е за по-голямата част от страната с изключение на местата, където кодът е зелен. Ако започне интензивен валеж придружен с градушка, тези шахти, които традиционно създават проблеми, ще бъдат наблюдавани. Така че бързо да се отстранява листната маса и водата да бъде поемана от шахтата, за да не остава на улицата. Нашите доброволни отряди са готови точно с такива действия да подпомогнат нашата дейност. В случай на необходимост дори и тези колеги, които са в отпуск, ще дойдат на работа“, обясни гл. ком. Николов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.22", "title": " Пожарната в готовност заради задаващия се дъжд"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%be%d0%b1%d1%81%d1%8a%d0%b4%d0%b8-%d1%81-%d0%bf%d0%be%d1%81%d0%bb%d0%b0%d0%bd%d0%b8%d0%ba%d0%b0-%d0%bd%d0%b0/", "text": "Председателят на ПГ на ГЕРБ и зам.-председател на партията Цветан Цветанов се срещна днес с посланика на Държавата Израел в Република България – Н.Пр. г-жа Ирит Лилиан. Двамата обсъдиха успешната визита на премиера Бойко Борисов в Държавата Израел, както и възможностите за засилване на двустранните отношения, включително и тези на парламентарно ниво. Цветан Цветанов и посланик Лилиан коментираха теми от сектор „Сигурност“, както и ситуацията в региона на Близкия Изток. Според Цветанов опитът на Израел може да има реална добавена стойност както за колективната сигурност на Европа, така и в глобален план. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.22", "title": " Цветан Цветанов обсъди с посланика на Израел в България възможностите за засилване на двустранните отношения"}
{"url": "https://trud.bg/%d1%81%d0%b1%d0%be%d0%b3%d0%be%d0%bc-%d0%bc%d0%b5%d1%81%d0%b8/", "text": "НИЖНИ НОВГОРОД – Докато букмейкърите се чудят кой от грандовете да поставят като фаворит на Мондиал 2018, то вече всички са на едно мнение – Лионел Меси окончателно напуска националния отбор на Аржентина. Тихо и през задния вход. Загубата с 0:3 от Хърватия е един от най-големите шамари за Меси и компания. Вече нищо не зависи само от отбора, който освен Лео има играчи като Серхио Агуеро, Гонсало Игуаин, Пауло Дибала, Николас Отаменди, Хавиер Масчерано. Аржентина просто не е… отбор. Така остана само крехката надежда хърватите да играят също толкова мотивирано в последния мач от групата срещу Исландия, но старши треньорът им Златко Далич вече обяви, че ще даде шанс на резервите. Едва 20 пъти Меси игра с топката през първото полувреме на арената в Нижни Новгород. С други думи – вторият с най-малко отигравания в отбора! По-зле бе само… звездата на „Манчестър Сити“ Агуеро. Неговите докосвания бяха седем. Агуеро отигра за първи път в 21-ата минута и 11-ата секунда! Шок и ужас! Тази Аржентина е грозна, въпреки че има може би най-добрия художник. Меси вече се отказа от националния отбор през 2016 година, когато изпусна дузпа във финала на юбилейната Копа Америка срещу Чили. Сега със сигурност ще го направи за втори път – вероятно след последния си мач на мондиал срещу Нигерия. Лионел Меси или Диего Марадона? За аржентинците величието е купата на световния шампион. През 1986-а дон Диего сам я занесе в Буенос Айрес. Четири години по-късно сам заведе отбора на финал. Меси спечели 4 пъти Шампионската лига, 5 пъти „Златната топка“, многократен шампион е на Испания. Но… всичко само с „Барселона“. Вероятно в историята на Каталуния е №1. Не и на Аржентина. Там ще си тръгне през задния двор. С една олимпийска титла от Пекин в турнир, където играят почти само младежи. В Нижни Новгород разликата отново избождаше очите. На трибуните Марадона вееше токова силно шала си, че ръката му щеше да се откъсне. Пишеше вдъхновяващи съобщения в профила си във фейсбук, пожелавайки на Меси да вкара три гола на Хърватия. На терена Лео изглеждаше отново незаинтересован от случващото се. Нито се забавляваше, нито се гордееше, че носи герба на родината си. Вярно е – в „Барса“ съотборниците са едни, а в Аржентина – други. Но за да е №1 в историята, Меси трябва да бъде там, където е най-трудно. Затова Мондиал 2018 наклони изцяло везните на вечния спорт към Кристиано Роналдо. В Португалия той няма звезди около себе си звезди като аржентинските, но сам взема нещата в ръцете си и вкарва гол след гол. Меси загуби и дуела на десетките, символизиращ отколешното съперничество между „Барса“ и „Реал“. Колкото Лео не играеше, толкова Лука Модрич бе като лъв на терена. Не само заради фамозния си втори гол. Асът на „Реал“ бе навсякъде. Игра, както трябва да играе един капитан. Аржентина едва ли повече ще иска този свой отбор. Нито татуирания до козирката треньор Хорхе Сампаоли. След два загубени финала за Копа Америка и на Мондиал 2014 страната очакваше ден като тези, които й даваше Диего Марадона. Така че Меси спокойно може да излезе в пенсия и да си гледа „Барселона“. „Не плачи за мен, Аржентина!“, се пее в една велика песен. Е, днес Меси е главният герой в нея. Никой няма да плаче за него. Тъжен край на една легенда.", "date": "2018.06.22", "title": " Сбогом, Меси!"}
{"url": "https://trud.bg/%d0%b2%d0%b5%d0%bd%d1%81%d0%b0%d0%bd%d1%82-%d0%b2%d0%b8%d0%bd%d0%b5%d0%bb-%d0%ba%d1%8a%d0%bc-%d0%bc%d0%bb%d0%b0%d0%b4%d0%b5%d0%b6%d0%b8-%d0%b2-%d0%bd%d0%b5%d1%80%d0%b0%d0%b2%d0%bd%d0%be%d1%81%d1%82/", "text": "Талантливият изпълнител, с български корени, Венсант Винел се срещна с младежи от Звената за социални услуги в Благоевград. По време на инициативата той разказа за живота си и пътя, който е извървял, за да може днес да е сред успелите музиканти в света. Срещата бе открита от кмета на община Благоевград д-р Атанас Камбитов, който представи един от най-чаканите гости на тазгодишното издание на“Francofolies.Бллагоевград”. „Добре дошли на всички гости в Благоевград, на четвъртото издание на „Франкофоли”. Благоевград- фестивалът, който миналата година беше включен в 100 музикални франкофонски събития на Министерството на външните работи на Франция и фестивалът, обявен от Министерството на туризма – „Туристическо събитие №1“ в категория „Фестивали“. Радвам се, че с всяка година утвърждаваме името на Франкофоли. Благоевград и той става все по- разпознаваем! Тази година съм горд, че подкрепихме проекта „Свободна зона“, даващ достъп на всички до култура и изкуство, на хора, които по една или друга причина не могат да имат тази възможност. Специално искам да поздравя с „Добре дошъл“ Винсант Винел и да му благодаря, че подкрепи този проект, защото той е пример за всички момчета и момичета как човек може да успее, може да се реализира, как може да осъществи своите мечти! , каза в словото си кметът д-р Атанас Камбитов и пожела на присъстващите от социалните звена в Благоевград да сбъднат мечтите си. „Наслаждавайте се на хубавата френска музика! Благодаря и на Фредерик Шарпайл за партньорството!“, допълни кметът д-р Атанас Камбитов. Венсант Винел, който покори Франция през 2017 година с участието си в „Гласът на Франция“, разкри подробности за своя живот и семейство. „Много съм доволен да бъда вкъщи, защото се връщам към своите корени. Много е важно за мен, че съм тук, за да пея сред вас и се чувствам наистина сред едно голямо семейство за мен! Сигурен съм, че много ще се забавляваме още тази вечер. Това, което искам да споделя е, че културата е задължителна! Тя трябва да се търси, а не да се очаква!”, каза на своите почитатели Венсант Винел. Той обеща, че ще научи български и ще създаде песен. „Българите са много мили и добри хора. Благодаря за топлото посрещане. Фредерик Шарпайл сподели радостта си да посрещне IV издание на Франкофоли в Благоевград. „Щастлив съм, че Благоевград и кметът д- р Атанас Камбитов продължават тази традиция и че мястото, на което ще се проведат концертите е невероятно“, каза още Шарпайл. Той ще се качи на сцената на „Francofolies. Blagoevgrad” на 23 юни в 21:30 часа преди изпълнението на Метр Гимс, за когото сподели пред своите почитатели, че много харесва. Най-чаканото музикално събитие за годината започва днес, петък от 18:00 часа с DJ Aslove. От 20:00 часа невероятната Ayo ще завладее публиката в парк „Македония“, а веднага след това ексцентричната Ройшин Мърфи ще зарадва аудиторията с незабравими, вечни хитове. В първата фестивална вечер краят ще бъде за атрактивния DJ Feder. Във втория ден от фестивала музикалната програма ще започне с Les animaux sauvages, последвани от румънската изпълнителка Inna. Финалният щрих ще бъде поставен от Венсант Винел и Метр Гимс. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.22", "title": " Венсант Винел към младежи в неравностойно положение: Изкуството и културата са задължителни!"}
{"url": "https://trud.bg/%d1%80%d1%83%d1%81%d0%b8%d1%8f-%d1%81%d0%b5-%d1%81%d0%bc%d0%b5%d0%b5-%d0%bd%d0%b0-%d0%b1%d0%b5%d0%ba%d1%8a%d0%bc/", "text": "В Русия посочиха с пръст Дейвид Бекъм като най-слабия анализатор на световното първенство. Легендата на „Манчестър Юнайтед“ предвиди, че на финала ще играят Англия и Аржентина. И докато „трите лъва“ почти сигурно ще стигнат осминафиналите, то Лео Меси и компания вероятно си отиват у дома. Прогнозата на Бекъм предизвика куп полемики и пренебрежителни усмивки край Червения площад.", "date": "2018.06.22", "title": " Русия се смее на Бекъм"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%bd%d0%b5%d0%b7%d0%b0%d0%b1%d0%b0%d0%b2%d0%bd%d0%be-%d0%b7%d0%b0%d1%82%d0%b2%d0%b0%d1%80%d1%8f%d0%bd%d0%b5-%d0%bd%d0%b0/", "text": "За първи път аз казах, че трябва да направим центрове за убежище и сигурност извън ЕС, в близост до конфликтите. Това каза премиерът Бойко Борисов от парламентарната трибуна, след като пристигна извънредно заради безредици в НС, за да отговори на обвиненията на БСП, че ще допуска мигранти в страната. „Винаги съм защитавал незабавното спиране и затваряне на външните граници на ЕС“, заяви той. „Не знам да има партия в парламента, която да е казала – ние сме за приемане на мигранти“, коментира премиерът. „Национално отговорната ни позиция е ясна на всички“, обяви Бойко Борисов. „Винаги съм държал една и съща позиция“, каза още той. Защитавам тезата и ще настоявам да се приеме незабавно решение за затваряне на външните граници на ЕС и да се допускат само лица, бягащи от война, заяви Борисов. „Какво имаме към днешна дата – първа точка, която защитавам, която ще настоявам да се приеме е незабавно да се затворят външните граници. Да се допускат само лица, бягащи от войната. Войната, в която ние в нашите съюзи, дали с причина, дали не, дали, за да сваляме диктат или не, пряко сме участници и трябва да си платим в това. Плащането става в центрове, извън тези в ЕС“, каза Борисов. Според него, едва когато се гарантират процесът и няма нови мигранти, за бягащите от войната трябва има грижа и след войната да бъдат върнати, да си възстановяват разрушените страни. „Цели държави, цели политически партии се тресат в момента от тази ситуация“, допълни премиерът. Борисов изрази надежда на срещата юли месец между президента Доналд Тръмп и Владимир Путин да се сложи край на войната в Сирия. Борисов отчете, че вече година и половина имаме нулева миграция. По думите му на ден се предотвратява влизането на 25-30 човека през границата с Турция. „Не така е положението с Гърция. Сега сме подготвили справка и в неделя ще я дам на колегата Ципрас, защото на нашите термокамери се виждат бежанци по 30-40 човека, влизат в някоя ферма в Гърция, обаждат се нашите граничари на техните. Виждаме как отиват на проверка, проверяват, връщат се и казват, че няма нищо“, заяви Борисов. Той изрази надежда и от страна на Гърция да си свършат работата. „Те са получили огромни пари от ЕС, а имат всичко на всичко трима върнати в Турция“, поясни министър-председателят.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.22", "title": " Бойко Борисов: Незабавно затваряне на външните граници на ЕС"}
{"url": "https://trud.bg/%d0%bc%d0%be%d0%b4%d1%80%d0%b8%d1%87-%d0%bf%d0%b0%d0%ba-%d0%b8%d0%b3%d1%80%d0%b0%d1%87-%d0%bd%d0%b0-%d0%bc%d0%b0%d1%87%d0%b0/", "text": "НИЖНИ НОВГОРОД – За втори път от два мача Лука Модрич заслужи наградата за №1 на световното. Приза получи и след 2:0 над Нигерия. „Слабото представяне на Аржентина е заради нашата перфектна игра – каза Модрич. – Целта беше топката да не достига до Меси и мисията бе изпълнена. Аржентинците имаха само едно положение и то дойде след наша голяма грешка.“ За последно Аржентина падна толкова тежко в групова фаза на мондиал от 1:6 срещу Чехословакия през 1958 година.", "date": "2018.06.22", "title": " Модрич пак играч на мача"}
{"url": "https://trud.bg/%d0%bd%d0%b0%d0%b4-200-%d0%bd%d0%b0%d1%80%d1%83%d1%88%d0%b5%d0%bd%d0%b8%d1%8f-%d0%b7%d0%b0-%d1%82%d1%80%d0%b8-%d1%87%d0%b0%d1%81%d0%b0-%d0%b7%d0%b0%d1%81%d0%b5%d1%87%d0%b5-%d0%bd%d0%be%d0%b2%d0%b0/", "text": "Над 200 нарушения само за три часа засече нова камера в сектор „Пътна полиция” в Разград. При първото поставяне на устройството на бул. „Априлско въстание”, преди изхода за Русе и Попово,  в рамките на два часа камерата е отчела 140 нарушения на скоростта. На следващия ден за час са установени още 60 превишавания на допустимата скорост. От полицията в Разград предупреждават шофьорите, че технологията, която се използва е лазерна и това прави камерата още по-прецизна. Устройствата разполагат със собствени батерии, които издържат по минимум 5 часа в режим на запис и работят самостоятелно. Те могат да установяват по няколко нарушения, извършвани от различни автомобили, едновременно. Функционалността им позволява да следят за нарушения на скоростта в двете посоки на движение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.22", "title": " Над 200 нарушения за три часа засече нова камера на полицията в Разград"}
{"url": "https://trud.bg/%d1%82%d1%80%d0%b5%d1%82%d0%be%d0%ba%d0%bb%d0%b0%d1%81%d0%bd%d0%b8%d1%86%d0%b8-%d0%bf%d1%80%d0%b5%d0%b4%d1%81%d1%82%d0%b0%d0%b2%d0%b8%d1%85%d0%b0-%d0%bf%d1%80%d0%be%d0%b5%d0%ba%d1%82%d0%b0-%d1%81/", "text": "Проектът си за детска Горна Оряховица представиха на кмета на Общината инж. Добромир Добрев децата от 3 „а“ клас от ОУ „Иван Вазов“. Учениците с класен ръководител Виолета Бакърджиева, работят в група „Красив и славен роден край“ и са изработили своите рисунки с желания в заниманията по проект „Твоят час“. Децата са пожелали да има повече водни атракциони, детска улица, картинг писта. В проекта си, третокласниците са представили и идеите си за герб на Горна Оряховица, в който са включили част от символите на града. „Мисля, че повечето от нещата, които виждам тук на рисунките ще успеем да изпълним. Догодина ще имаме басейн с водни атракциони, в обновения парк „Детски кът“ сме обособили специално място до главната алея с дървена сцена и пейки около нея за занимания, уроци и детски концерти на открито. Имаме идея и за велописта в някой от парковете, сподели с децата инж. Добрев. Кметът изрази изключително задоволство от добрите предложения на децата, пожела им весело лято с много игри и забавления, но и с достатъчно време за четене на книги. Тъй като наближава Еньовден, а третокласниците предната вечер се бяха завърнали от „зелено училище“, подариха на инж. Добрев букет от билки, набрани от поляните край Трявна. Децата пожелаха на кмета, той, семейството му и целия екип на общината да бъдат здрави, за да работят по осъществяването на многото идеи и проекти за децата и гражданите на Горна Оряховица. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.22", "title": " Третокласници представиха проекта си за детска Горна Оряховица на кмета на града"}
{"url": "https://trud.bg/%d0%bf%d0%be%d0%b2%d0%b5%d1%87%d0%b5-%d0%bc%d0%b5%d1%81%d1%82%d0%b0-%d0%b2-%d0%b4%d0%bd%d0%b5%d0%b2%d0%bd%d0%b8%d1%8f-%d1%86%d0%b5%d0%bd%d1%82%d1%8a%d1%80-%d0%b7%d0%b0-%d0%b4%d0%b5%d1%86%d0%b0-%d1%81/", "text": "С 10 места да се увеличи капацитетът на Дневния център за деца с увреждания в Търговище и да може да приеме 30 потребители на услугите иска общинската администрация. В момента центърът работи над капацитета си от 20 места и има чакащи. Това води до недостиг на средства и персонал за предоставяне на здравно-социалните услуги, уточняват от общината. Звеното е за деца до 18 години, които имат различни физически и ментални увреждания и се нуждаят от специализирани грижи. С тях работят рехабилитатор, логопед, психолог, специален педагог и други. За всяко от децата се изготвя индивидуален план, според конкретните му потребности. Предложението за увеличаване капацитета на центъра ще бъде разгледано от Общинския съвет, след което ще се внесе в местната дирекция за социално подпомагане и в Агенцията, за да се утвърди разширяването. Ако то бъде прието, се очаква новите места и съответните средства за покриване на дейността да влязат в сила през следващата година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.22", "title": " Повече места в дневния център за деца с увреждания искат в Търговище\t\t\t"}
{"url": "https://trud.bg/%d0%bf%d0%be%d1%82%d0%be%d0%bf-%d1%83%d0%b4%d0%b0%d1%80%d0%b8-%d0%bc%d0%be%d0%bd%d1%82%d0%b0%d0%bd%d1%81%d0%ba%d0%be%d1%82%d0%be-%d1%81%d0%b5%d0%bb%d0%be-%d0%b5%d1%80%d0%b4%d0%b5%d0%bd/", "text": "Приливна вълна, надигнала се след пороен дъжд, заля в четвъртък част от монтанското село Ерден, община Бойчиновци. Пороят завири улици и наводни дворове и къщи. Пострадали хора няма, щетите от водната стихия още се уточняват. Багери и камиони разчистват района от кал и дървета, съобщиха от полицията в Монтанта. Потопът нахлул в Ерден – на 10 км от Монтана, към 18 часа в четвъртък. Малко преди това небето в района потъмняло и плиснал страховит дъжд, придружен с гръмотевици и светкавици. Посипали се и ледени зърна. „При нас валя, но в съседното село Вирове беше още по-страшно. Там обаче се на високо и всичката вода тръгна към нас!”, разказаха местни жители. Пороят препълнил отводнителните канали в ниската част на Ерден, водата преляла и заляла близките къщи и дворове. Част от домовете и имотите са наводняват за втори път през последната седмица. „Бяхме почистили каналите и района преди 3 дни, но пороят беше страшен. Над 100 л на кв. метър. Водата влачеше пръст, камъни, дървета и храсти от полетото! Беше ужасно!”, сподели кметицата на Ерден Елена Пенкова. След сигнал за бедствието малко преди 19 часа в селото пристигнали екипи от „Противопожарна безопасност и защита на населението” в Монтана, които евакуирали 17 годишно момиче от залетия му дом. Минути след това дъждът спрял и калните порои се оттекли. Калта и дърветата по улици и къщи обаче останали. „Щети по инфраструктурата няма. Техника на „Гражданска защита” и общината разчистват селото от наноси и боклуци. Отводняват се мазетата на 8 къщи”, каза кметът на Бойчиновци Светлин Сретениев. Социални служители обхождат засегнатите къщи и описват щетите, за да се търси възможност за помощ на хората, “Молим се да не завали отново. Земята е преовлажнена, нищо не се оттича и не попива. Всеки дъжд вече е бедствие!”, каза кметицата Елена Пенкова. И в петък в област Монтана се очакват краткотрайни, но интензивни валежи, придружени с гръмотевици, има и условия за градушки. Очаква се дъждовете да стигнат до 20-30 л. на кв. м., предупредиха метеоролозите и обявиха жълта степен на опасност. Шефът на Противопожарната служба в Монтана комисар Венцислав Райков е изпратил писма до кметовете на общини, управителите на ВиК, Пътно управление и ЧЕЗ Разпределение, с които ги уведомява при възникване на бедствени ситуации с непосредствена заплаха за населението, инфраструктурата и околната среда незабавно да подават информация в Оперативния център в Монтана на телефони 096/396 464 и 096/301 606. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.22", "title": " Потоп удари монтанското село Ерден\t\t\t"}
{"url": "https://trud.bg/%d0%bf%d1%80%d0%be%d0%b2%d0%b5%d1%80%d0%b8%d1%85%d0%b0-%d0%b4%d0%be%d1%81%d1%82%d1%8a%d0%bf%d0%bd%d0%b8-%d0%bb%d0%b8-%d1%81%d0%b0-%d0%bf%d0%bb%d0%b0%d0%b6%d0%be%d0%b2%d0%b5%d1%82%d0%b5-%d0%b7%d0%b0/", "text": "Въпреки че плажовете не са общинска собственост, по заповед на кмета Димитър Николов, експерти на кметството извършиха проверка дали ивиците са достъпни за хора с увреждания.  Инспекцията на плажните ивици бе извършена от комисия, в която участваха и представители на РЗИ, БЧК и полицията. В нея участва и представителят на хората с увреждания Грета Аспарухова, която изпробва ефективността на изградените съоръжения. Комисията установи, че е необходимо да бъдат направени редица подобрения, а на собствениците и наемателите на плажове са съставени предписания да направят незабавно подобрения по рампите за придвижване на хора с колички, да поставят допълнително чадъри и платформи за достъп до тях. Другото изискване е тоалетните на плажовете да се поставят на по-удобни места. В момента достъпът до част от санитарните възли е невъзможен, а в тях не може да влезе човек с количка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.22", "title": " Провериха достъпни ли са плажовете за хора с увреждания"}
{"url": "https://trud.bg/%d0%b3%d0%b0%d0%b7%d0%be%d0%b2%d0%b0-%d0%b1%d1%83%d1%82%d0%b8%d0%bb%d0%ba%d0%b0-%d1%81%d0%b5-%d0%b2%d0%b7%d1%80%d0%b8%d0%b2%d0%b8-%d0%b8-%d0%be%d0%b1%d0%b3%d0%be%d1%80%d0%b8-%d0%b6%d0%b5%d0%bd%d0%b0/", "text": "Неизправна газова бутилка гръмна на терасата на апартамент на ул. “Македония” във Варна и обгори стопанката на дома. Инцидентът станал около 20,20 ч в четвъртък, съобщиха от полицията. От взрива 44-годишната жена е получила изгаряния по тялото и е настанена в клиниката по термични травми във Военноморска болница. Опасност за живота й няма. Унищожени са мебели, електрически уреди и дограма в апартамента й. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.22", "title": " Газова бутилка се взриви и обгори жена"}
{"url": "https://trud.bg/%d0%b7%d0%b0%d1%84%d0%b8%d1%80%d0%be%d0%b2-%d1%82%d1%80%d0%b5%d0%bd%d0%b8%d1%80%d0%b0-%d0%ba%d0%b8%d1%82%d0%b0%d0%b9%d1%81%d0%ba%d0%b8-%d0%be%d1%82%d0%b1%d0%be%d1%80/", "text": "Адалберт Зафиров ще тренира сборния отбор до 17 г. на китайската провинция Хубей, в която живеят 70 милиона души. Азиатският тим пристигна у нас вчера за 23-дневен лагер в комплекс „Спорт Палас“ в Сливен. Там Зафиров ще ръководи подготовката, а китайските треньори ще му помагат и ще трупат опит. Съществува възможност след лагера българският наставник да продължи работата си с отбора. Китайците са у нас съгласно споразумение за сътрудничество в областта на спорта между България и Китай, подписано в Пекин през 2016 г. от министър Красен Кралев. Тогава той се договори с колегата си Лиу Пън за обмяна на опит, съвместни лагери и други инициативи. Благодарение на установените добри връзки с Китай през миналата година там работиха като треньори Божидар Искренов и Бисер Хаздай. Те водиха сборен отбор на 14-милионния град Ухан, а в продължение на месец тимът бе на подготовка в България. Кремена Искренова, съпругата на Божидар, бе треньор по художествена гимнастика в Китай. „За мен това е едно предизвикателство, защото имам опит с футболисти от всички възрастови групи и се надявам да бъда полезен“, заяви Адалберт Зафиров след първата среща с китайските юноши. Той е уредил три контролни срещи срещу „Локомотив“ (Пд), „Верея“ и „Сливен“, като предстои да бъдат договорени още поне четири мача. Водят се преговори за контроли и с други наши отбори като „Левски“, ЦСКА, „Септември“, „Нефтохимик“ и др.  „Тези момчета са млади и сега за първи път ще се сблъскат с футбола в Европа. Ние ще се постараем те да се чувстват добре в България и да им предадем нашите знания“, добави Йордан Лечков, който е първи вицепрезидент на БФС.", "date": "2018.06.22", "title": " Зафиров тренира китайски отбор"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d0%b4%d0%b5%d0%b2%d0%b5%d1%82-%d0%bc%d0%b5%d0%b4%d0%b8%d0%b8-%d0%bd%d0%b0-%d0%b1%d1%8a%d0%bb%d0%b3/", "text": "Девет медии на български език ще получат увеличено финансиране от сръбската страна – три пъти повече в сравнение със сегашното. Това обяви президентът Румен Радев на съвместен брифинг със сръбския си колега Александър Вучич днес след срещата на двамата президенти с българското национално малцинство в Димитровград, предаде БТА. Радев отбеляза по въпроса за образование на български език, че след 30 години без издаване на български учебници, от миналата година са издадени всички учебници за основно образование и се чакат решенията на Националния съвет на националното ни малцинство да предоставят вариантите и сръбската държава е готова веднага да отпечата учебниците за средно образование.  По-тежкият проблем е обезлюдяването, той не зависи от еднолично решение, коментира още Румен Радев. Той посочи, че има план, полагат се съответните грижи, инфраструктурата продължава да се развива. Призовах местната власт, в която участват много представители на нашето национално малцинство, да вършат по-ефективна работа за привличане на инвеститори, заяви още българският президент. За здравеопазването ще има още финансова подкрепа за местните медицински пунктове, потвърден е ангажиментът на ВМА да се извършва лечение и там, и периодично да се изпращат специализирани екипи и да се води профилактична дейност тук, на място. Има огромен прогрес в законодателството на Сърбия по отношение на малцинствата и очакваме този ефект да се види тук на място, заяви Румен Радев. Той посочи, че днешната среща е била безпрецедентна, защото двамата президенти – и на Сърбия, и на България – са били на откровена и ползотворна среща с нашето национално малцинство. Радев отбеляза, че съдбата на това малцинство е изключително важна не само за България, а и за Сърбия, и за двустранните ни отношения, и за европейската перспектива на Сърбия. Между мен и президента Вучич има отношения на близост, конструктивност и пълна откровеност. Ние знаем проблемите, има нов дух в нашите отношения, има ангажираност на българската държава, личен ангажимент на президента Вучич, но трябва тук да има спазване и на сръбските закони, отбеляза българският държавен глава. Според него понякога нетърпението да се свърши нещо води до някои нелепи ситуации – като задържането на двете паметни плочи или задържането на медиците ни. Да си гражданин тук с българско самосъзнание означава да бъдеш лоялен и към законите на държавата, в която живееш, отбеляза българският държавен глава. Той каза, че е призовал за по-голямо единство в българското национално малцинство като общност тук, както и в Националния съвет на българското национално малцинство, защото от това единство зависи до каква степен и сръбската, и българската държава могат да се ангажират с решаването на проблемите. Той благодари на президента Вучич и го поздрави за лидерството му и политическата отговорност да се работи заедно за постигне на пълно историческо помирение, за решаване на проблемите на националното ни малцинство, за развитие на отношения в дух на приятелство. Радев открои поднасянето на цветя на паметника на Нешков връх, както и решението за връщането на двете паметни плочи, които още в понеделник ще бъдат върнати в Босилеград.  Вучич категорично изрази становището си, че сръбската държава по никакъв начин няма да толерира езика на омразата и действия, които водят до прояви от такъв характер и негативна реторика, заяви още президентът Радев. Ние, сърбите, обичаме българите, искрено казвам, че при нас няма нито един сърбин, който не обича българите, каза сръбският президент Александър Вучич. Желаем добри отношения, и ако някой каже, че се нуждаем от България само за да продължим по пътя към Европейския съюз, това не е така. Нуждаем се от България като съсед, като приятелска държава, отбеляза Вучич. Разбира се, европейската перспектива е добре дошла, но това за нас не е повод или мотив за добри отношения с България, заяви той. Вучич каза, че е настоял пред президента Радев и пред българите да кажат какво трябва да се направи и какви са конкретните задачи за решаване. Разговаряхме и по проблемите, касаещи инвеститорите тук и ще направим усилия да ги решим, посочи сръбският президент. Според него когато туристите опознаят красотата на земите около Босилеград и Димитровград, ще има и инвестиции в туризма. Много съм щастлив заради посещението на българския държавен глава. Днес двамата ще отидем на Нешков връх, където са погребани сърби и българи, посочи сръбският президент.  Румен Радев е от вчера на двудневно официално посещение в Сърбия по покана на своя сръбски колега Александър Вучич. Днес двамата държавни глави, освен срещата си с българското национално малцинство в Димитровград, посетиха и гимназията “Св. Св. Кирил и Методий” и направиха първа копка за паметник на Св.Св. Кирил и Методий. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.22", "title": " Президентът Радев: Девет медии на български език ще получат увеличено финансиране от сръбската страна"}
{"url": "https://trud.bg/%d1%85%d1%8a%d1%80%d0%b2%d0%b0%d1%82%d0%b8%d1%8f-%d0%bd%d0%b5%d1%81%d0%ba%d1%80%d0%b8%d1%82%d0%b8%d1%8f%d1%82-%d1%84%d0%b0%d0%b2%d0%be%d1%80%d0%b8%d1%82/", "text": "НИЖНИ НОВГОРОД – Преди 20 години Хърватия омая света. В първото си участие на световни финали след разпада на бивша Югославия „шахматистите“ стигнаха до третото място! Бяха наследниците на България от 1994-а. Бяха новото чудо от Балканите. През тези 20 години ние не можем дори да се доближим до участие на мондиал, докато Хърватия не само държи нивото. Напротив – става още по-силна. Във Франция отборът имаше Давор Шукер, Звонимир Бобан, Роберт Просинечки и Славен Билич. Отново бе в група с Аржентина и загуби с 0:1. Но благодарение на голмайстор №1 на турнира Давор Шукер, днес президент на федерацията, стигна до полуфинал с Франция. И там великият нападател първи вкара гол, мечтата за големия мач бе толкова близо, но защитникът Лилиян Тюрам за първи и единствен път заби две попадения в официален двубой и изстреля „петлите“ към славата. 20 години по-късно Хърватия вече е (не)скритият фаворит за титлата. На Евро 2016 никой не можеше да обясни как отборът загуби от бъдещия шампион Португалия. 117 минути хърватите мачкаха Кристиано Роналдо и компания, но допуснаха една контраатака и всичко умря. На Мондиал 2018 фаворитите страдат начело с финалистите от предишното световно Аржентина и Германия. Най-светлият лъч, най-добрата игра идва от Хърватия. Наследници на Шукер и Бобан като лидери на отбора са Лука Модрич и Иван Ракитич, асове на „Реал“ и „Барселона“. До тях са нападателите Иван Перишич и Марио Мандужкич, както и новото чудо от „Айнтрахт“ Анде Ребич. Три пъти поред след 1998-а хърватите отпаднаха в групите на мондиал. Вече счупиха тази прокоба. На осминафинала ще играят срещу Дания или Австралия – съвсем преодолим за нивото им съперник. На фона на показаното в Русия отборът вече не е скрит, а явен фаворит за титлата. „Можем да направим повече от 1998 година – каза Деян Ловрен, защитник на „Ливърпул“. – По-добри играчи сме от онзи тим. Харесва ни да ни смятат за аутсайдери. А след като в играта още са Германия, Испания и Франция, ние ще си бъдем такива.“ Победата над Аржентина е мач №2 в историята на Хърватия. Под номер едно все още е триумфът също с 3:0, но над Германия в четвъртфинала през 1998 година. По всичко личи, че най-доброто от Хърватия предстои. Единственият проблем може да е балканският синдром на главозамайване. Класата е налице. Факт – Хърватия надгради много над успеха си от 1998 година и вече мечтае дори за световна титла. „Динамо“ (Загреб) е традиционен участник в групите на Шампионската лига. В интервю за „Труд“ преди три години Давор Шукер каза, че непрекъснато се градят терени и школи. И на следващия ден Хърватия ни разгроми с 3:0 в евроквалификация. Хулиганите са най-големият проблем на Хърватия. Но в Русия феновете са „кротки като агънца“ по трибуните и градовете. Явно машината е заработила на 100 процента. А за нас остава да си спомняме за 1994 година и да си задаваме въпроса „Защо?“ Защо станахме най-любими на неутралните фенове и защо днес ни няма на картата.", "date": "2018.06.22", "title": " Хърватия – (не)скритият фаворит"}
{"url": "https://trud.bg/%d0%b2%d0%b0%d0%bb%d0%b5%d0%bd%d1%82%d0%b8%d0%bd-%d1%80%d0%b0%d0%b4%d0%b5%d0%b2-%d0%b8%d0%bc%d0%b0%d0%bc%d0%b5-%d1%81%d0%b2%d0%b8%d0%b4%d0%b5%d1%82%d0%b5%d0%bb%d1%81%d0%ba%d0%be-%d1%81%d0%b2%d0%b5/", "text": "Имаме свидетелско сведение за избягалия затворник от Ловеч, продължаваме да работим по него. Това каза министърът на вътрешните работи Валентин Радев от трибуната на Народното събрание във връзка с избягалия вчера затворник от Ловеч Борис Иванов. „На 21 юни 2018 г. малко след 10.00 часа лишеният от свобода е извършил отклонение от работен обект в затвора в Ловеч. С телеграма Министерство на правосъдието ни уведомяват. В ГД „Национална полиция“ в 13.34 ч. сме уведомени. Лицето е обявено за общодържавно издирване веднага“, каза Радев. По думите чрез пресцентъра на ГД „Национална полиция“ е изпратено прессъобщение и снимка на лицето в електронните медии с цел запознаване на обществеността. „Създадена е необходимата организация и са предприети оперативно-издирвателни действия. Проверяват се адресите на лица от близкото обкръжение на това лице, на територията на ОДМВР – Ловеч, Велико Търново и Търговище и други“, каза министърът. Радев заяви, че се извършват проверки на железопътния и автобусния транспорт в страната. „Изградени са Контролно-пропускателни пунктове. Създадена е организация съвместно с ГД „Гранична полиция“, допълни министърът и уточни, че са поставени задачи на агентурния апарат на МВР. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.22", "title": " Валентин Радев: Имаме информация за избягалия затворник от Ловеч"}
{"url": "https://trud.bg/%d1%80%d0%b0%d0%b7%d0%bf%d0%b8%d1%82%d0%b2%d0%b0%d1%82-%d1%87%d1%83%d0%b6%d0%b4%d0%b8-%d0%b5%d0%ba%d1%81%d0%bf%d0%b5%d1%80%d1%82%d0%b8-%d0%bf%d0%be-%d0%b4%d0%b5%d0%bb%d0%be%d1%82%d0%be-%d1%85%d0%b8/", "text": "Външни експерти – румънски и немски специалист, който са участвали в експертиза, поръчана от фирмата превозвач “Булмаркет ДМ”, ще бъдат разпитвани по делото “Хитрино”. В петък в Окръжния съд в Шумен имаше поредно заседание и при повторен разпит на свидетеля Стефан Иванов от дружеството съдия Румяна Райкова поиска координати на експертите. По данни на свидетеля тези експерти са присъствали на оглед на 12 декември 2016 г. Адвокатите на двамата обвиняеми главният машинист Димитър Михнев и помощникът му Радослав Петков обявиха, че се ангажират за заседанието от 27 септември да осигурят единия от експертите. Известно е, че фирмата-превозвач на дерайлиралите цистерни на жп гара Хитрино поръча своя експертиза и нейното заключение за причините за инцидента е различно от обвинението на прокуратурата. Според нея, причината е незаключена стрелка №5 или счупена. Според обвинението обаче, висока скорост, двойна на допустимото, е причина за дерайлирането, взрива и пожара, а вината е на двамата машинисти. На заседанието в петък беше представена пожаро-техническа експертиза, според чието заключение до взрива се стига след възпламеняване на изтеклия газ от печка на твърдо гориво в къщата на двете осиротели сестри. Съдът обаче постави допълнителен въпрос за изясняване – дали е възможно контактната мрежа да е довела до възпламеняване и това ще се изяснява. Изслушана бе и експертиза за причините, довели до деформиране и разкъсване на цистерната. Това не е от съприкосновение с кука, а с релса от жп пътя, заявиха двама специалисти. Представител на ДАНС свидетелства по делото, но при закрити врати. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.22", "title": " Разпитват чужди експерти по делото “Хитрино”\t\t\t"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d1%80%d0%b0%d0%b7%d1%8f%d1%81%d0%bd%d0%b8-%d1%83%d0%bf%d1%80%d0%b0%d0%b2%d0%bb%d0%b5%d0%bd%d0%b8%d0%b5%d1%82%d0%be-%d1%81%d0%b8-%d0%bd%d0%b0-%d1%80%d1%83/", "text": "Бойко Борисов проведе среща с група руски журналисти в Министерския съвет днес. Те са на посещение у нас в рамките на Българско председателство на Съвета на ЕС по покана на МВнР, съобщи премиерът Борисов на профила си във Фейсбук. “Разговаряхме по множество теми, от които те се интересуваха: политиката на ЕС за справяне с миграцията, постигнатите договорености по време на моята визита в Русия и разговорите ми с президента Владимир Путин и министър-председателя Димитрий Медведев, проектите ” Балкан” и ” Южен поток”, както и двустранни въпроси в областта на енергетиката, културата и туризма” написа Борисов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.22", "title": " Борисов разясни управлението си на руски журналисти"}
{"url": "https://trud.bg/%d1%81%d1%82%d0%be%d1%8f%d0%bd-%d0%bc%d0%b8%d1%80%d1%87%d0%b5%d0%b2-%d0%ba%d1%8a%d0%bc-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b7%d0%b0%d1%85%d0%b0%d1%80%d0%b8%d0%b5%d0%b2%d0%b0-%d0%bf/", "text": "През 2017 г. се проведе обществено обсъждане за промени в Правилника за легализациите, заверките, преводи на документи и др. книжа. Въпреки направените предложения от заинтересованите страни, те не бяха взети предвид. Направените промени създадоха редица проблеми. Основният е, че чрез ресурса на МВнР се установяваше, дали даден документ е оригинален и подлежи на заверка. Сега тази отговорност е възложена на нотариусите и лицензираните преводачи, които няма как да удостоверят годност. Това каза народният представител от ПГ на „БСП за България” Стоян Мирчев от парламентарната трибуна в питане към външния министър Екатерина Захариева. Според новото законодателство не се изисквало нито преводачът, нито нотариусът да изискват автентичност на документа, което е правено преди от МВнР, чрез посолствата ни в чужбина. Мирчев добави, че таксите за услугата, които са влизали в хазната преди, сега ще се събират от преводачи и нотариуси. Освен това, се оказва, че заверката на документи на българи остава по стария ред. Депутатът не получи отговор- какви приходи са влизали в хазната от услугата преди. „С промените на правилника създадохте още по-големи проблеми, защото ще се заверяват документи без доказана автентичност”, каза Стоян Мирчев на министър Захариева. Това заплашва и националната сигурност”, заключи той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.22", "title": " Стоян Мирчев към министър Захариева: Промените в правилника за легализация на документи създават проблеми"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b0%d0%b9-%d0%bd%d0%b0%d0%bd%d0%ba%d0%be%d0%b2-%d1%81%d0%b5-%d1%81%d1%80%d0%b5%d1%89%d0%bd%d0%b0-%d1%81-%d0%bf%d1%80%d0%b5%d0%b4%d1%81%d1%82%d0%b0%d0%b2%d0%b8%d1%82/", "text": "Министърът на регионалното развитие и благоустройството Николай Нанков се срещна днес с представители на Християндемократическия съюз от региона на Щутгарт. С тях министърът коментира предизвикателствата към регионалната политика, децентрализацията и местното самоуправление. Това съобщиха от пресслужбата на МРРБ. Председателят на регионалната партийна група на ХДС д-р Йоахим Пфайфер посочи, че регионът на Щутгарт включва 189 общини, гъсто населен е и това създава много предизвикателства към инфраструктурата в него. Николай Нанков запозна членовете на регионалната група на съюза с административно-териториалното устройството на страната и политиките и функциите, които изпълнява министерството. Той подчерта, че основните инвестиции на местно ниво са по линия на общините. Регионалният министър коментира кохезионната политика като един от най-важните инструменти на европейско ниво и подчерта, че България е един от най-добрите примери за ефекта от нея. От 2007 г. регионите в България започнаха, макар и бавно, да догонват средното европейско ниво по определени показатели, но проблемът е, че междурегионалните различия се задълбочават и отчитаме негативна демографска тенденция, посочи Николай Нанков. Затова усилията ни са насочени към промяна на модела на регионална политика, създаване на нови инструменти и преодоляване на предизвикателствата на модела „център – периферия“, допълни той. Министърът запозна представителите на Християндемократическия съюз с инвестициите по линия на оперативните програми за развитие на регионите през миналия и настоящия програмни периоди. В рамките на последните три години, особено през последната, работим усилено за въвеждане на тол система в страната, съобщи регионалният министър. Той обясни, че до момента в България се използва винетна система, която е несправедлив модел. Ако страната ни не е богата на природни и други ресурси, ценност за нас са преминаващите през нашата територия пет европейски транспортни коридора. Прогнозите ни са от средата на 2019 г. пътният сектор да започне да генерира три пъти по-голям ресурс, основно от тежкотоварния трафик, информира Николай Нанков. За пример той направи сравнение със ставките в България, Сърбия и Унгария. Представителите на регионалната група на Християндемократическия съюз проявиха интерес към системата на кадастъра у нас. Те поставиха въпроси и за мерките за повишаване на енергийната ефективност в жилищния сектор. В отговор регионалният министър ги запозна с целите и изпълнението на Националната програма за енергийна ефективност на многофамилни жилищни сгради. Той подчерта, че санирането се разглежда не само като опаковане на сградите с дограма и изолация, а изцяло се подобрява енергийната им ефективност. Министърът отбеляза, че чрез програмата се създават икономически, социални и икономически предпоставки за развитието на жилищния фонд и затова тя ще се надгражда във времето. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.22", "title": " Николай Нанков се срещна с представители на Християндемократическия съюз в Щутгарт"}
{"url": "https://trud.bg/%d1%80%d0%b5%d0%bc%d0%be%d0%bd%d1%82%d0%b8%d1%80%d0%b0%d1%82-%d0%bc%d0%be%d1%81%d1%82%d0%b0-%d0%b2-%d0%b1%d1%83%d1%80%d0%b3%d0%b0%d1%81-%d0%be%d0%b3%d1%80%d0%be%d0%bc%d0%bd%d0%b8-%d0%b2%d1%8a%d0%bb/", "text": "Строителни работници ремонтират един от символите на Бургас-Моста, съобщиха плажуващи. Големите и силни вълни по време на последната буря са нанесли поражения по съоръжението, което трябва да е перфектно и здраво, тъй като през летните месеци десетки хора се разхождат по него. Сдълкачането от Моста обаче продължава да е забранено, тъй като е опасно заради подводни камъни и скали. От два дни морето не е бурно и става за къпане, обясниха спасители на плажната ивица. Мъртвото вълнение се появи още в началото на юни, на старта на сезона и не стихваше по цяла седмица. Засега обаче подводните течения ги няма и плажуващите могат да влизат в морето спокойно. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.22", "title": " Ремонтират Моста в Бургас, огромни вълни го пробили"}
{"url": "https://trud.bg/%d0%bb%d1%8f%d1%82%d0%bd%d0%b0-%d0%b2%d0%b0%d1%80%d0%bd%d0%b0-%d1%81%d1%82%d0%b0%d0%bd%d0%b0-%d0%b4%d0%b5%d0%ba%d0%be%d1%80-%d0%b7%d0%b0-%d1%81%d0%bd%d0%b8%d0%bc%d0%ba%d0%b8-%d0%bd%d0%b0-%d0%bd%d0%be/", "text": "Цяло лято Варна ще бъде декор за снимките на най-новия български сериал “Фалшив герой”. Началото на продукцията бе дадено на градския плаж. По план 12-те епизода трябва да бъдат заснети до средата на август. Главната мъжка роля в комедията е отредена на Калин Врачански. Ще му партнират Алекс Сърчаджиева, Ина Добрева, Доротея Толева, Станислава Николова, Пламен Великов, Христо Пъдев, Любен Кънев, Стоян Радев, както и много деца. “Цялото действие ще се развива във Варна, което е прецедент. Въпреки че снимането в активния сезон е сложно, сме изключително благодарни на общината за пълното съдействие”, обясни Димитър Гочев, който е един от продуцентите на проекта. Според него “Фалшив герой” ще се завърти на малкия екран по една от националните телевизии в късна есен. В сюжета има много комични ситуации, свързани с живота на родители, учители и ученици от едно варненско училище, общински съветник с мераци за кметския пост и куп перипетии, свързани с главния герой, около когото има много жени. Домакинът Варна ще получи клип, който ще е част от рекламната кампания на сериала. Общината е партньор в продукцията и участва с 288 000 лв. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.22", "title": " Лятна Варна стана декор за снимки на нов български сериал\t\t\t"}
{"url": "https://trud.bg/%d0%b2%d0%b0%d0%bb%d0%b5%d0%bd%d1%82%d0%b8%d0%bd-%d1%80%d0%b0%d0%b4%d0%b5%d0%b2-%d0%b5-%d0%b3%d0%be%d1%82%d0%be%d0%b2-%d1%81-%d0%be%d1%81%d1%82%d0%b0%d0%b2%d0%ba%d0%b0-%d0%b7%d0%b0%d1%80%d0%b0/", "text": "Министърът на вътрешните работи Валентин Радев не изключи вариант да подаде оставка, ако премиeрът му я поиска, заради новия случай на избягал затворник, предаде   От правосъдното министерство посочиха като възможна причина за инцидента грешка на ръководството на Ловешкия затвор. А главният прокурор се обяви за законодателни промени, за да се предотвратят нови подобни случаи. Радев изрази готовност да поеме политическа отговорност и не изключи възможността да подаде оставка, но все още не знае дали ще се стигне дотам: “Всеки министър сигурно ще ви каже: “Да, какво като подам оставка, няма да се решат проблемите”, не знам, може и да се решат, като ме сменят с някой, който се справя по-добре. Тази преценка дали се справя един министър добре, или не, я прави този, който ми предложи, това е премиерът. Аз докладвам постоянно какво правим, без да си разказвам мечтите, и считам, че сме в правилната посока. Трябва ни време. Знаете ли, че в едно семейство за изневярата последен разбира този, на който е изневерявано. Аз последен ще разбера дали се справям или не, а аз си мисля, че се справям”. След като от парламентарната трибуна министър Радев заяви, че е докладвал на премиера Бойко Борисов как върви издирвателната операция с избягалия затворник, в кулоарите обясни и какво е отговорил: “Продължаваме да го издирваме, разбира се, аз съм оптимист. От петте, които ги няма, петте сме ги хванали, и този ще го хванем, това са леките случаи, така да се каже. И това лице ще бъде заловено, дано не направи някоя беля, докато успееме”. Според вътрешния министър вероятно има пропуски при промяната на мерките на затворника. “Едната от тях е от строг на общ (режим – бел.ред.), след това от закрит в открит тип през предишните години. За жалост това е пропуск, ето, признавам една слабост, която сме установили още с Пелов, и работим по въпроса. Направен е анализ, защо нашият служител обикновено или ако присъства, няма право на глас, така е по инструкцията, но присъствието и информацията, която добива МВР, трябва да бъде акуратна, точна и нашият човек винаги да присъства, когато се вземат такива мерки за района, или дали е на свободен режим или не. Това е слабост, която тука я има също при този случай, освен човека, който е трябвало да го следи, пък не го е следял”. Според министъра на правосъдието Цецка Цачева при този случай са спазени всички процедури по преместване и по осигуряване на работно място. Заместникът на Цачева Николай Проданов посочи като възможна причина за инцидента грешка на ръководството на Ловешкия затвор. Главният прокурор Сотир Цацаров се обяви за законодателни промени. 48-годишният затворник е с 12-годишна присъда за блудство и други престъпления и се издирва издирва в цялата страна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.22", "title": " Валентин Радев е готов с оставка заради избягалия затворник"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%be%d0%b8-%d0%b4%d0%b5%d0%b9%d1%86%d0%b8-%d0%bd%d0%b0-%d0%ba%d1%83%d0%bb%d1%82%d1%83%d1%80%d0%b0%d1%82%d0%b0-%d0%b8-%d0%b8%d0%b7%d0%ba%d1%83%d1%81%d1%82%d0%b2/", "text": "На 25 юни от 14.00 часа, на „Дондуков“ 2 президентът Румен Радев ще удостои с държавни отличия дейци на културата и изкуството. На церемония в Гербовата зала режисьорът Адела Пеева ще бъде отличена с орден „Стара планина“ – първа степен. Румен Радев ще удостои с орден „Св. св. Кирил и Методий“- огърлие, балетната изпълнителка, педагог и хореограф доц. Калина Богоева, оперната прима Стефка Евстатиева, дългогодишния директор на Националния учебен комплекс по култура с лицей за изучаване на италиански език и култура Величка Велянова. На церемонията актьорите Иван Иванов и Христо Мутафчиев, както и композитора и педагог проф. Милко Коларов също ще бъдат удостоени с орден „Св. Св. Кирил и Методий“ – огърлие. Румен Радев ще връчи орден “Св. Св. Кирил и Методий” – втора степен, на писателя и преводач Петър Велчев и на д-р Иван Ангелов – директор (2000-2015) на Народната библиотека “П. Р. Славейков” във Велико Търново. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.22", "title": " Вижте кои дейци на културата и изкуството ще удостои Румен Радев с държавни отличия"}
{"url": "https://trud.bg/%d0%b8%d0%b7%d0%b7%d0%b5%d1%85%d0%b0-30-%d0%b3%d1%80%d0%b0%d0%bc%d0%b0-%d0%bc%d0%b0%d1%80%d0%b8%d1%85%d1%83%d0%b0%d0%bd%d0%b0-%d0%be%d1%82-%d1%87%d0%b0%d1%81%d1%82%d0%b5%d0%bd-%d0%b4%d0%be%d0%bc/", "text": "Вчера от служители на сектор „Противодействие на криминалната престъпност“ в ОДМВР- София и колегите им от РУ- Сливница е проведена полицейска операция срещу престъпленията, свързани с наркотични вещества. В хода й е извършена проверка в частен имот в с. Алдомировци, съобщават от вътрешното министерство. При проведените процесуално- следствени действия в къщата са открити и иззети около 30 грама суха зелена тревиста маса, реагираща на марихуана и метални кутии със семена от същия наркотик. В  двора на имота криминалистите открили канабисови растения в различен стадий на развитие, умело замаскирани сред останалите засадени в парника зеленчуци. 28- годишният обитател на адреса е задържан с полицейска мярка за срок до 24 часа, а по случая е образувано досъдебно производство. Действията по разследването продължават под наблюдението на прокуратурата.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.22", "title": " Иззеха 30 грама марихуана от частен дом в село  Алдомировци"}
{"url": "https://trud.bg/%d0%ba%d0%be%d0%bb%d1%83%d0%bc%d0%b1%d0%b8%d0%b9%d0%ba%d0%b0-%d0%be%d1%81%d1%8a%d0%b4%d0%b8-%d0%b4%d0%b5%d0%b9%d1%81%d1%82%d0%b2%d0%b8%d1%8f%d1%82%d0%b0-%d0%bd%d0%b0-%d1%81%d1%82%d1%80%d0%b0%d1%81/", "text": "Жулиет Теран, изкусителната репортерка на телевизия “DW Espaniol”, осъди действията на футболния фен, която я целуна преди дни в ефир. Колумбийката стана жертва на живо предаване от Саранск преди мача Русия – Саудитска Арабия (5:0).  „Ние жените репортери не заслужаваме подобно отношение – обясни Жулиет. – Ние сме професионалисти, а това отиде твърде далеч.“  Много нейни колежки от цял свят пък я подкрепиха чрез публикации в социалната мрежа Туитър.", "date": "2018.06.22", "title": " Колумбийка осъди действията на страстен фен"}
{"url": "https://trud.bg/%d0%ba%d1%80%d0%b0%d1%81%d0%b8%d0%bc%d0%b8%d1%80-%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d0%b6%d0%b5%d0%bb%d0%b0%d0%bd%d0%b8%d0%b5%d1%82%d0%be-%d0%bc%d0%b8-%d0%b5-%d1%81/", "text": "Желанието ми е още следващата сряда проектът за модернизация на ВМС да влезе за гласуване от правителството и оттам да бъде гласуван от НС. Това каза от парламентарната трибуна министърът на отбраната Красимир Каракачанов в отговор на въпрос за модернизацията на ВМС. „Това ще означава и трите проекта за модернизация на армията да се движат едновременно. Разликата в приемането им от НС е някакви 20 дни“, обясни той и уточни, че проектът за модернизация на ВМС ще се забави с 1 година. „Забавянето е заради провалената процедура, от отказа на фирмата, която спечели да подпише договора. Надяваме се първият кораб да бъде приет през 2021 година, а вторият 2022 година“, поясни Красимир Каракачанов. „Проектът трябваше да бъде актуализиран, към него да се добави стойността на ДДС. Това е отработено, в момента тече междуведомственото съгласуване“, посочи военният министър. „До момента няма забележки, включително и от Министерството на финансите, които са винаги най-акуратни при обследване на такива проекти“, каза още Каракачанов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.22", "title": " Красимир Каракачанов: Желанието ми е следващата сряда проектът за модернизация на ВМС да влезе за гласуване от правителството"}
{"url": "https://trud.bg/%d1%80%d0%be%d1%81%d0%ba%d0%be%d1%81%d0%bc%d0%be%d1%81-%d0%b7%d0%b0%d0%bf%d0%be%d1%87%d0%bd%d0%b0-%d1%82%d0%b5%d1%81%d1%82%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d1%82%d0%be%d0%bf%d0%bb/", "text": "Роскосмос започна изпитания на топлинна защита на спускаемия модул “ЕкзоМарс 2020” в условия, които имитират марсианската атмосфера, предаде ТАСС. Това бе оповестено от пресслужбата на държавната корпорация. Центърът за топлообмен и газоаеродинамика на Централния научно-изследователски институт по машиностроене отработва топлиннна защита на спускаемия модул на мисията “ЕкзоМарс 2020” в условия, имитиращи атмосферата на Марс, оповестиха от Роскосмос. Топлозащитните елементи на аеродинамичния екран и задния капак на апарата се тестват с помощта на плазма. Във вътрешността на модула по време на мисията ще бъдат инсталирани руска платформа за кацане и европейски марсоход. Топлинната защита на повърхността на модула ще е съставена от различни материали, като една част от тях ще изгорят при спускането, а друга ще задържа разпространението на топлината. “По този начин при температура на външната повърхност на модула около 1000 градуса Целзий във вътрешността му трябва да се съхранят допустимите за функционирането на приборите температури”, поясниха от пресслужбата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.22", "title": " Роскосмос започна тестването на топлинна защита на спускаемия модул “ЕкзоМарс 2020”"}
{"url": "https://trud.bg/%d1%81%d0%b0%d0%bc%d0%bf%d0%b0%d0%be%d0%bb%d0%b8-%d0%bc%d0%be%d0%bb%d0%b8-%d0%b7%d0%b0-%d0%bf%d1%80%d0%be%d1%88%d0%ba%d0%b0/", "text": "НИЖНИ НОВГОРОД – Хорхе Сампаоли е най-мразеният човек в Аржентина. Националният селекционер дойде като спасител и изпълни първата си мисия – да класира „гаучосите“ на Мондиал 2018. Но в девет официални мача спечели само един – 3:1 над Еквадор с хеттрик на Лео Меси. Сега очаква уволнението си. „Моля за прошка всички в Аржентина – промълви Сампаоли. – Аз съм виновен за провала. Съжалявам най-вече за хилядите ни фенове, които пропътуваха огромното разстояние до Русия. Планът ни не проработи. Меси трябваше да играе повече с топката. След първия гол на Хърватия бяхме емоционално сринати.“ Сампаоли спечели Копа Америка с Чили през 2015 година. След това пое „Севиля“ и заради Аржентина изостави андалусийците. Сега ще трябва да си търси нова работа.", "date": "2018.06.22", "title": " Сампаоли моли за прошка"}
{"url": "https://trud.bg/%d0%b8%d0%b7%d0%b4%d0%b8%d1%80%d0%b2%d0%b0%d1%82-%d0%b8%d0%b7%d1%87%d0%b5%d0%b7%d0%bd%d0%b0%d0%bb%d0%b0-16-%d0%b3%d0%be%d0%b4%d0%b8%d1%88%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d0%ba%d0%b0/", "text": "16-годишна българка на име Яница е изчезнала на 19 юни т.г. от град Лемесос в Република Кипър, съобщи в. “ “. Момичето е с височина 1,60 м, кестенява коса. Умоляват се гражданите, които имат информация да се обадят в най-близкото полицейско управление или в Българското посолство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.22", "title": " Издирват изчезнала 16-годишна българка в Кипър"}
{"url": "https://trud.bg/%d0%b8%d1%80%d0%b0%d0%bd-%d0%bc%d0%be%d0%b6%d0%b5-%d0%b4%d0%b0-%d0%b8%d0%b7%d0%bb%d0%b5%d0%b7%d0%b5-%d0%be%d1%82-%d1%8f%d0%b4%d1%80%d0%b5%d0%bd%d0%be%d1%82%d0%be-%d1%81%d0%bf%d0%be%d1%80%d0%b0%d0%b7/", "text": "Заместник-министърът на външните работи на Иран Абас Аракчи заяви, че в близките седмици Техеран може да излезе от Съвместния всеобхватен план за действие (СВПД) за иранската ядрена програма, съобщи местната информационна агенция Tasnim, предава РИА Новости. „Търпението на Иран свършва и е много вероятно той да излезе от СВПД през близките седмици“, заяви Аракчи. „Не мога да кажа, че перспективата за продължаване на преговорите с Европа е ясни и може да ни доведе до постигане на общо решение за съхраняване на СВПД. Ние все още чакаме и се надяваме, че предложението на Европа ще бъде приемливо за Иран, за да не излезе той от сделката“, добави иранският дипломат. Според думите на Аракчи, Европа трябва да работи над това да убеди персите в своята решимост да се запази ядрената сделка. РИА припомня, че на 8 май президентът на САЩ Доналд Тръмп обяви, че Вашингтон излиза от споразумението по ядрената програма на Иран, подписано от „шесторката“ международни посредници (Русия, САЩ, Великобритания, Китай, Франция и Германия) през 2015 година. Амерканският държавен глава съобщи, че възстановява всички санкции срещу Техеран, включително вторичните, т.е. тези, по отношение на други страни, правещи бизнес с Иран. Останалите членове на „шесторката“ международни посредници се обявиха против действията на САЩ. Европейските партньори на Вашингтон заявиха, че имат намерение да продължат да спазват СВПД. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.22", "title": " Иран може да излезе от ядреното споразумение в близките седмици"}
{"url": "https://trud.bg/%d0%b9%d0%b5%d0%bd%d1%81-%d1%81%d1%82%d0%be%d0%bb%d1%82%d0%b5%d0%bd%d0%b1%d0%b5%d1%80%d0%b3-%d0%be%d1%87%d0%b0%d0%ba%d0%b2%d0%b0-%d0%bc%d0%b0%d0%ba%d0%b5%d0%b4%d0%be%d0%bd%d0%b8%d1%8f-%d0%b4%d0%b0/", "text": "Генералният секретар на НАТО Йенс Столтенберг очаква Македония да получи покана за членство в Алианса на следващата среща на върха на организацията, предаде македонското електронно издание Радио „Свободна Европа“. „Това, което може да се очаква на следващата среща на върха на НАТО е покана за бившата югорепублика да започне присъединителни преговори за членство в Алианса, а след това, когато договорът между Скопие и Атина бъде финализиран с референдум, ще можем да поканим страната да бъде пълноправна членка на НАТО“, заяви Столтенберг пред „Свободна Европа“. Генералният секретар заяви, че е оптимист по отношение на Македония и се надява и очаква на срещата на върха да бъде взето такова решение. „Разбира се, надявам се, че на референдумът мнозинството ще се изкаже в подкрепа на договора, защото това е исторически шанс за влизане в НАТО и гражданите на БЮРМ трябва да го използват, да кажат „да“ и страната да стане членка на Алианса“, обясни Столтенберг. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.22", "title": " Йенс Столтенберг очаква Македония да получи покана за членство в НАТО"}
{"url": "https://trud.bg/%d0%be%d0%b1%d1%89%d0%b8%d0%bd%d1%81%d0%ba%d0%b8-%d1%84%d0%be%d0%bd%d0%b4-%d0%bf%d0%be%d0%b4%d0%bf%d0%be%d0%bc%d0%b0%d0%b3%d0%b0-%d0%bc%d0%b5%d0%b4%d0%b8%d1%86%d0%b8-%d0%b2-%d0%b4%d0%be%d0%b1%d1%80/", "text": "Лекари, медицински сестри и акушерки от Добрич ще бъдат подпомагани финансово от общинския фонд “Здраве”, съобщиха от местната администрация. Медиците могат да подават молби за възстановяване на такси за участие в курсове за придобиване на специалност и на наеми за общинско жилище. Фондът ще покрива и до 50% от таксите за ясли и градини на децата им, както и част от транспортните разходи на живеещите извън града. Условието е кандидатите да имат трудов договор с лечебно заведение на територията на Добрич и чисто свидетелство за съдимост, уточниха от общината. Фонд “Здраве” бе създаден с решение на местния парламент в края на миналата година. Целта му е чрез бонуси да преодолее дефицита на медицински кадри, който е особено остър в болничната помощ. За тази година местната хазна осигури 20 000 лв. за фонда, като ще се търсят и допълнителни средства по проекти, програми и чрез благотворители кампании. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.22", "title": " Общински фонд подпомага медици в Добрич"}
{"url": "https://trud.bg/%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d0%b2%d1%8a%d0%b2-%d0%b2%d0%b0%d1%80%d0%bd%d0%b0-%d0%b8%d0%b7%d0%b4%d0%b8%d1%80%d0%b2%d0%b0-%d0%b4%d0%b8%d0%bd%d0%ba%d0%be-%d0%b2%d0%b0%d0%bb/", "text": "Областна дирекция на МВР – Варна издирва Динко Валериев Тодинов. Мъжът е на възраст 35 години.  Динко Тодинов е със слабо телосложение, висок е 180 – 185 см, с овално лице и къса черна коса; очите му са кафяви. Мъжът е бил облечен с ярко зелени късо до коляното панталони, сива тениска с къс ръкав и е бил обут с тъмни чехли. В неизвестност е от 16 юни 2018 г., когато е напуснал дома си. Динко Тодинов страда от психично заболяване. Апелираме към гражданите, които имат информация за местонахождението на мъжа да позвънят на телефон 112 или да подадат сигнал в най-близкото поделение на МВР. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.22", "title": " Полицията във Варна издирва Динко Валериев Тодинов\t\t\t"}
{"url": "https://trud.bg/%d0%bc%d0%b8%d0%bb%d0%b8%d0%b0%d1%80%d0%b4%d0%b8-%d0%b4%d0%b0-%d0%bd%d0%b8-%d0%b4%d0%b0%d0%b2%d0%b0%d1%82-%d0%bd%d1%8f%d0%bc%d0%b0-%d0%b4%d0%b0-%d0%bf%d1%80%d0%b8%d0%b5%d0%bc%d0%b5%d0%bc-%d0%b1%d0%b5/", "text": "Против сме намерението на германски политици да връщат мигранти “Милиарди да ни дават, няма да приемаме бежанци. Гарантираме границата.” Това заяви премиерът Бойко Борисов от трибуната в НС. Лидерът на БСП Корнелия Нинова попита с каква позиция министър-председателят отива на мини-срещата на върха по бежанската криза и дали Борисов е съгласен с, че на страните, приютили мигранти, трябва да се дава финансова помощ. “Когато Себастиан Курц обясни, че щял да връща в България по произход и на Съвет, аз публично му казах: “ Как си го представяш идват самолети с бежанци и аз ги чакам на аерогара “София” и почвам да ги приемам? Няма да ти там трасе изобщо – няма самолет австрийски да мине”, обясни Борисов от трибуната. Той се изказа срещу намерението на германски политици и други държави от Западна Европа да връщат бежанците. Премиерът обясни, че “ако сега приемем 1000, догодина можело да поискат 2000 да приемем”. Борисов беше категоричен, че няма да приемаме мигранти, ако Германия тръгне да ги връща. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.22", "title": " Милиарди да ни дават, няма да приемем бежанци (обзор)"}
{"url": "https://trud.bg/%d1%83%d0%bc%d1%80%d1%8f-%d0%bf%d0%be%d1%81%d0%bb%d0%b5%d0%b4%d0%bd%d0%b8%d1%8f%d1%82-%d0%b1%d1%8f%d0%bb-%d1%82%d0%b8%d0%b3%d1%8a%d1%80-%d0%b2-%d0%b7%d0%be%d0%be%d0%bf%d0%b0%d1%80%d0%ba%d0%b0-%d0%b2/", "text": "Последният бял тигър в зоопарка в Синсинати си отиде от този свят, съобщи Асошиейтед прес.  От дирекцията на зоопарка поясниха, че тигрицата Попси бе евтаназирана поради напредналата й възраст – 22 години. Тигрицата имала много здравословни проблеми и от зоопарка заключили, че не могат да поддържат доброто качество на живота й. Попси пристигнала в зоопарка в Синсинати от този в Нашвил през юни 1996 г. Тя и сестра й Ерика са кръстени на диригента на “Синсинати попс оркестра” Ерих Кунцел. Компаньонът от мъжки пол на Попси през последните 10 години бе Акере, който умря през декември м.г. Според експерти от зоопарка средната продължителност на живота на белите тигри е между 15 и 20 години. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.22", "title": " Умря последният бял тигър в зоопарка в Синсинати"}
{"url": "https://trud.bg/%d0%b0%d0%b2%d1%82%d0%be%d0%b1%d1%83%d1%81%d0%b8-%d0%b1%d0%bb%d0%be%d0%ba%d0%b8%d1%80%d0%b0%d1%82-%d1%86%d0%b5%d0%bd%d1%82%d1%8a%d1%80%d0%b0-%d0%bd%d0%b0-%d1%81%d1%82%d0%be%d0%bb%d0%b8%d1%86%d0%b0/", "text": "Шествието ще продължи от 10 до 13,30 ч. Автобуси и камиони ще блокират центъра на София в понеделник, 25 юни. Протестното шествие ще продължи от 10 ч. до 13:30 ч. като в него ще се включат 150 камиона и 200-250 автобуса от 12 браншови организации, каза за “Труд” Магдалена Милтенова – координатор на автобусните превозвачи. Те ще протестират срещу внесения в парламента законопроект за Българска автомобилна камара.  Със закона на определен кръг от хора ще се дадат огромни правомощия, което е предпоставка за корупция, каза Магдалена Милтенова. Проектът предвижда лицензите в сектора да се дават от камарата, като по този начин се изземат функции на държавата, допълни тя. А министърът на транспорта ще има само съвещателен глас. Един от текстовете предвижда, ако превозвач не работи един месец, лицензът му да бъде отнеман. Но има автобуси, които возят само ученици или туристи на морето и не работят целогодишно. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.22", "title": " Автобуси блокират центъра на столицата\t\t\t"}
{"url": "https://trud.bg/%d0%b3%d1%83%d0%b1%d0%b8%d0%bc-6-%d0%bc%d0%bb%d0%bd-%d0%bb%d0%b5%d0%b2%d0%b0-%d0%be%d1%82-%d0%b8%d0%b7%d0%bd%d0%be%d1%81-%d0%bd%d0%b0-%d1%82%d1%80%d1%8e%d1%84%d0%b5%d0%bb%d0%b8/", "text": "Реколтата е добра, но липсват берачи  Държавата губи 5-6 милиона лв. годишно от износа на трюфели. Причината е, че незаконни прекупвачи изнасят без нужните документи скъпите гъби и съответно не плащат данъци на държавата. Това обясни за “Труд” зам.-председателят на Асоциацията на преработвателите на диворастящи гъби и плодове Юлиян Колев. Всички останали редовни бизнесмени плащат 6% данък при източника, но основно чужденци са прекупвачи на ценната стока в Лудогорието, като го правят абсолютно незаконно. Те не са в сивия бизнес, защото наистина не плащат нито лев на държавата, а направо в черния, обясни Колев. Причината това да се случва е липсата на достатъчно контрол. Почти цялата реколта от трюфели, която се добива у нас, се изнася за чужбина. Деликатесната гъба вече расте почти целогодишно у нас, като цената й зависи от сорта и това през кой сезон се събира. Годишно оборотът от сектора на диворастящите гъби и трюфели у нас е близо 200 милиона евро, като средствата, които идват от едните и другите са почти еднакви – по около 100 млн. евро на година. Сред основните проблеми на бранша през тази година е липсата на достатъчно хора, които да съберат добрата реколта от горски гъби, стана ясно от думите на Колев. Времето през тази година е подходящо, реколтата е добра, но няма работници. Това се забелязва и от факта, че много повече гъби се носят в пунктовете за изкупуване през уикенда, отколкото през седмицата. Причината е, че в събота и неделя много хора, които имат друга работа, събират гъби, за да подпомогнат семейния си бюджета. Обезлюдените малки градове в планинските и горски райони на страната обаче са сред основните причини голяма част от реколтата от гъби да изгнива в гората. В момента основно за чужбина се изнася гъбата пачи крак. Тя се изкупува по 7-8 лева за килограм и се транспортира основно зад граница. Едва 1% от добива се консумира у нас, тъй като в България нямаме традиции да консумираме горски и диворастящи гъби, обясни Колев. Износът на пачи крак е основно за Европа, като сред най-големите вносители на родния сорт гъби са Германия, Австрия и Швейцария, припомни зам.-председателят на Асоциацията на преработвателите на диворастящи гъби и плодове. Те се продават основно пресни, тъй като в момента цената им е достатъчно висока и няма икономическа сметка да се замразяват или изсушават, обясни експертът. Сезонът на пачия крак приключва в края на юли. В същото време до късна есен продължава събирането на едни от най-търсените и ароматни гъби – манатарки. До момента реколтата от тях е била много лоша и червива. Ниското качество е продължило 20-ина дни. Надяваме се лятната и есенните вълни от манатарки да са по-добри, заяви зам.-председателят на Асоциацията на преработвателите на диворастящи гъби и плодове Юлиян Колев. Емигранти Безработните берат лалета и липов цвят Реколтата от гъби в Северозападния Балкан не е много добра, въпреки валежите, споделиха берачи. Пачи крак и манатарка се намират, но на по-високите места в планината, а качеството им не е от най-доброто и не са много желаещите цял ден да обикалят гори и шубраци. Затова повечето от бедните и безработните, които предишни години изкарвали пари с гъби, сега берат липов цвят. По-лесно и доходоносно е. В гъбарския център на област Монтана – село Смоляновци, берачи вече липсват. „Хората заминаха в Холандия и Англия, берат лалета и ягоди по чуждите полета, там получават повече”, казаха местни жители. Ако в минали години за ден берачите сваляли от Балкана по 1-2 тона манатарки, сега се връщат само с по-няколко касетки. Рейдовете из горите за гъби намалели и заради масовото нашествие на кърлежи. В Рила и Родопите Местните изкарват до 100 лева на ден Безработни от Якорудско, Рибново, Белишко “се юрнаха” в Рила и Родопите, за да бераг гъби и горски плодове. Хората са направили лагери в гората, в които живеят, за да е по-ефективен процесът на бране. А до изкупвателните пунктове слизат двама – трима души за предаване на стоката. Така не губят време и сили, споделят берачите. Този начин на живот и работа за хората от планинските селища в Пиринско е традиция. “Нас планината ни храни, иначе друг поминък тук нямаме. Сутрин хукваме в 4 часа по горите и с дни обикаляме в бране на гъби. Не сме забогатяли, но с парите се издържаме.” Това разказват хора от село Краище, Белишка община, прочуто като гъбарското село. “Ако не са гъбите, то берем боровинки, диви ягоди, правим ароматни сладка и ги продаваме. Или пък берем билки, пунктове има за всичко”, казват местните.  “За да си добър гъбар, е необходимо не само да познаваш гъбите, но и да имаш здрави крака”, казват местните. В региона най-много виреят манатарките, пачият крак, рижиката, челядинката, овчият крак, масловките, среща се и смръчкулата”, споделят гъбари. Разказват, че в последните години имат и конкуренция. Пристигат на тумби хора от други общини, опъват палатките в гората и също събират гъби. Но не ги гонят. Защото и тях недоимъкът е довел тук. В началото на сезона местните казват, че дъждовете се оказали благодатни и гъби има. “Има и дни, в които с късмет може да набереш и 100 килограма,  миналата седмица  двама от селото за три дни изкараха по 400 лева  на ден . Но такива добри дни са рядкост”, разказват гъбарите и казват, че промяна в изкупните цени няма – плащат от 6 до 8 лв. за килограм.   В селото заради гъбите е открит и модерен европейски цех за преработка. От тук стоката поема за страни в цяла Европа – Швейцария, Германия ,Франция, Австрия и Италия. Цени Изкупуват пачия крак по 8 лева/кг Жителите на селищата от Еленския Балкан се молят за дъжд, тъй като кампанията за бране на гъби е изключително слаба тази година. Причината за липсата на гъби са засушаването и резките температурни амплитуди. „Нощите са студени, а през деня жегата надхвърля 30 градуса. Брането на гъби стартира с майска гъба като изкупните цени започнаха от 50 лв. за кг и не паднаха под 30 лв. При тези лоши условия, цените за всички гъби се задържаха високи”, каза за „Труд” Стефан Дончев от Елена. Сега в горите има предимно пачи крак, а изкупната цена е 8 лв. за кг. По 10 лв. изкупуват килограм булки. По 7-8 лв. килото върви манатарката, но количествата са малко. Оскъдна е и реколтата на трюфели, каза Стефан Дончев. Деликатесните гъби не успели да узреят напълно заради неблагоприятните климатични условия и заради разредените от сеч гори. Находчиви берачи предават в пунктовете летен трюфел, който се плаща по около 100 лв. за кг. Събират по 1 кг на ден Бурите убиха реколтата Гъбоберът в Смолянско този сезон е слаб. “Само за кратко време, до преди седмица, предлагането в региона тръгна малко по-добре и се изкупуваха по 50-70 кг. дневно манатарки, но дойдоха големите бури, дъждовете и гръмотевиците и сега няма реколта”, казва един от известните търговци на гъби в Смолян Велко Чаушев. А тези дни опитната гъбарка Денка Добрева носи на ден едва килограм пачи крак, режийки, няколко сърнелки и сред тях една манатарка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.22", "title": " Губим 6 млн. лева от износ на трюфели\t\t\t"}
{"url": "https://trud.bg/%d0%bf%d1%80%d0%be%d1%82%d0%b5%d1%81%d1%82%d0%b8%d1%80%d0%b0%d1%89%d0%b8-%d0%bc%d0%b0%d0%b9%d0%ba%d0%b8-%d0%b8%d1%81%d0%ba%d0%b0%d1%82-%d0%b4%d0%b0-%d0%b7%d0%bd%d0%b0%d1%8f%d1%82-%d0%ba%d0%b0%d0%ba/", "text": "Протестиращите пред парламента майки на деца с увреждания са поискали по Закона за достъп до информация данни – с какви средства държавата финансира от бюджета и по оперативни програми Национално представителните организации на хората с увреждания, предаде  . „Искаме да се говори с цифри и факти, както и с конкретика, защото е много лесно да бъдем нападани и с някакви откъслечни опорки (опорни точки – б.р.) да ни замерят. Друго е вече без емоция вече да се погледне обективно и да се види дали тези национално представени НПО-та (неправителствени организации) какви средства получават и защо не искат внасянето на тия два закона“, каза Ива Станкова. Тя визира проектозакона – за хората с увреждания и за личната помощ. Майките разговаряха „на кафе“ пред палатковия лагер с хора, които симпатизират на тяхната кауза, за да обяснят отново своята позиция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.22", "title": " Протестиращи майки искат да знаят как се финансират организациите на хората с увреждания"}
{"url": "https://trud.bg/%d0%b8%d0%b7%d0%b4%d0%b8%d1%80%d0%b2%d0%b0%d1%82-%d0%b1%d0%b5%d0%b3%d0%bb%d0%b5%d1%86%d0%b0-%d0%b1%d0%b0%d1%81%d1%80%d0%b8-%d1%81-%d1%85%d0%b5%d0%bb%d0%b8%d0%ba%d0%be%d0%bf%d1%82%d0%b5%d1%80-%d0%be/", "text": "МВР шефът: Признавам една слабост Рецидивистът Борис Иванов, наричан още Басри, който избяга в четвъртък от външен обект, е бил преследван от трима затворници, които опитали да го върнат. Това се вижда ясно на запис от охранителни камери. Първоначално се появи версията, че клипът показва Басри и негов съучастник, но по-късно стана ясно, че заснетите на клипа са негови съкилийници, които го гонят. Както писа “Труд”, 48-годишният Борис Иванов с татуировка на врата “се отклони” от работа в млекокомбинат край Ловеч. Той излежава 13-годишна присъда за серия блудства и кражби от 2011 г., а преди 20-ина дни го преместили в общежитие на лек режим. Предполага се, че автомобил е чакал затворника близо до главния път Ловеч-Троян. Не е изключено също бягството да е било предварително подготвено, което намалява шансовете на ченгетата да открият Басри. Цял ден вчера униформени спираха и проверяваха автомобили край Ловеч и Добрич, както и във Варна, където дори предизивкаха задръстване на Аспарухов мост. В издирването бе включен и хеликоптер, но без резултат. Вътрешният министър Валентин Радев обясни в парламента, че служителят на фирмата, който контролирал затворниците на обекта, не е бил там по време на бягството. Пред депутати той призна, че има пропуски в случая, които са в оценката на ръководството на затвора. “За жалост, това е пропуск. Ето, признавам една слабост, която сме установили още по случая с Владимир Пелов”, допълни Радев. Той обаче увери, че при подобни “отклонения” от работа, всички затворници са залавяни. В момента около 2 000 затворници имат право да живеят в общежитие от открит тип и да работят, съобщи правосъдният министър Цецка Цачева. Тя бе категорична, че всички процедури по преместването на Басри на лек режим и осигуряването на работа за него са спазени. Цачева допълни, че рецидивистът вече е излежал по-голямата част от присъдата си и рано или късно ще се върне в обществото. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.22", "title": " Издирват беглеца Басри с хеликоптер (обзор)\t\t\t"}
{"url": "https://trud.bg/%d1%87%d1%83%d0%bc%d0%b0-%d0%bf%d0%be-%d1%81%d0%b2%d0%b8%d0%bd%d0%b5%d1%82%d0%b5-%d0%b8%d0%b4%d0%b2%d0%b0-%d0%ba%d1%8a%d0%bc-%d0%b1%d1%8a%d0%bb%d0%b3%d0%b0%d1%80%d0%b8%d1%8f/", "text": "Искат пътниците от Румъния да изхвърлят храната си Африканска чума по свинете е открита край България и лесно може да се прехвърли на животните в страната. Представители на свинекомплекси в русенските села Бръшлен, Голямо Враново и Николово – едни от най-големите в България, в които се отглеждат общо 85 хил. животни, поискаха държавата да предприеме мерки срещу евентуално разпространение на африканската чума по свинете. Управителят на предприятието в Голямо Враново д-р Миленка Димитрова, където се отглеждат 30 хил. животни, заяви, че са регистрирани огнища на болестта в Румъния – на 200 км от свинекомплексите в Русенско. Заболяването не е опасно за хората, но ваксина срещу него няма, а всички заразени животни подлежат на унищожение. Животновъдите настояват за строг контрол, като всички превозни средства, идващи от Румъния, да бъдат проверявани за пренос на месни храни, с които да не бъдат допускани в България. Те искат да се намали популацията на дивите свине с помощта на ловните дружинки. Фермерите настояват на ГКПП “Дунав мост” да бъдат разположени контейнери, в които шофьори и пътниците да си изхвърлят отпадъците, а не по пътя. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.22", "title": " Чума по свинете идва към България"}
{"url": "https://trud.bg/%d1%80%d0%be%d1%82%d0%b0%d1%80%d0%b8-%d0%ba%d0%bb%d1%83%d0%b1-%d0%b2%d0%b5%d0%bb%d0%b8%d0%ba%d0%be-%d1%82%d1%8a%d1%80%d0%bd%d0%be%d0%b2%d0%be-%d0%bd%d0%b0%d0%b3%d1%80%d0%b0%d0%b4%d0%b8-%d0%b4%d0%b5/", "text": "Ротари клуб Велико Търново подкрепи талантливи деца на града – лаурети и победители от национални олимпиади през 2017-2018 г. За трета поредна година ротарианците от старата столица раздадоха награди на ученици, класирали се на 1, 2 или 3-то място на национални олимпиади. На редовна среща на клуба президентът Калоян Ганев раздаде парични награди на 9 деца от Профилираната езикова гимназия „Проф. Д-р Асен Златаров”, Природо-математическата гимназия „Васил Друмев” и Американски колеж „Аркус”. „Детското образование винаги е било приоритет за нас и се радваме, че за поредна година имаме възможността да наградим труда и усърдието на младежите. Ротари клуб Велико Търново става на 80 г. през октомври и през този период е подкрепял и ще продължи да подкрепя талантливите деца на Велико Търново”, заяви Калоян Ганев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.22", "title": " Ротари клуб Велико Търново награди деветима отличници от олимпиади"}
{"url": "https://trud.bg/%d0%b7%d0%b0%d0%b1%d1%80%d0%b0%d0%bd%d0%b8%d1%85%d0%b0-%d0%b7%d0%b0-%d1%81%d1%8a%d0%b1%d0%b8%d1%80%d0%b0%d0%bd%d0%b5-24-%d0%b2%d0%b8%d0%b4%d0%b0-%d0%bb%d0%b5%d1%87%d0%b5%d0%b1%d0%bd%d0%b8-%d1%80%d0%b0/", "text": "Валериана, бял риган и мечо грозде са сред забранените за събиране 24 вида лечебни растения от естествените им находища в цялата страна, като изключение са количествата за лични нужди. Това напомнят експертите от Националната служба за защита на природата към МОСВ във връзка с отбелязването на празника Еньовден. Билките са природен ресурс, който не е неизчерпаем и затова използването му е обект на регулации от няколко закона. Това са Законът за лечебните растения, към който има списък със 739 лечебни растения, Законът за биологичното разнообразие, Законът за защитените територии и Законът за горите. На основание чл. 10, ал. 1, 2 и 3 от Закона за лечебните растения, със заповед, министърът на околната среда и водите определя допустимите за събиране количества билки (кг сухо тегло) от естествените находища, извън територията на националните паркове, за календарната година. Специалният режим на опазване и ползване се прилага за видове, чиито ресурси проявяват трайна тенденция за намаляване и съществува заплаха за естественото им разпространение в природата. Заповедта се обнародва в Държавен вестник. Определените в заповедта количества билки се разпределят от директорите на РИОСВ между подалите заявки билкозаготвители в района на инспекцията. За тази година със заповед на министъра на околната среда и водите се забранява събирането на 24 вида лечебни растения от естествените им находища в цялата страна, като изключение се прави за количества, събирани за лични нужди. Сред тях са лечебната дилянка (валериана), бодлив залист, мечо грозде, бял риган, исландски лишей, различни видове салеп, бял оман, момина сълза, сантонинов пелин и др. И тази година мурсалският чай, наричан още пирински или алиботушки (Sideritis scardica Grisb.), е забранен за бране дори за лични нужди на територията на цялата страна тъй както находищата му са застрашени. Определени са и допустими за събиране количества от 11 билки (кг сухо тегло) от естествените находища, извън територията на трите Национални парка. Някои от тях са лечебна иглика, червен божур, лазаркиня, лудо биле, лютива тлъстига, кисел трън, лечебен ранилист. Целта е да се стимулира култивираното им отглеждане, защото така се осигурява качествена и голяма по обем суровина, без да се нанасят щети на природата. Създават се и възможности за поминък на населението в планинските райони, където почвите са бедни и отглеждането на други култури е трудно. Сега върху земеделски площи се отглеждат мента, маточина, лайка, липа, шипка, мурсалски чай, коприва и други култури. Брането на билки, трябва да се извършва в сухо и слънчево време сутрин, след вдигане на росата. Растения, които са брани росни и след дъжд, при сушене почерняват или бързо се запарват и мухлясват. Трябва да знае начинът и подходящите инструменти за бране на билки. Растенията не се късат или скубят, а се режат с нож или ножица, без да се изкореняват и увреждат. Събират се само тези части от билките, които ви трябват (пъпки, плодове,листа и др.) Около 1/3 от добре развитите растения трябва да се оставят, за да могат да се размножават. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.22", "title": " Забраниха за събиране 24 вида лечебни растения\t\t\t"}
{"url": "https://trud.bg/%d1%88%d0%ba%d0%be%d0%bb%d1%81%d0%ba%d0%b8-%d0%b4%d0%b8%d1%80%d0%b5%d0%ba%d1%82%d0%be%d1%80-%d1%81%d0%b0%d0%bc-%d1%81%d0%b8-%d0%bf%d1%80%d0%b5%d0%b4%d0%b8%d0%b7%d0%b2%d0%b8%d0%ba%d0%b0-%d0%b2%d0%be/", "text": "Директорът на шуменското Второ основно училище “Д-р Петър Берон” Павел Павлов сам си предизвиква вот на доверие за втори път, откакто ръководи школото. Минали са точно 4 г. от първия, а настоящият в урна с тайно гласуване, е насрочен за идната сряда, съобщава той до медиите. Настоява за тяхното присъствие за демократичност. В нито един закон няма разписана подобна процедура, затова школският шеф уточнява, че сам си поставя летвата да получи 3/4 от гласовете, иначе ще си търси друго поприще. Този път обаче, Павлов разширява обсега на имащите право на глас и бюлетина ще могат да пуснат не само учителите и помощния персонал, а и членове на Обществения съвет на училището. Поканени са и представители на община Шумен – кмета, зам. кмета по образование, както и председателя на образователната комисия към местния парламент. Павлов кани даже шефа на Просветния инспекторат в Шумен да каже “да” или “не”. Той е директор на 97-годишното Второ ОУ “Д-р П.Берон” от 8 г., когато е спечелил мястото с конкурс. Смята обаче, че на четири години е нормално да се иска оценка от колектива, която има морална стойност. Павлов е преподавател по физическо възпитание. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.22", "title": " Школски директор сам си предизвика вот на доверие"}
{"url": "https://trud.bg/%d0%b0%d0%b2%d1%81%d1%82%d1%80%d0%b8%d1%8f-%d1%81-%d0%b2%d0%b8%d1%81%d0%be%d0%ba%d0%b0-%d0%be%d1%86%d0%b5%d0%bd%d0%ba%d0%b0-%d0%b7%d0%b0-%d0%b5%d0%ba%d0%be%d0%bb%d0%be%d0%b3%d0%b8%d1%87%d0%bd%d0%b0/", "text": "Министърът на околната среда и водите Нено Димов се срещна с Елизабет Кьостингер, федерален министър на устойчивото развитие и туризма на Австрия, съобщават от пресцентъра на МОСВ. Целта на двустранната срещата, проведена днес във Виена, била запознаване с извършената работа по време на Българското председателство. Министър Димов запознал Елизабет Кьостингер с преговорите по проектите на законодателни актове в областта на кръговата икономика, питейните води и емисиите от СО2 от нови коли и ванове. Тя го поздравила за успешно проведеното председателство, като особен акцент бил поставен върху проведения Форум за екоиновации за качеството на въздуха през февруари в София. Министър Кьостингер подчертала, че важността на темата за качеството на въздуха е намерила отзвук не само на европейско ниво, като работата по нея следва да продължи и занапред. Особено значение за Австрийско председателство ще бъде провеждането на два политически дебата на предстоящия на 25 юни Съвет на ЕС по околна среда, а именно – по въпросите за качеството на питейните води и за намаляването на емисиите от СО2 от нови коли и ванове.", "date": "2018.06.22", "title": " Австрия с висока оценка за екологичната политика по време на председателството ни"}
{"url": "https://trud.bg/%d0%b4%d0%b5%d0%b2%d0%bd%d1%8f-%d1%81%d1%8a%d0%b1%d0%b8%d1%80%d0%b0-424-%d1%82%d0%b0%d0%bd%d1%86%d1%8c%d0%be%d1%80%d0%b8-%d0%bd%d0%b0-%d1%84%d0%b5%d1%81%d1%82%d0%b8%d0%b2%d0%b0%d0%bb%d0%b0-%d1%84/", "text": "424 танцьори от 24 състава за народни танци от областите Варна, Добрич, Шумен, Търговище, Русе и Силистра ще участват във фестивала “Фолклорна палитра”, който ще се проведе на откритата сцена в парка на Девня навръх Еньовден – 24 юни. За първи път в своята история градът организира танцов конкурс за любителски клубове и формации, обявиха от общината. Надпреварата ще мине в три етапа – хоро по избор, хореографска разработка и надиграване на ръченица. Първенците ще излъчи тричленно жури начело с проф. д-р Даниела Дженева, главен художествен ръководител на ансамбъл “Тракия”, а наградният фонд е осигурен от “Девня цимент” АД, уточниха от общината. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.22", "title": " Девня събира 424 танцьори на фестивала “Фолклорна палитра”"}
