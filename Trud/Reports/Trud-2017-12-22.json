{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d0%b2%d1%82%d0%be%d1%80%d0%b8-%d0%bb%d0%b8%d1%84%d1%82-%d0%b2-%d0%b1%d0%b0%d0%bd%d1%81%d0%ba%d0%be/", "text": "Втори лифт в Банско ще има. Това заяви министър-председателят Бойко Борисов в интервю за предаването „Панорама“ по БНТ. „За втория лифт въобще не се колебаем – ще го има! Но искаме така да направим плана за управление на Пирин, че всяко нещо, което допълнително ще се строи в Пирин, ще минава през екологична оценка“, заяви Борисов. „По темата за лифта, ние можем да поканим експерти отвън по време на председателството, да направим една среща и те да си кажат мнението“, каза още той. „Няма да ги оставим в този вот да ни бият, но нали разбирате, че точно по това време всичко лошо в политиката у нас ще го изкараме в парламента“, коментира премиерът по повод на готвения от опозицията вот на недоверие към правителството, който ще съвпадне с началото на българското председателство на Съвета на ЕС. „Вместо да се съсредоточим за 6 месеца и да изкараме, макар и малък, позитивен дивидент за България, ние ще си извадим кирливите ризи“, добави Борисов. „Преди 7 години за здравеопазване се даваха 1 милиард лева. Откакто ГЕРБ е на власт, под 3-4 милиарда не сме падали. И пак има недоволни“, каза премиерът по темата за парите за лекарства. „Не можем до всеки доктор да сложим полицай или да го подслушваме със СРС. Затова искахме да променим системата, но не се възприе. Рано или късно ще се възприеме“, посочи той. „Не воювам с Румен Радев, но той ми дава оценки непрекъснато и взима страна – говори с думите на г-жа Нинова“, коментира още Борисов. „Организираната престъпност у нас тръгна от югоембаргото. В Босна и Херцеговина предстоят избори, а те нямат дори правила за избори. На Балканите действат няколко геополитически сили – и Русия, и Турция, и Китай. А Европа къде е?“, попита Борисов по темата за дипломатическите усилия на страната ни в региона. „Трябва да спрем с лицемерието, че Турция ще влезе в ЕС. Дайте да направим едно специално споразумение между Съюза и Турция! Така както направихме с Брекзит и Канада“, добави той. Убеден съм, че с Валери Симеонов ще направим много неща в сектор туризъм, но той си е такъв – обича да се налага“, каза Бойко Борисов за отношенията с Патриотите и слуховете за предстояща оставка на вицепремиера. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.22", "title": " Премиерът: Втори лифт в Банско ще има\t\t\t"}
{"url": "https://trud.bg/%d0%b3%d1%80%d1%8a%d1%86%d0%ba%d0%b0%d1%82%d0%b0-%d0%b4%d1%8a%d1%80%d0%b6%d0%b0%d0%b2%d0%b0-%d0%bf%d1%80%d0%be%d0%b4%d0%b0%d0%b4%d0%b5-%d0%b0%d0%ba%d1%86%d0%b8%d0%b8%d1%82%d0%b5-%d1%81%d0%b8-%d0%be/", "text": "Гръцкото правителство подписа договора за продажба на 67% от акциите на пристанище Солун. Процедурата се забави няколко години заради многобройните стачки на работещите на втория по големина гръцки порт. Те обаче не успяха да спрат приватизацията, която е част от споразуманието с кредиторитe, под чийто силен натиск подготовката за сделката продължи три години, съобщи  . За купувач беше определен германо-гръцко-френски-китайски консорциум, който предложи цена 1 милиард и 100 милиона евро, като са включени и инвестиции за мореднизиране на порта за 180 милиона евро за следващите пет години. Гръцкото участие е на собственикът на футболния отбор ПАОК и няколко медии – Иван Савидис, който е от руски произход. Инвеститорът, който притежава вече мажоритарния пакет, пое ангажимент да увеличи количеството на обработваните товари на пристанището в Солун, което е печеливш порт и непрекъснато се увеличава товарния трафик, поради и което гръцката страна заложи на най-високата оферта. Очаква се парламентът да ратифицира договора до няколко дни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.22", "title": " Гръцката държава продаде акциите си от пристанището в Солун"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%b4%d0%be%d0%b3%d0%b0%d0%bd-%d0%ba%d0%b0%d0%b7%d0%b0-%d0%bd%d0%b0-%d0%b1%d1%81%d0%bf-%d0%b8-%d0%b4%d0%bf%d1%81-%d0%b8%d0%b7%d1%87%d0%b0%d0%ba%d0%b0/", "text": "Премиерът Бойко Борисов изрази съгласие с част от казаното от Ахмед Доган, че правителството няма алтернатива. Това заяви премиерът Бойко Василев по БНТ. интервюто с него ще бъде излъчено по-късно тази вечер. , че не вижда смисъл от предсрочни парламентарни избори, защото сегашното управление няма алтернатива. По повод готвения от БСП и ДПС вот на недоверие, той попита: „Ако вотът мине, какво правим? Ако целта е „стани да седна“.  Не си заслужава усилието да подложим на изпитание общия ни дом, смята Доган. „Какво каза г-н Доган – и на БСП, и на ДПС, ще ги свалим ГЕРБ и Патриотите, но когато сме готови да управляваме. Ако го направим сега с някакви инструменти, след 2-3 месеца те пак ще ни свалят нас. Това им каза, „Изчакайте си времето, сега не сте готови“. Нито е казал ние с ГЕРБ ще управляваме или еди какво си. Той се обърна на практика към БСП и към неговите. „Не бързайте, стани да седна. Сега са по-добри от нас. В общи линии това, което Борисов прави и за съседите ни, и за Балканите, е добро. Нямаме такъв човек. Ще си го подготвим, след година, две или три и ще ги свалим и ще управляваме. Това на практика им каза и според мен правилно им го каза, иначе ще е катастрофа, но ние сме го минали това. Ще докарат един нов Орешарски, след три месеца ще падне“, коментира Бойко Борисов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.22", "title": " Борисов: Доган каза на БСП и ДПС „изчакайте си времето, сега не сте готови“"}
{"url": "https://trud.bg/%d1%88%d0%be%d0%b9%d0%b3%d1%83-48-000-%d1%80%d1%83%d1%81%d0%ba%d0%b8-%d0%b2%d0%be%d0%b5%d0%bd%d0%bd%d0%b8-%d0%bf%d0%be%d0%bb%d1%83%d1%87%d0%b8%d1%85%d0%b0-%d0%b1%d0%b5%d0%b7%d1%86%d0%b5%d0%bd%d0%b5/", "text": "Повече от 48 хил. руски военнослужещи са получили ценен боен опит по време на действията в Сирия, каза руският министър на обраната Сергей Шойгу, предаде РИА Новости. „Поне 14 хил. от тях са наградени с държавни отличия“, добави Шойгу. Според него, 80% от екипажите на военно-тактически самолети и 95% от екипите на военните самолети, са извършили между 100 и 120 бойни полета. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.22", "title": " Шойгу: 48 000 руски военни получиха безценен боен опит в Сирия"}
{"url": "https://trud.bg/%d0%b2%d0%b0%d0%bb%d0%b2%d0%b5%d1%80%d0%b4%d0%b5-%d0%bd%d0%b5-%d0%b1%d0%b8%d1%85-%d0%bd%d0%b0%d0%bf%d1%80%d0%b0%d0%b2%d0%b8%d0%bb-%d1%88%d0%bf%d0%b0%d0%bb%d0%b8%d1%80-%d0%bd%d0%b0-%d0%bd%d0%b8%d0%ba/", "text": "Ернесто Валверде, треньор на „Барселона“, заяви, че не би направил шпалир на „Реал“. Преди дербито между двата гранда се появи информация, че от „кралския клуб“ искат да получат уважение от вечния си съперник за спечеленото световно клубно първенство. Това обаче няма да стане.  „И ще ви кажа защо – правенето на шпалир изгуби своята същност през годините – каза Валверде. – Медиите омърсяват всичко. И да съм от другата страна, също няма да искам шпалир. Искам обаче победата.“  Зинедин Зидан, треньорът на „Реал“, също не е заинтересован от подобно нещо.  „Шпалирът не ме интересува, а само успехът над „Барселона“ – каза французинът. – Класирането също не е от значение. Всички сме готови за битка.“  Зидан добави, че Кристиано Роналдо е съсредоточен изцяло върху мача, но с половин уста призна, че предстоят преговори. Португалецът иска по-голяма заплата, с която цели да стане най-скъпоплатеният футболист в света.", "date": "2017.12.22", "title": " Валверде: Не бих направил шпалир на никого"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%bf%d0%be%d0%b8%d1%81%d0%ba%d0%b0-%d0%bf%d0%be%d1%81%d1%82%d0%be%d1%8f%d0%bd%d0%b5%d0%bd-%d0%b0%d1%80%d0%b5%d1%81-2/", "text": "Окръжната прокуратура в Кърджали внесе в съда искане за постоянен арест на обвинения в убийството на 7-годишното дете от Момчилград. Мярката за неотклонение на 25-годишния Мехмед Хасан се гледа при закрити врата от състав на Окръжния съд, предаде  . В съдебната зала мъжът остана безмълвен, не отговаряше на въпроси и не свали качулката на якето си до появата на съдиите. Неговият адвокат заяви, че клиентът му няма да прави коментари. Заради убийството общината в Момчилград обяви днес ден на траур, а близо 2 000 души се събраха да изпратят за последно малката Дамла. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.22", "title": " Прокуратурата поиска постоянен арест за обвинения в убийството на Дамла"}
{"url": "https://trud.bg/%d1%81%d1%8a%d0%b4%d1%8a%d1%82-%d0%bf%d1%83%d1%81%d0%bd%d0%b0-%d0%be%d1%82-%d0%b0%d1%80%d0%b5%d1%81%d1%82%d0%b0-%d1%88%d0%be%d1%84%d1%8c%d0%be%d1%80%d0%b0-%d0%ba%d0%be%d0%b9%d1%82%d0%be-%d0%bf%d1%80/", "text": "Шофьорът, който във вторник прегази с джипа си дете в ромската махала в пловдивското село Първенец, беше освободен от ареста, съобщи  . Пловдивският окръжен съд прецени, че най-подходящата мярка за неотклонение спрямо Димитър Йовчев е „подписка“. Според магистратите няма опасност той да се укрие, или да извърши друго престъпление. Йовчев е обвинен за смъртта на 11-годишната Ангелинка, загинала след като той я блъсна във вторник сутринта, докато отивала на училище, водена от майка си.  Жената се размина с травми по главата и тялото и вчера бе изписана от болницата. Всички детайли около причините за трагедията тепърва ще се установяват с много експертизи, уточни прокуратурата. Инцидентът предизвика недоволство в ромската махала на Първенец. Близките на семейството настояха за най-тежка присъда за шофьора, като в противен случай заплашиха със саморазправа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.22", "title": " Съдът пусна от ареста шофьора, който прегази дете в Първенец"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%ba%d0%be%d0%bb%d0%b5%d0%b4%d0%bd%d0%b8%d1%8f-%d0%b1%d1%80%d0%be%d0%b9-%d0%bd%d0%b0-%d0%b2%d0%b5%d1%81/", "text": "Стотици полицаи, лекари и пожарникари на крак по Коледа и Нова година. Засилени проверки по пътищата, около заведенията, големите търговски центрове и на площадите в цялата страна.         72% по принцип одобряват строежа на нови писти и съоръжения. Над 80% вярват, че туризмът е важен отрасъл за страната, сочи проучване на „Галъп интернешънъл“.       Няколко страни многократно ни блокират единствено поради вътрешно политически причини преди избори. Необходимо е да бъдат загърбени предразсъдъците и политическите страхове от европейските ни партньори – коментар на Емил Радев, евродепутат от ГЕРБ/ЕНП         Има дейности, за които публичността е полезна, но не всеки може да прецени щетите от нея – анализ на Пол Чадуик от „Гардиън“.           Когато внучките ми кажат “дядо, обичаме те”, и ми омекват коленете. Апотеозът на човешкия живот са внуците, казва вокалистът на „Сигнал” Йордан Караджов в интервю за „Труд“.         Нашата мисия е връщане на духовния смисъл и интерес сред младите хора, казва архимандрит Пахомий, ректор на Софийската духовна семинария, в интервю за „Труд“.         Кой с какво гърми в сагата „Междузвездни войни“.         Петър Костадинов е задържан в зрелищна акция в сърцето на Манхатън през 1983 г.         Какво вещаят звездите на България според астролога Руслан Борисов – Азарей.           Да я споделим с обичаните хора, не само на трапезата – съветите на д-р Людмила Емилова.           Силует на Дядо Коледа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.22", "title": " Вижте акцентите в коледния брой на вестник „Труд“ в събота, 23 декември 2017"}
{"url": "https://trud.bg/%d1%82%d0%b2%d0%be%d1%80%d1%87%d0%b5%d1%81%d0%ba%d0%b8%d1%8f%d1%82-%d0%ba%d0%b2%d0%b0%d1%80%d1%82%d0%b0%d0%bb-%d0%ba%d0%b0%d0%bf%d0%b0%d0%bd%d0%b0-%d1%81%d0%b5-%d0%bf%d1%80%d0%b5%d0%b2%d1%8a%d1%80/", "text": "В красиво коледно градче се превърна творческият квартал „Капана“ в Пловдив. Там беше открит празничният базар „Коледа в Капана“. В него участват над 100 български производители на ръчно изработени изделия – бижута, облекла, храни и напитки. Те представиха храни и напитки от пловдивския регион. За коледната трапеза и Бъдни вечер се предлагат сармички, сушени зеленчуци, рачел и компот. Много хора предпочетоха да си купят цветните ръчно изработени коледни подаръци – от дървени бижута до арт картини със скандинавски мъх“, информира  .  „Коледа в Капана“ ще представи богата музикална и танцова програма. Млади творци от пловдивските училища ще се изявяват на открита сцена. А за най-малките от Лапландия долитат дядо Коледа и Снежанка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.22", "title": " Творческият квартал „Капана“ се превърна в коледно градче"}
{"url": "https://trud.bg/14-%d1%82%d0%b5-%d0%ba%d0%bc%d0%b5%d1%82%d0%be%d0%b2%d0%b5-%d0%bd%d0%b0-%d0%bf%d0%b8%d1%80%d0%b8%d0%bd%d1%81%d0%ba%d0%be-%d1%81-%d0%be%d0%b1%d1%80%d1%8a%d1%89%d0%b5%d0%bd%d0%b8%d0%b5-%d0%b4%d0%be/", "text": "Те са изпратили и същото становище до министъра на околната среда и водите, Нено Димов, за финализиране на процедурата по изменение на Плана за управление на НП „Пирин“. Казусът „втора кабинка“ на практика доведе до безпрецедентно обединение и единодушие на кметовете в Благоевградска област. Сред тях има градоначалници от ГЕРБ, БСП, ДПС, Реформаторски блок. Всички обаче загърбиха партийните ежби и заявиха в един глас,че втората кабинка е важна за цялата области въобще за развитието на зимните спортове в страната.", "date": "2017.12.22", "title": " 14-те кметове на Пиринско с обръщение до премиера по казуса „втора кабинка на Банско“"}
{"url": "https://trud.bg/%d1%81%d1%82%d0%be%d0%b8%d1%87%d0%ba%d0%be%d0%b2-%d1%86%d1%81%d0%ba%d0%b0-%d0%bf%d0%be%d0%ba%d0%b0%d0%b7%d0%b0-%d1%87%d0%b5-%d0%b5-%d0%bc%d0%b0%d1%80%d0%ba%d0%b0-%e2%84%961-%d0%bd%d0%b0-%d0%b1%d1%8a/", "text": "Христо Стоичков има основна заслуга за новия гръмовен трансфер на ЦСКА – Антон Недялков отиде в „Далас“ срещу 1,5 милиона долара. Кавалерът на „Златната топка“ е съдействал с контактите си в Щатите, а скаутите на клуба от Тексас са останали впечатлени от българския национал. „ЦСКА отново показа, че е марка №1 в българския футбол – каза Стоичков пред „Труд“. – Ние сме най-разпознаваемата емблема по света. С трансфера на Антон ЦСКА стана част от най-бързо развиващата се футболна лига в света, каквато е Мейджърлигата. Сигурен съм, че Недялков ще се представи на отлично ниво. Бил съм му треньор, още когато беше на 15 години. Много кадърно момче с огромен потенциал. Антон ще е доказателство за класата на ЦСКА. Поздравявам ръководството и феновете за отличния край на годината. Всички бяха като едно цяло и затова заслужаваме да празнуваме червена Коледа. Пожелавам здраве на всички българи!“ „Влизам в цял нов свят – възкликна Недялков. – Не знам много за „Далас“, но мече разбрах за невероятната база и феновете. Надявам се с мен отборът да продължи да печели.“ Чрез своя официален сайт ЦСКА гарантира, че вече е започнато търсенето на достоен заместник на Недялков, който бе един от най-стабилните в отбора през последната година.", "date": "2017.12.22", "title": " Стоичков: ЦСКА показа, че е марка №1 на България"}
{"url": "https://trud.bg/%d0%b0%d1%80%d0%bc%d0%b8%d1%8f%d1%82%d0%b0-%d0%b8%d0%b7%d0%bf%d1%80%d0%b0%d1%89%d0%b0-%d0%b5%d0%b4%d0%bd%d0%b0-%d1%82%d1%8a%d0%b6%d0%bd%d0%b0-%d0%b3%d0%be%d0%b4%d0%b8%d0%bd%d0%b0/", "text": "Светлинката в тунела угасна в края на декември. Първо ДДС-то удари двата проекта – на ВМС и ВВС, за модернизация, макар че това се знаеше от началото на годината. Не го посочи дори временната парламентарна комисия, която два месеца се занимаваше с процедурата за придобиване на нови самолети, както и народното представителство, което с охота гласува доклада и решенията. Второ, единствената фирма, която трябваше да строи патрулните кораби, се оттегли от преговорите, както се казва в 12 без 5. Тя, разбира се, си има своите аргументи, но на нас ни стана ясно, че гласуваните от парламента средства са недостатъчни. Трето, украинци пуснаха жалба и спряха парите за ремонт на наличните ни изтребители МиГ-29. В очакване да полетят останаха и „Спартан”-те. Премиерът каза на финансовия си министър да свиква със сумата от 130 млн. лв., които трябва да се дадат на армията до края на годината, но изненадата дойде от друго място. Така, ако използваме футболната терминология, годината завършва при резултат един към един и една греда. Поне такова заключение направи министърът на отбраната Красимир Каракачанов. Доволен съм, поясни той, че успяхме да увеличим с десетина процента заплатите на военнослужещите, но не и от това, че се намериха саботьори, които ни попречиха да сключим договора за МиГ-29 и от нереализирането на проекта за корабите. За съжаление от новата година нещата започват отново. Подводните камъни, наречени жалби по Закона за обществените поръчки, остават. ДДС-то също. Ще трябва да се мисли за корекции на проектите, за ново гласуване в Народното събрание. Сега на изпитание са проектите за изтребителите и за бойната бронирана машина, които минаха на междуведомствено съгласуване. Времето обаче лети и това е най-лошото. Нормално е с годините да се променят и стойностите на проектите. Никой обаче не е отменил мисиите и задачите на армията. Макар че недостатъчната техника води до отнемане на способности. Освен това ограничение, има и друго, което е от решаващо значение. То опира до появяващото се все по-често контрапродуктивното разномислие при ръководството на отбраната. Преди няколко дни например министър Каракачанов подписа чудесна Доктрина на Въоръжените сили. Там има всичко, включително и за подпомагане на преподавателите от Военна академия при обогатяване на лекторския им фонд. На първо време трябва да я прочетат депутати и всички политици, за да знаят например какво е военен и какво е въоръжен конфликт. И някои държавни мъже, за да си изяснят, ако не са чели, разбира се, Закона за отбраната и Въоръжените сили, че президентът е върховен главнокомандващ на въоръжените сили не само във военно, но и в мирно време. И още едно четиво за министри и премиери, впрочем и то не е новина за знаещите, на които се извинявам, че началникът на отбраната е непосредствено подчинен на министъра на отбраната, но е подчинен и на президента при осъществяване на правомощията му на върховен главнокомандващ на въоръжените сили. И как е поделена властта у нас по отношение на отбраната и Въоръжените сили. Министерският съвет осъществява общото ръководство на отбраната и въоръжените сили, но държавният глава утвърждава стратегическите планове за действие на въоръжените сили, привежда ги (или част от тях) в по-висока степен на бойна и оперативна готовност. Така че Доктрината на Въоръжените сили съвсем не е само за собствено ползване от генералитe и адмиралите. Основателен е въпросът дали доктрината е изпълнима. Той кореспондира и с тезата за значимостта на документа. Ако тази доктрина е за българските въоръжени сили, което е така, почти всички мисии и задачи ще трябва да се изпълняват със сериозни ограничения. Авторите са се застраховали в това отношение. Вкарали са макар и малък, но доста категоричен предупредителен текст, според който ресурсните ограничения трябва добре да се познават и отчитат далеч преди започването на дадена операция. Относно ограниченията ние сме доста богати. Все още неприетата от парламента актуализирана Стратегия за национална сигурност ни дава надежда, че до 2024 г. бюджетът за отбрана на Република България трябва да достигне 2% от брутния вътрешен продукт на страната. В разстояние само на три дни (от 13 до 16 декември) тези власти, за които стана дума, че според доктрината ръководят отбраната, поставиха рекорд по разномислие. Защото нямали функции, премиерът набързо преразпредели армейските вертолети между военното, вътрешното и здравното министерство. Няма дефицит на функции на военно-транспортната ни авиация, има дефицит на стратегическо мислене по отношение на секторите „Сигурност“ и „Отбрана“, отговори президентът. Анализирайки цялата ситуация, министър Каракачанов заключи, че хората, които говорят по темата за отбраната, са разделени. Една част казват: „Не ни трябва никаква руска техника, да я махнем и да купим западна. Само че не отговарят на въпроса откъде ще намерим средства, защото за цялостно превъоръжаване на армията са необходими повече от 10 милиарда. Те не се търкалят по улицата. Другите хора, към които принадлежа и аз, смятаме, че процесът за придобиване на нова техника има три проекта – за изтребителите, за два модулни патрулни кораба и третият, който ще внесем в Министерския съвет – за бронирана машина за сухопътни войски, които трябва да вървят успоредно с поддържането на старата техника.” Това е най-страшното ограничение пред реализирането на доктрината и модернизирането на армията ни. Ако продължим така, и следващата година ще бъде с тъжен край.   Малко странно са подредени нещата във времето. Все още актуализираната Стратегия за национална сигурност е проект, одобрен от правителството, но не и и гласуван от Народното събрание. Доктрината за Въоръжените сили обаче е подписана. Защо, например, авторите на доктрината и самият министър не са допуснали риска депутатите да се задълбочат малко повече в предложените им текстове, което те не го правят често, и да променят нещо. Например мисиите на Въоръжените сили. Вярно е, че такава случка в българския парламент не може да се случи, но все пак. Подобно разместване във времето обаче, по-скоро идва да покаже, че Доктрината на Въоръжените сили априори си остава вътрешноведомствен документ. Което не решава проблемите.", "date": "2017.12.22", "title": " Армията изпраща една тъжна година\t\t\t"}
{"url": "https://trud.bg/%d1%80%d1%83%d1%81%d0%bd%d0%b0%d1%86%d0%b8%d1%82%d0%b5-%d0%bd%d0%b5-%d1%81%d0%b0-%d1%81%d0%bb%d0%b0%d0%b2%d1%8f%d0%bd%d0%b8-%d0%b0-%d0%b2%d0%b8%d0%ba%d0%b8%d0%bd%d0%b3%d0%b8/", "text": "Обзалагам се, че ако кажа директно на почитаемите читатели на вестник „Труд“, че руснаците не са славяни, а викинги, сигурно 95% от тях ще кажат, че новоизлюпения пенсионер се е чалнал. Но това е истината, за съжаление. Да направим необходимите политико-исторически разкопки и да видим как така се е получило. Първо, да уточним кои са викингите. Те са едно яко, здраво русокосо племе, което обитава земите на Норвегия и Дания ранните векове на Средновековието – V-VIII век. Противно на мнението, че тези земи са слабо плодородни, викингите израсли физически много по-силни от съевропейците си по простата причина, че там има много риба – висококалорична храна, и няколкото месеца пролет, лято и ранна есен осигуряват богата зелена паша на многобройните им стада. Израснали физически силни, викингите скоро преживяват демографски взрив и трябва да се разселват. Тръгват по всички посоки, докъдето могат да стигнат техните наистина прочути кораби. Те са нещо средно между лодки и кораби – на гребла, могат да поемат до 40 души бойци, както и храна за няколко седмици, и плячка, разбира се. И отделните малки княжества или кралства (учените се затрудняват как да ги нарекат) – според мен са просто родове, тръгват на походи. Отначало до най-близката точка Англия. През 742 година е отбелязано първото им нападение – над един манастир в северната част на Англия. Монасите са избити, а съкровищата им – златна и сребърна църковна утвар, прибрана от грижовните викинги. Те продължават и по-надолу, срещайки слаба съпротива от малките английски кралства, пръкнали се като гъби след дъжд на територията на днешна Великобритания след изтеглянето на римляните оттам през IV век. Други групи с кораби навлизат във френските реки и проникват чак до Париж. Разселват се в Нормандия, където правят едно силно кралство, което постепенно овладява властта в цяла Франция. Други проникват в Средиземно море, превземат Сицилия, правят там свое кралство и т.н. По-интересна е другата група, която тръгва на изток. Тя прекосява Балтийско море и по суша също навлиза в днешна Швеция. Противно на мнението, че шведите днес са един кротък добър народ, споровете сред техните учени по ожесточеност и взаимни обиди, надминават далече и тези у нас – тюрки ли сме или иранци. В последно време в Швеция дори има учени, влезли в затвора, защото подобно на Божидар Димитров, нарекли някои свои колеги „задници”, „шибаняци” и т.н. От Швеция преминават във Финландия и тук стигаме до най-важното. Навлизайки във Финския залив те се установяват в езерото Старая Ладога. Където на един остров, според мненията на естонски и руски археолози от последните 10 години, той се превръща в основна база на викингите. После те тръгват на изток с кораби и използват пълноводието на някои големи реки, както в Англия и Франция, така и в Русия. Оттам идва и названието, с което се прочуват по тези места – роуси. Роуси не е славянско име, а старогерманско (викингско), което означава гребец. Хората са ги разглеждали главно като гребци. След това те достигат до Нижни Новгород по течението на тамошните реки и основават първата руска държава – Новгород – някъде към VIII век. Имената на тези, които я основават – Асколд, Дир, Свенелд, Рюрик, не са славянски, а викингски. Викингите са страхотни бойци – такива като тях няма. Те се бият основно с мечове и бойни брадви и твърде леко се налагат над народите, живеещи на юг от тях. В земите на Русия няма кой да ги спре. Те са слабо населени от дребни славянски племена, които викингите лесно разбиват. Мъжете и по-младите жени с децата продават за роби по пазарите на Южна Европа и основно в Константинопол на Византия. Част от тях – обособени в отделни отряди на командоси, ползват и наркотици, които получават от една горска гъба. От нея те буквално полудяват и започват да се бият така, че да не усещат никаква болка. Бият се докато умрат – дори получили по 15-20 тежки рани. Те не се притесняват нито от армии, нито от името на държавата, нито от името на народа, който напада. Целта им е грабеж, но и заселване на определените места. Викингските вождове, които създават Новгород, се скарват помежду си. Следват поредица от дворцови убийства, опити за преврати, при които двама от тях бягат на юг и основават град Киев, който лека полека ще стане столица на руската държавност. Както и при държавността на други европейски народи, ще се изяви на политическата сцена не с една унитарна държава, като при нас – българите, а с пет-шест държави, подобно на сърбите (те имат няколко държави чак до 13 век). Така и русите – освен Киев и Новгород, създават Москва, Суздал и още няколко държави. Те са станали обект на проучвания още от появата на академичната историческа наука. Руските дореволюционни учени до един смятаха, че те нямат нищо общо със славяните и че са викинги. Тази теория в руската историография и досега се нарича нормандската, защото другото име на викингите е нормани. Има и още едно име – варяги. Руснаците признаваха това паралелно със славянската теория. Тя много приличаше на българската. В смисъл – имало е някакви викинги, които са направили държавата, но славяните са били толкова повече, че са ги погълнали и асимилирали в себе си. Така се твърдеше и у нас – прабългарите са потънали в славянското море, основали държавата, дали й името, но после изчезнали. По-нататък ще видим, че това не е вярно. Но руснаците признаваха тази теория в дореволюционните времена и името на най-прославения им боен кораб беше „Варяг“ от руско-японската война. Неизвестно защо комунистите заложиха всичко на славяно-финската теория и понеже можеха да наложат мнението си на историците, ги заставиха да пишат точно това – че славяните са всичко в Русия. Че караха и други държави, като България да се съгласяват със същото. Разбира се, всеки съобразно своите условия. Има и още нещо, което и аз не зная дали може да се отчете като грешка или случаен успех. Накараха Хитлер да повярва, че руснаците са славяни наистина и следователно според неговата расова теория „Унтерменшен“ (подчовеци), те нито могат да окажат съпротива, нито заслужават унищожение, или в най-добрия случай да бъдат роби на немската раса. Според неговата собствена теория германската раса стои най-горе над всички останали. Като над германската раса, за да изглежда съвсем обективно мнението му, стоят викингите. По това време викингите са само в Норвегия и Дания – една шепа народ, и Хитлер не се притеснявал, че те могат да оспорят господството на германската раса. Мислейки такива неща, Хитлер напада Съветския съюз, който всъщност е една руска империя. Е, викингите в Русия се поозорват 4-5 месеца, докато разберат какво става. След това се ядосват и напердашват Хитлер по всички правила на викингското военно изкуство. Доказвайки му, че може би е прав в расовата теория – викингите стоят над всичко. Какво показват разкопките, които се правят на мястото на викингските селища Старая Ладога, Новгород и Киев. Това, че викингите освен на изток, отстъпват и на запад. И за удоволствие може би на някои поляци, те основават и Полша. Т.е. Полша също е викингска държава. На юг обаче е интересно какво стана с нас и с Византия. Византия я използват като място, където печелят. Продават стоките си – главно кожи и роби славяни, но също така се наемат и в нейната армия. Известно време е съществувал викингски отряд от 6500 души, нает в Русия от Киев. Тези 6500 души са гвардията на императора. Те така се и наричат – варяги, и се бият с особено ожесточение във всички войни на императора. В България също е много интересно: те въобще не се закачат, защото ги е страх от българската армия – това е епохата на царете Борис, Петър и Симеон Велики. Страх ги е и затова византийският император пише, че варягите в техния сложен път от Киев до Константинопол по реките се сблъскват с печенеги и с кумани. Успокояват се, когато стигат границите с България при устието на Дунав – с българите имат споразумение за търговия, въобще имат мирни и добри отношения. След приемането на християнството в X век викингите най-сетне се усмиряват и обяснението, че почват да пишат и говорят на славянски език е несъстоятелно. Те говорят и пишат на български език. По принцип, терминът „славяни” е измислен едва в XVIII век и не се среща в Средновековието. Азбуката, която възприемат в Киев, е старобългарската, на нея те пишат, това е литературния им език и лека полека го усвояват, пишейки и говорейки до XII век почти фототипно. Без да променят и запетая, защото това се смятало за ерес.", "date": "2017.12.22", "title": " Руснаците не са славяни, а викинги\t\t\t"}
{"url": "https://trud.bg/%d0%b8%d0%bd%d1%82%d0%b5%d0%bd%d0%b7%d0%b8%d0%b2%d0%b5%d0%bd-%d1%82%d1%80%d0%b0%d1%84%d0%b8%d0%ba-%d0%bf%d0%be-%d0%b3%d1%80%d0%b0%d0%bd%d0%b8%d1%86%d0%b8%d1%82%d0%b5-%d1%81-%d0%b3%d1%8a%d1%80%d1%86/", "text": "Интензивен е трафикът по граничните пунктове с Гърция и Турция, съобщават от „Гранична полиция“. На българо-сръбската и българо-македонската граница на трафикът е нормален на всички гранични контролно-пропускателни пунктове. Спокойно е и по граничните пунктове с Румъния. На ГКПП „Кулата“ трафикът е интензивен и в двете посоки за товарни и леки автомобили. На българо-турската граница трафикът е интензивен на ГКПП „Капитан Андреево“ и на ГКПП „Лесово“ на изход за товарни автомобили. От 11 декември на ГКПП „Кулата“ поради ремонтни дейности гръцките власти са затворили за движение крайно дясно трасе (за товарни автомобили) за излизане от България. Ремонтът ще продължи няколко дни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.22", "title": " Интензивен трафик по границите с Гърция и Турция"}
{"url": "https://trud.bg/%d1%87%d0%b5%d0%b7-%d0%b2%d1%8a%d0%b7%d1%81%d1%82%d0%b0%d0%bd%d0%be%d0%b2%d0%b5%d0%bd%d0%be-%d0%b5-%d0%b5%d0%bb%d0%b5%d0%ba%d1%82%d1%80%d0%be%d0%b7%d0%b0%d1%85%d1%80%d0%b0%d0%bd%d0%b2%d0%b0%d0%bd/", "text": "Възстановено е електрозахранването на всички клиенти на „ЧЕЗ Разпределение“, засегнати от , който не е собственост на ЧЕЗ. Това съобщиха от енергоразпределителното дружество. По обяд аварирал кабел в проходим общински колектор предизвика пожар между подстанциите „Витоша“ и „Хиподрума“. През колектора минават множество кабели, които са собственост на различни оператори. Пожарът предизвика смущения в електрозахранването на клиенти в части от кварталите „Иван Вазов“ и „Красно село“ в петък следобед. Екипите на ЧЕЗ Разпределение захраниха клиентите по алтернативна схема. В момента се установява какъв е обемът на повредения участък и техническото състояние на кабелите в колектора. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.22", "title": " ЧЕЗ: Възстановено е електрозахранването на всички клиенти, засегнати от аварията в София"}
{"url": "https://trud.bg/%d0%bf%d1%80%d0%be%d0%bc%d0%b5%d0%bd%d0%b8-%d0%b2-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%b7%d0%b0%d1%80%d0%b0%d0%b4%d0%b8-%d1%81%d1%82%d1%80%d0%be%d0%b5%d0%b6%d0%b0-%d0%bd/", "text": "Въвежда се временна организация на движението във връзка с изграждането на метрото от метродепо „Земляне” до ул. „Монтевидео”, съобщиха от пресцентъра на Столична община. От 00.00 часа на 25 декември 2017 г. до 24.00 часа на 25 юни 2018 г. се забранява влизането на пътни превозни средства в двете посоки по бул. „Президент Линкълн” между бул. „Овча купел” и ул. „657”. От 04.30 часа на 25 декември 2017 г. до 24.00 часа на 25 юни 2018 г. се променят маршрутите на автобусни линии № 11 и 60 – от бул. „Никола Мушанов” на кръстовището с ул. „Житница” надясно по ул. „Житница”, ул. „Зеленика” надясно по бул. „Президент Линкълн” и по маршрутите си двупосочно. Закриват се съществуващи автобусни спирки с код 0351 и с код 0352 „Бул. Овча Купел” и с код 2029 и с код 2030 „Ул. Лиляче” на бул. „Президент Линкълн”. Автобусите ще спират на съществуващи спирки с код 2031 и с код 2032 „Ул. Лиляче” на ул. „Зеленика”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.22", "title": " Промени в движението заради строежа на метрото от депо „Земляне” до ул. „Монтевидео”\t\t\t"}
{"url": "https://trud.bg/%d0%b2%d1%8a%d0%b7%d1%81%d1%82%d0%b0%d0%bd%d0%be%d0%b2%d0%b5%d0%bd%d0%be-%d0%b5-%d1%82%d0%be%d0%bf%d0%bb%d0%be%d0%bf%d0%be%d0%b4%d0%b0%d0%b2%d0%b0%d0%bd%d0%b5%d1%82%d0%be-%d0%ba%d1%8a%d0%bc-%d1%8e/", "text": "Двете аварии на „Топлофикация“ са отстранени и парното, и топлата вода в осемте южни квартала на София са пуснати. Близо денонощие аварийни екипи отстраняваха пробива на улица „Дойран“. На студено останаха 20 хиляди домакинства в кварталите „Белите брези“, „Стрелбище“, „Красно село“, „Гоце Делчев“ и части от „Борово“ и „Мотописта“, „Лозенец“ и центъра. По обяд трета спукана тръба остави за няколко часа без парно и топла вода част от „Лозенец“. Аварията там също е отстранена, съобщи  . Близо денонощие отне на екипите да подменят 25 метра амортизирани тръби. Лошото им състояние е установено още при аварията в участъка преди десет дни, когато на студено останаха четири южни квартала. „Тръбите са над 30 години. Не може да се каже, че са чак толкова стари. Просто не е имало до момента проблеми в това трасе“, обясни инж. Боян Паунов, директор на Дирекция „Експлоатация“ – Топлофикация ЕАД. „Темповете, с които подменяме трасетата, все пак това са и финанси, които трябва да отделим, са по-бавни“, добави Елизабет Методиева, говорител на „Топлофикация“. Няма да има компенсация за абонатите, които живеят в засегнатите квартали, защото екипите са се справили в изисквания от Закона срок от 48 часа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.22", "title": " Възстановено е топлоподаването към южните квартали на София"}
{"url": "https://trud.bg/%d0%bf%d0%be%d0%b2%d0%b5%d1%80%d0%b8%d1%82%d0%b5%d0%bb%d0%bd%d0%be-%d1%80%d0%b5%d1%88%d0%b5%d0%bd%d0%b8%d0%b5-%d0%bd%d0%b0-%d0%b7%d0%b0%d1%81%d0%b5%d0%b4%d0%b0%d0%bd%d0%b8%d0%b5%d1%82%d0%be-%d0%bd/", "text": "На заседанието си на 20 декември Министерският съвет е взел поверително решение. То е заведено под номер 790. Данните, че такова решение е взето, бяха публикувани днес в информационната система за правна информация на МС. Предходното по номер решение (№789) е за създаване на механизъм за присъединяване на България към Организацията за икономическо сътрудничество и развитие. Следващото (№791) е за разпореждане с държавни имоти. Според Закона за защита на класифицираната информация нивото „поверително“ е за случаите, „когато нерегламентиран достъп би застрашил суверенитета, независимостта или териториалната цялост на Република България или нейната външна политика и международни отношения, свързани с националната сигурност, или би могъл да създаде опасност от възникване на вреди, или да причини такива вреди в областта на националната сигурност, отбраната, външната политика или защитата на конституционно установения ред“. Информацията остава тайна за срок от 5 години. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.22", "title": " Поверително решение на заседанието на кабинета тази седмица"}
{"url": "https://trud.bg/%d1%81%d0%bf%d0%b0%d1%81%d0%b5%d0%bd%d0%b8%d0%b5-%d0%b4%d0%b5%d0%b1%d0%bd%d0%b5-%d0%bd%d0%b0-%d0%bf%d1%80%d0%b0%d0%b7%d0%bd%d0%b8%d0%ba%d0%b0-%d0%be%d1%82%d0%b2%d1%81%d1%8f%d0%ba%d1%8a%d0%b4%d0%b5/", "text": "Полицаи, пожарникари, лекари и екипи на Спешна помощ ще подсигурят безопасността по време на коледните и новогодишните празници в страната. Трите електроразпределителни дружества у нас също обявиха, че ще имат дежурни екипи през почивните дни, за да се реагира навреме при аварии с ел. мрежата. От МВР се заканиха, че по време на празниците ще бъде засилен контролът по пътищата. “Ще се следи за превишена скорост, наркотици, алкохол, правоспособност”, обяви министър Валентин Радев. По магистралите ще има патрулки с включени буркани, за да въздействат на шофьорите да не карат с висока скорост. Столични полицаи пък ще бдят на всички изходи и входове на София. Ще бъде засилено присъствието на униформени около заведенията, големите търговски центрове и на други места, където има струпване на хора. “Ще виждате много полицаи по време на коледните и новогодишни празници”, каза още Радев. В столицата е обявена и безплатна синя и зелена зона от 23 декември до 1 януари 2018 година. Градският транспорт пък ще се движи с празнични и предпразнични разписания във всички дни до края на годината, освен на 28 и 29 декември, когато колите ще се движат както в делничен ден. От Центъра за градска мобилност в София съобщават, че всички основни линии ще се движат и по време на новогодишната нощ. “Общо 15 екипа на Спешна помощ ще бъдат дежурни във всички дни покрай коледните и новогодишните празници в област София, а в столицата ще бъдат между 20 и 23. Както всяка година ще осигурим и две линейки, които да се грижат за безопасността по време на празненствата на площад “Княз Александър I Батенберг”, заявиха пред “Труд” от пресцентъра на Спешна помощ в София. “Енерго-Про Мрежи” пък са осигурили 64 екипа за почивните дни. Специалистите разполагат с 618 специализирани автомобила – багери, автокранове, автовишки, високопроходими автомобили и други. Допълнително за дежурните екипи са осигурени 317 леки коли с нормална проходимост, твърдят от дружеството. В случай на влошаване на метеорологичната обстановка и възникване на извънредна ситуация, компанията е в готовност да ангажира допълнителни ресурси и да пренасочи екипи и техника от един район към друг. От “Енерго-Про” няма да прекъсват електрозахранването на клиенти през празниците, пропуснали да си платят сметката за ток, увериха от компанията. На разположение на клиентите по време на празници ще бъдат и операторите в телефонния център на компанията на 0700 1 61 61. Общо 75 дежурни екипа на “Електроразпределение Юг” са в готовност да реагират при необходимост от отстраняване на евентуални аварии по време на предстоящите коледни и новогодишни празници на територията на Югоизточна България, съобщиха от централата на дружеството. Като увериха, че ще обърнат специално внимание и на местата, където се събират повече хора – зимни курорти, туристически центрове, вилни зони и др. Дежурните екипи поддържат връзка с функциониращите денонощно 2 диспечерски центъра на телефон 0700 1 0007. На Коледа и Нова година за сигурността на електрозахранването в Западна България ще се грижат 150 аварийни екипа, посочиха от “ЧЕЗ Разпределение България”. В случай на извънредни обстоятелства и тежки метеорологични условия компанията може да мобилизира общо 400 екипа. За клиентите ще работи денонощната телефонна линия 0700 10 010. От Българска агенция за безопасност на храните (БАБХ) също започват засилени проверки през предстоящите почивни дни. В Бургас не само ще има дежурни ветеринари, но и ще се работи за изземване на цялото количество заразено месо от трите огнища на трихинелоза, открити в Карнобат и Обзор дни преди коледните празници.   Пациентите могат да останат без лекарства през коледните и новогодишни празници. Това предупреждават от Българския фармацевтичен съюз (БФС) по повод снабдяването на аптеките с медикаменти през почивните дни. Причината е, че Здравната каса (НЗОК) е отложила плащането на дължимите суми към аптеките за следващата година. “До края на тази година дължимата сума е 36,990 млн., от които ще бъдат платени 5,255 млн. Неизплащането на средствата ще постави в риск много аптеки, работещи по договор с НЗОК, да не могат да закупят лекарства, което ще доведе до невъзможност на пациентите да си ги получат, особено скъпоструващите, които се отпускат по протокол”, коментира Светослав Крумов, главен секретар на БФС. Той припомни, че пациентите могат да получат лекарствата си само на територията на съответната Районна здравноосигурителна каса, което означава, че те няма да могат да ги купят от друга област в страната. От НЗОК същевременно увериха, че “прехвърлянето на изплащане на средствата за първите дни на януари 2018 г. няма да застраши лечението на здравноосигурените граждани, нито работата на аптеките”. “Като национално отговорна институция, НЗОК е уведомила договорните си партньори, че във връзка с предстоящите официални празници и неработни дни, общопрактикуващите лекари или специалистите по съответния профил на заболяване биха могли да предпишат, а аптеката – да отпусне, лекарствените продукти, полагащи се на здравноосигурените лица по-рано от регламентирания 30-дневен срок, за да може всеки български гражданин да получи необходимите му лекарства за празниците”, се казва в съобщението.   В празничните дни клоновете на банките са затворени и хората обикновено прибягват до теглене на пари от банкомати. Ако на екрана на банкомата се появи надпис, че трансакцията е неуспешна и не може да бъде извършена в момента, а парите са отчетени като изтеглени, потребителите трябва да се обадят в кол центъра на банката, издала картата, съветват от Комисията за защита на потребителите. В случай, че клиентът не може да се свърже с банката, трябва да отиде до някой от клоновете й в първия работен ден и да подаде възражение. В 14-дневен срок следва потребителят да получи отговор. Ако отговорът не го удовлетворява, клиентът може да се обърне за съдействие към функциониращата към КЗП Помирителна комисия за платежни спорове. При тегленето по време на празници има по-голям риск и от кражби, тъй като се ползват външни банкомати, предупреждават от комисията.   БДЖ ще осигури още 18 200 места за предстоящите празници. С допълнителни вагони ще бъдат увеличени съставите на някои влакове, които пътуват по основните направления в страната. От 22 декември до 2 януари включително, с увеличени състави ще пътуват влаковете по най-натоварените маршрути в страната – София-Варна, София-Бургас, София-Пловдив, София-Плевен, София-Горна Оряховица, София-Русе, София-Лом, София-Видин и София-Петрич. При закупуване на билети за отиване и връщане, могат да ползват от 10 % до 30 %, напомнят от дружеството.  Клиентите могат да получат информация на телефон 0700 10 200.   Градската управа под тепетата обяви война на пироманите в Пловдив, които ги чакат солени глоби от 300 до 3000 лева, ако бъдат хванати да гърмят пиратки, бомбички и фойерверки на обществени места или ги хвърлят в краката на хората по улиците, площадите, парковете и междублоковите пространства. Изрично е забранена и продажбата на пиратки, бомбички и фойерверки по пазарите в града, като нарушителите, ако са юридически лица, може да бъдат санкционирани с  глоби в размер от 300 до 30 000 лв. Екипи на “Общинска полиция”, “Общинска охрана” и служители на шестте районни полицейски управления от структурата на Областна дирекция на МВР-Пловдив ще дежурят през петте почивни дни и ще обикалят нонстоп по булевардите и улиците на бъдещата Европейска столица на културата – 2019. В навечерието на миналогодишните празници кметът на Пловдив Иван Тотев издаде изрична заповед за абсолютна и тотална забрана за използване на пиротехнически ефекти на площад “Стефан Стамболов” в новогодишната нощ и се очаква сега да стори същото. 24-часови дежурства ще има през петте почивни дни и в спешните сектори и отделения на двете държавни болници в града под тепетата – УМБАЛ “Свети Георги” и УМБАЛ “Пловдив”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.22", "title": " Спасение дебне на празника отвсякъде"}
{"url": "https://trud.bg/%d0%bf%d1%80%d0%b8%d1%8e%d1%82%d1%8a%d1%82-%d0%b7%d0%b0-%d0%b1%d0%b5%d0%b7%d0%b4%d0%be%d0%bc%d0%bd%d0%b8%d1%86%d0%b8-%d0%b2-%d0%b1%d1%83%d1%80%d0%b3%d0%b0%d1%81-%d1%81%d0%b5-%d0%bf%d1%83%d0%ba%d0%b0/", "text": "Приютът за бездомници в Бургас е пълен, буквално се пука по шевовете. Това съобщи за „Труд“ директорката на социалното заведение Димитринка Колева. Още през октомври, полицията направила мощна акция и обрала всички бездомни, спящи по пейките в градинката до гарата и под надлеза „Владимир Павлов“. Някои от тях изкарвали прехраната си с просия край пазара „Краснодар“, други се препичали на есенното слънце в морската градина. Хората без покрив над главата си до един били прибрани в приюта в квартал „Комлука“. Там им е осигурена храна, но и занимания. В дома има специална стая, в която те майсторят сувенири и коледни картичмки. Вече имат и елха и са се подготвили за среща с кмета на Бургас Димитър Николов. Сач от глина и картина- вълчица, която вие срещу луната пък е нарисувал художник, който също е попаднал в прпиюта. В Бургас го довела любовта, иначе той си е родом от София. Влюбил се в бургазлийка, но останал без работа и стигнал до тук. Градоначалникът ще им раздаде подаръци, които е осигурило кметството и ще изслуша традиционно разказите за съдбите на повечето от настанените в приюта. След първото свое посещение в дома, Николов нареди на общинските фирми да вземат на работа бездомните хора, след като чу оплакванията, че искат, но няма къде да работят. Предложенията към тях са основно от Обредния комплекс, „Хлаб и хлебни изделия“, „Бургасбус“ и др. Така че възможността да се трудят е осигурена и сега, повечето от тях, имат и работа, обясни Димитринка Колева. Преди две години, Труд писа, че сред първите започнали работа имало катаклизми. Трима казали че ще работят, взели аванс и избягали. Много от останалите обаче се хванали яко на работа и си стъпили на краката. Намерили си квартири и заживяли нормален живот. Между дрпугото, не всички останали без дом са клошари. Имотната мафия, разводи, делби на наследство и др. са причините, които са ги оставили без покрив. В момента освен художника, в дома се е прриютил и бивш учител. Ако по Коледа и Нова година хванат студове и минусови температури, и има още останали без покрив, приютът ще ги приеме. „Но е хубаво, че се напълнихме по- рано, за да можем да работим с тях“, добави Колева.  Капацитетът на дома е 30 души, но легла са на два етажа, така че  винаги може да поеме още хора. Освен топла храна, и парно, тук им осигуряват медицински грижи. Престоят в приюта не може да трае повече от три месеца. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.22", "title": " Приютът за бездомници в Бургас се пука по шевовете\t\t\t"}
{"url": "https://trud.bg/%d0%b2%d0%b8%d0%ba%d1%82%d0%be%d1%80-%d0%be%d1%80%d0%b1%d0%b0%d0%bd-%d1%83%d0%bd%d0%b3%d0%b0%d1%80%d0%b8%d1%8f-%d1%89%d0%b5-%d0%b1%d0%bb%d0%be%d0%ba%d0%b8%d1%80%d0%b0-%d0%b2%d1%81%d1%8f%d0%ba%d0%be/", "text": "Унгарският премиер Виктор Орбан предупреди, че Унгария ще блокира всяко действие на Брюксел за отнемане правото на глас на Полша в Евросъюза /ЕС/. „Унгария вижда силната Полша като основна част от групата на страните от Централна Европа“, заяви унгарският премиер. Според Орбан Варшава, която е атакувана от Брюксел заради съдебната ѝ реформа, е критикувана несправедливо и пристрастно. Той заяви категорично, че Унгария няма да подкрепи никакъв опит за задействане на член 7-и от договора на ЕС, който води до налагане на санкции и ще издигне „непреодолимо препятствие“ по този път.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.22", "title": " Виктор Орбан: Унгария ще блокира всяко наказание на ЕС срещу Полша"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%b4%d0%be%d0%b1%d1%80%d0%b8%d1%87-%d0%bd%d0%b0%d0%b3%d1%80%d0%b0%d0%b4%d0%b8-%d0%bd%d0%b0%d0%b9-%d0%ba%d1%80%d0%b0%d1%81%d0%b8%d0%b2%d0%b8%d1%82%d0%b5-%d0%ba/", "text": "Живи елхички и тук получиха призьорите в конкурса на община Добрич за най-красива коледна витрина. Жури с председател зам.-кмета Росица Йорданова направи оглед на украсите на търговски и обществени обекти в града. След преценка на естетическото оформление, тематичността и оригиналността бяха отличени три витрини, оформени с ръчно изработени коледни украшения – на магазин за детски дрехи, на Дневния център за възрастни хора с увреждания и на Центъра за социална рехабилитация и интеграция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.22", "title": " Община Добрич награди най-красивите коледни витрини"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d0%bc%d1%83%d0%b7%d0%b5%d0%b9-%d0%bd%d0%b0-%d1%81%d0%b5%d0%bb%d1%84%d0%b8%d1%82%d0%be-%d0%b2-%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba/", "text": "Музей на селфито ще отвори врати през януари в американския град Глендейл, окръг Лос Анджелис, предаде агенция ЮПИ. Основателите се надяват посетителите да научат нещо за изкуството, докато се забавляват. В музея има няколко места за снимки, където желаещите ще могат да си направят селфита. Сред локациите са тематичните кътове за селфита с храна, в огледалото на банята и на изкуствен покрив. „Ние определено искаме хората да се смеят или да се изненадат от цялата експозиция“, каза един от създателите Томи Хонтън. Едно от най-необичайните места за селфи в музея е Железният трон от „Игра на тронове“, направен от селфи стикове. Музеят ще представи и информативни изложби, като тази на „нарцисите“, която проследява историите на онези, загубили животите си в търсене на перфектното селфи. Създателите искат посетителите да научат повече за връзката между съвременната практика да се снимат сами и класическите автопортрети. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.22", "title": " Откриха музей на селфито в американски град"}
{"url": "https://trud.bg/%d0%ba%d0%be%d0%bc%d0%b8%d1%81%d0%b0%d1%80-%d0%b1%d0%be%d0%b9%d0%ba%d0%be-%d1%80%d0%b0%d0%bd%d0%be%d0%b2%d1%81%d0%ba%d0%b8-%d1%81%d0%bf%d0%b8%d1%80%d0%b0-%d1%81%d0%b5-%d0%b4%d0%b2%d0%b8%d0%b6%d0%b5/", "text": "От 16 часа днес всички камиони над 12 тона ще бъдат спирани за движение по основните пътища. Мярката е заради очаквания голям трафик, каза началникът на Пътната полиция Бойко Рановски. Мярката остава в сила до 20 часа тази вечер, като е възможно, ако задръстванията започнат по-рано, движението на камиони да бъде спряно и преди 16 часа. Най-натоварени ще са магистралите и първокласните пътища. От неделя започва специална акция срещу пияни и дрогирани водачи.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.22", "title": " Комисар Бойко Рановски: Спира се движението на камиони над 12 тона по основните пътища до 20:00 часа днес"}
{"url": "https://trud.bg/%d0%bd%d0%b0%d1%88-%d0%bd%d0%b0%d1%86%d0%b8%d0%be%d0%bd%d0%b0%d0%bb-%d0%bf%d0%be%d1%81%d0%b5%d1%82%d0%b8-%d0%b4%d0%b5%d1%86%d0%b0-%d0%b2-%d0%b1%d0%be%d0%bb%d0%bd%d0%b8%d1%86%d0%b0/", "text": "Младежкият национал на България Николай Тодоров зарадва деца в дните преди Коледа. Нападателят и неговите съотборници от „Ливингстън“ зарадваха малчугани в шотландската болница „Сейнт Джон“. Играчите на тима от Чемпиъншип дори дариха пациентите с подаръци от клубния магазин. Всичко това се случи преди съботния двубой на „Ливингстън“ с „Дънди Юнайтед“. И двата тима се борят за промоция за Висшата лига. От началото на кампанията Тодоров има 14 срещи и 2 попадения.", "date": "2017.12.22", "title": " Наш национал посети деца в болница"}
{"url": "https://trud.bg/%d1%87%d0%bb%d0%b5%d0%bd-%d0%bd%d0%b0-%d0%b3%d1%80%d1%83%d0%bf%d0%b0-%d0%b7%d0%b0-%d1%83%d0%b1%d0%b8%d0%b9%d1%81%d1%82%d0%b2%d0%b0-%d0%b8-%d0%bf%d0%be%d0%b1%d0%be%d0%b8-%d0%b2%d0%bb%d0%b8%d0%b7%d0%b0/", "text": "Една от видните фигури от подземния свят на Варна – Николай Спасов-Чирпанския, влиза в затвора, съобщиха от окръжната прокуратура. След издирване оттам са привели в изпълнение ефективното му наказание от 1 г. лишаване от свобода при строг режим, постановено от Специализирания наказателен съд след споразумение с обвинението. През есента Чирпанския се призна за виновен, че е участвал в 7-членната организирана престъпна група на Радослав Калчев – Черния Роди, извършвала убийства, поръчкови побои и рекет. 37-годишният варненец вършил престъпленията от 2004 до 2015 г. Предстои да бъде изпълнена и друга влязла в сила негова присъда, уточниха от прокуратурата. Наказанието от 1 г. и 2 месеца затвор отново е било постановено от специализирания съд след постигнато споразумение. По делото осъжданият многократно досега варненец е бил обвинен като тартор на престъпна група от трима души, въртели бизнес с марихуана, хероин и кокаин. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.22", "title": " Член на група за убийства и побои влиза в затвора"}
{"url": "https://trud.bg/%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d0%b2-%d0%b4%d0%bf%d1%81-%d0%b8%d0%bc%d0%b0-%d1%83%d0%bc%d0%bd%d0%b8-%d1%85%d0%be%d1%80%d0%b0/", "text": "„Ахмед Доган декларира, че това правителсво няма алтернатива. Това показва, че в партията, която най-крайно ни критикува, има умни хора, които мислят правилно“, каза вицепремиерът и министър на отбраната Красимир Каракачанов. Той говори в сградата на ведомството, след подписване на Колетвиния трудов договор. Думите му бяха   на почетния председател на движението Ахмед Доган. „Наистина правителсвото няма алтернатива и то не само заради Председателството на Съвета на ЕС догодина. Това председателство ще отмине за шест месеца, въпросът е какво ще свърши всяко едно министерство по време на мандата“, добави военният министър. Той декларира, че няма как Обединените патриоти да се коалират с ДПС. „Това не е разглеждано нито при нас, нито съвместно с ГЕРБ. Ако някой иска да се коалира с ДПС, то Конституцията му го позволява, това е въпрос на свободна воля“, добави Каркачанов.", "date": "2017.12.22", "title": " Каракачанов: В ДПС има умни хора"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%bf%d0%be%d0%b8%d1%81%d0%ba%d0%b0-%d0%bf%d0%be%d0%bc%d0%be%d1%89-%d0%be%d1%82-%d0%b4%d0%bf%d1%81-%d0%b8-%d1%8f-%d0%bf%d0%be%d0%bb%d1%83%d1%87%d0%b8/", "text": "Лидерът на ДПС Корнелия Нинова излезе с позиция за  . Ето какво написа Нинова: От обръщението на г-н Доган си правим три извода: Борисов се притесни от напрежението в страната, вот на недоверие за корупция и разнобоя с патриотите и помоли г-н Доган за помощ. И я получи. Доган подкрепя Борисов. За почетния председател на ДПС патриотите в управлението са грешка. Разбирайте в подтекст: Махни ги и ние ще те подкрепим. Тоест, няма нужда от нови избори, има нужда от смяна в правителството на едните с другите. Всички да пазим стабилността. Но коя стабилност? Стабилно се закриват болници, стабилно се вдигат цени на вода и ток. Стабилно сме първенци по корупция и най-бедни в Европа, стабилно една прослойка става все по-богата, а народът все по-беден, стабилно расте броят на неграмотните деца и стабилно изчезваме като народ. Стабилно всеки месец има протести срещу това правителство. Благодаря, ние не сме съгласни! Ние искаме промяна на този модел на управление, а не просто смяна на патриотите с ДПС в правителството. Вот на недоверие ще има. Конгрес на БСП го реши, парламентарната група ще го внесе. Не сме в предишната ситуация с 38 депутати, която налагаше да търсим гласове от ДПС. Сега сме осемдесет и продължаваме напред. Очевидно оставаме единствената опозиция и алтернатива. Хората да избират. Техният глас ще реши!", "date": "2017.12.22", "title": " Борисов поиска помощ от ДПС и я получи"}
{"url": "https://trud.bg/%d0%b1%d0%b0%d0%b1%d1%85-%d0%b7%d0%b0%d0%bf%d0%be%d1%87%d0%b2%d0%b0-%d0%bf%d1%80%d0%be%d0%b2%d0%b5%d1%80%d0%ba%d0%b8-%d0%b7%d0%b0-%d0%ba%d0%be%d0%bb%d0%b5%d0%b4%d0%bd%d0%b8%d1%82%d0%b5-%d0%b8-%d0%bd/", "text": "Българската агенция по безопасност на храните започва засилени проверки, по повод Коледните и Новогодишни празници. Ще се инспектират предприятия за производство и търговия с храни, складове на едро, заведения за обществено хранене, обекти за търговия на дребно, пазари и борси, съобщиха от БАБХ. Инспекторите ще следят за произхода, сроковете, условията на съхранение и правилното етикетиране на храните, както и регистрацията на обектите и съответствието на сградов фонд и оборудване. Целта е да се гарантира безопасността на храните и да се предотврати всеки опит на недобросъвестни производители или търговци за злоупотреби, за да могат потребителите спокойно да посрещнат празничните дни. По време на празниците Агенцията по безопасност на храните ще има дежурни екипи. Те ще извършват проверки по сигнали за нередности, които потребителите ще могат да подават онлайн, или да използват за това горещия телефон на БАБХ – 0700 122 99. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.22", "title": " БАБХ започва проверки за Коледните и Новогодишни празници"}
{"url": "https://trud.bg/%d1%82%d0%be%d0%ba%d0%be%d0%b2-%d1%83%d0%b4%d0%b0%d1%80-%d1%81%d0%bf%d1%80%d1%8f-%d1%82%d1%80%d0%b0%d0%bc%d0%b2%d0%b0%d0%b8%d1%82%d0%b5-%d0%b8-%d1%82%d1%80%d0%be%d0%bb%d0%b5%d0%b8%d1%82%d0%b5-%d0%b2/", "text": "Временно е спряно движението на трамваи и тролеи по булевардите „България“, „Цар Борис Трети“ и в района на Петте кьошета, съобщиха от пресслужбата на Столична община. Движението им е спряно поради липса на напрежение в контактно-кабелната мрежа. Осигуряват се автобуси за придвижване на пътниците. Екипи на „Столичен електротранспорт“ работят за възстановяване на захранването. Малко преди 14:30 часа аварията бе отстранена и движението на тролейбусните линии в района на бул.“Прага“ и Петте кьошета е възстановено, съобщиха от Столична община. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.22", "title": " Токов удар спря трамваите и тролеите в центъра на София"}
{"url": "https://trud.bg/67-%d0%be%d1%82-%d0%b1%d1%8a%d0%bb%d0%b3%d0%b0%d1%80%d0%b8%d1%82%d0%b5-%d0%b8%d1%81%d0%ba%d0%b0%d1%82-%d0%b2%d1%82%d0%be%d1%80%d0%b8-%d0%bb%d0%b8%d1%84%d1%82-%d0%b2-%d1%81%d0%ba%d0%b8-%d0%b7%d0%be/", "text": "Българите очевидно очакват спорещите по въпроса за втория лифт на Банско страни да постигнат някаква форма на общо решение как това да се случи. Развитието на ски туризма като цяло се подкрепя. Проблем по-скоро се вижда в презастрояването и в това, че ползата от туризма остава най-вече за малцина богати. Това са част от изводите от експресен телефонен сондаж на „Галъп интернешънъл“, проведен по специална панелна методика, която осигурява представителност на данните, събрани на 19 и 20 декември сред 800 души в цялата страна. Тези сондажи пораждат бързи хипотези за динамично променящите се събития. Във вечната дилема „растеж или природа“ българите нямат единствен отговор. Ясно се долавя влиянието на социалните проблеми в България. 48% казват, че икономиката е по-важна, а на практика почти също толкова – 44% назовават природата. Дяловете на отговори „природата“ е сравнително висок и съизмерим с европейската картина на нагласите, пишат от „Галъп“. Според данните опазването на природата и развитието на бизнеса и туризма не си противоречат в умовете на българите. „Взаимните обвинения на бизнес и природозащитници са довели до това, че обществото ни чува ясно и двете тези. Например, мнозинство от 64% се съгласява с тиражираното тези дни твърдение, че част от еколозите всъщност тенденциозно пречат на българския туризъм в името на външни интереси. Също мнозинство, от 58%, приема че развитието на ски туризма у нас е в интерес не на цялото общество, а само на малцина богати хора“, анализират от социологическата агенция. От „Галъп“ посочват, че когато запитаните е трябвало да изберат кое от двете е по-вярно, 45% казват, че зимните курорти са презастроени, а 36% – че липсват достатъчно писти. Останалите се колебаят. „Вероятно, съпричастността към ски спорта е все още малко по-далечна за българите, защото 83% заявяват, че не карат ски. В същото време 82% се съгласяват, че туризмът действително е важен отрасъл зa страната и това не е просто щампа. Мнозинство от 72% по принцип одобряват строежа на нови писти и съоръжения. 67% са принципно за изграждане на втория кабинков лифт. Очевидно, напрежението в обществото по тази тема расте и изходът може да бъде единствено някаква форма на общо решение между двете очертали се страни. Например, над 90% от българите автоматично приемат, че за всяко отсечено дърво трябва да се засаждат три нови“, допълват от „Галъп“.", "date": "2017.12.22", "title": " 67% от българите искат втори лифт в ски зона „Банско“"}
{"url": "https://trud.bg/%d0%b0%d0%b3%d0%b5%d0%bd%d1%86%d0%b8%d1%8f-%d0%bc%d0%b8%d1%82%d0%bd%d0%b8%d1%86%d0%b8-%d1%89%d0%b5-%d0%bf%d1%80%d0%b5%d0%b2%d0%be%d0%b7%d0%b2%d0%b0-%d1%81%d0%bb%d1%83%d0%b6%d0%b8/", "text": "От 2018 г. Агенция „Митници“ ще подсигури на митническите служители служебен транспорт до отдалечените гранично-пропускателни пунктове с нови пътнически превозни средства. С тази цел със средства от бюджета на Агенцията са закупени 7 автобуса (19+1 места) и 6 пътнически микробуса (8+1 места) на стойност около един милион лева. Превозните средства ще запълнят остарелия транспортен парк на митниците, който не е обновяван с пътнически превозни средства от повече от десет години. Транспортните средства, които са доставени като резултат от открита процедура по ЗОП, са подбрани в зависимост от броя служители в смяна и особеностите на маршрута през различните сезони. Те ще обслужват служебни маршрути като София- ГКПП Калотина, Варна – ГКПП Кардам и ГКПП Дуранкулак, Бургас – ГКПП Лесово, Благоевград – ГКПП Кулата и други. На 21.12.2017 г. директорът на Агенция „Митници“ Георги Костов връчи ключовете от по един автобус и един пътнически микробус на митниците Столична, Бургас и Югозападна, а митниците Лом и Варна получиха пътнически микробуси. В началото на 2018 г. се очаква доставката на  още четири автобуса, които също ще бъдат разпределени за нуждите на митниците. Подробности за условията на обществената поръчка могат да бъдат намерени на сайта на Агенция „Митници“, в раздел „Профил на купувача“, секция „Процедури“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.22", "title": " С нови бусове возят митничари до границите"}
{"url": "https://trud.bg/%d0%b1%d0%be%d1%80%d0%b8%d1%81-%d0%b4%d0%b6%d0%be%d0%bd%d1%81%d1%8a%d0%bd-%d0%b5-%d0%bd%d0%b0-%d0%bf%d0%be%d1%81%d0%b5%d1%89%d0%b5%d0%bd%d0%b8%d0%b5-%d0%b2-%d0%bc%d0%be%d1%81%d0%ba%d0%b2%d0%b0/", "text": "Британският външен министър Борис Джонсън днес е на посещение в Москва, където ще предупреди Русия да спре с кибер нападенията, застрашаващи британската национална сигурност или ще последва ответна реакция от британска страна. Борис Джонсън е първият британски външен министър, посещаващ Русия за последните пет години. Визитата му в Москва идва след като премиерът  , че се опитва да подкопае устоите на свободните общества, като превръща дезинформацията в оръжие. „Не е тайна за никого, че нашите отношения са на крехко ниво“, заяви Лавров в началото на срещата. Руският министър каза още, че иска да работи за конкретни мерки за „залепване на парчетата“ на разбитите двустранни отношения. Джонсън призна в началото на срещата, че нещата с Русия не са прости и каза също, че иска открит разговор за Украйна и за случващото се в кибепространството, където Русия е обвинявана в хакерски атаки и в намеса. „Мисля, че можем да постигнем положително сътрудничество по проблеми от съществени общи интереси, като Иран, необходимостта да попречим на Северна Корея да разработи ядрено оръжие и бъдещето на Сирия“, каза той. „Нещата са трудни, но ние искаме да работим с вас по определени проблеми“, каза британският дипломат, цитиран от Франс прес. Като трудни въпроси, по които Лондон иска да говори с Москва, Джонсън определи руската анексия на Крим и руската дестабилизиращ роля в Западните Балкани, предаде Ройтерс. По въпроса за кибердейностите на Русия Джонсън предупреди, че Великобритания си има своите киберспособности и е готова да защитава интересите си, допълва агенцията. Преди да отпътува за Москва Джонсън каза, че британско-руските отношения не са били толкова лоши от много дълго време. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.22", "title": " Борис Джонсън към Кремъл: Спрете с кибератаките срещу Лондон"}
{"url": "https://trud.bg/%d0%bd%d0%b0%d0%bc%d0%b5%d1%80%d0%b8%d1%85%d0%b0-%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb%d0%b0-%d0%be%d1%82-%d0%ba%d0%be%d0%b9%d1%82%d0%be-%d0%b5-%d1%81%d1%82%d1%80%d0%b5%d0%bb%d1%8f/", "text": "Намерен е автомобилът на   на 43-годишния данъчен инспектор Иво Стаменов. В момента полицията е блокирала района и извършва оглед на колата. Автомобилът е намерен в столичния квартал „Хаджи Димитър“, предаде  . АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.22", "title": " Намериха автомобила, от който е стреляно по данъчния шеф"}
{"url": "https://trud.bg/%d0%be%d0%b1%d0%bb%d0%b0%d1%81%d1%82%d0%b5%d0%bd-%d1%81%d1%8a%d0%b2%d0%b5%d1%82-%d0%bf%d0%be-%d1%81%d0%b8%d0%b3%d1%83%d1%80%d0%bd%d0%be%d1%81%d1%82-%d1%89%d0%b5-%d0%ba%d0%be%d0%be%d1%80%d0%b4%d0%b8/", "text": "Областният съвет по сигурност към областната управа във Велико Търново ще координира работата на спасителните екипи по време на Коледните и Новогодишни празници. „В щаба са организирани денонощни дежурства. Там постъпва информация за всички произшествия от отделните ведомства и служби. Данните се обработват и се предприемат съответните мерки при нужда. Областният управител проф. Любомира Попова ще е на разположение на телефона си“, информираха от областната администрация в старата столица.  В общината във Велико Търново също е организирано денонощно дежурство. Зам. кметът проф. Георги Камарашев лично ще следи обстановката по празниците и ако се наложи ще ръководи действията на екипите. От Областното пътно управление са категорични, че денонощно следят обстановката по трасетата в областта и имат готовност при снеговалеж или заледявания да изкарат машини на пътя.  От дни огнеборци и полицаи пък обикалят църквите и манастирите в региона и извършват инструктаж заради предстоящото струпване на голям брой хора в храмовете и паленето на свещи. Около тези обекти по Коледа ще има засилено полицейско присъствие.  Около 70 екипа на „Енерго-Про“ ще са на линия и ще реагират незабавно при аварии по електропреносната мрежа в областите от Северна България. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.22", "title": " Областен съвет по сигурност ще координира дежурствата на спасителните екипи в Търново"}
{"url": "https://trud.bg/%d1%81-%d0%ba%d0%be%d0%bb%d0%b5%d0%b4%d0%bd%d0%be-%d0%bf%d0%b0%d1%80%d1%82%d0%b8-%d1%81%d0%ba%d0%b8-%d1%86%d0%b5%d0%bd%d1%82%d1%8a%d1%80-%d0%ba%d0%b0%d1%80%d1%82%d0%b0%d0%bb%d0%b0/", "text": "С весело Коледно парти за деца ски-център „Картала“ ще открие зимен сезон 2017-2018. Началото ще бъде поставено на 25 декември от 11.00 часа с Детско коледно парти. Инициативата се организира за втора поредна година. И тази година официални гости ще бъдат самия Дядо Коледа, придружен от Снежанка, които ще пристигнат с шейна. Специално за малките жители и гости на Благоевград, весели песни ще пуска DJ. Няма да липсват и лакомствата, обещават от общината. За зимния сезон 2017-2018 ще работят детски влек и влек тип „паничка”,който обслужва 2/3 от голямата писта. Екипът на ски-центъра е определил максимално атрактивни цени на ски картите. Ски гардеробът, ски училището, хотелската част и заведенията ще функционират както обикновено. През настоящия зимен сезон кабинковият лифт няма да работи поради планов ремонт, който ще продължи приблизително 6 месеца. Това се налага поради изисквания и предписания от съответните институции. Ски-център „Картала“ се извинява за неудобството на любителите на зимните спортове, но сигурността и здравето на гражданите са най-важни,както и спазването на законовите изисквания за безопасна експлоатация. Местност „Картала“ е живописен район, разположен в Рила планина, на 27 км. източно от Благоевград. Курортът предлага отлични условия за всички любители на зимните спортове и планински развлечения. Планинският терен се характеризира с голямо разнообразие и впечатляващи усещания. Ски центърът е открит през 2009 г. и предлага отлични условия за всички скиори и сноубордисти – привлекателни ски писти, оборудван ски гардероб, както и ски училище за начинаещи и напреднали. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.22", "title": " С Коледно парти ски- център „Картала“ открива зимен сезон 2017-2018"}
{"url": "https://trud.bg/%d0%b4%d0%b2%d0%b5%d1%82%d0%b5-%d0%bb%d1%8a%d0%b2%d1%87%d0%b5%d1%82%d0%b0-%d0%be%d1%82-%d1%80%d0%b0%d0%b7%d0%b3%d1%80%d0%b0%d0%b4-%d0%bd%d1%8f%d0%bc%d0%b0-%d0%b4%d0%b0-%d0%b1%d1%8a%d0%b4%d0%b0%d1%82/", "text": "Двете лъвчета, родени в зоопарка в Разград, ще бъдат отглеждани във възможно най-подходящите за тях условия. С това се ангажира министърът на околната среда и водите Нено Димов на среща при премиера Бойко Борисов с представители на фондациите „Четири лапи“ и „Дивите животни“, съобщиха от МОСВ. Министърът заяви категорично, че животните няма да бъдат настанени в зоопарка в Пазарджик, както реши общинският съвет в Разград. Причината е, че пазарджишката зоологическа градина не разполага с подходящи условия за отглеждане на малки лъвове. Ако се наложи, министърът може да пристъпи към конфискацията им в полза на държавата. Преди дни   с официално писмо от общината в Разград лъвчетата да бъдат дарени на пазарджишкия зоопарк, който се намира на остров „Свобода“. На среща с представителите на фондациите в МОСВ беше договорено също да се подготвят промени в законодателството, даващи гаранции за защита на животните в подобни случаи. Ще бъдат направени също поредица от дискусии на местно ниво за дейността на зоологическите градини. По-късно министър Димов се срещна с протестиращите в защита на лъвчетата граждани и им съобщи набелязаните мерки. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.22", "title": " Двете лъвчета от Разград няма да бъдат отглеждани в пазарджишкия зоопарк\t\t\t"}
{"url": "https://trud.bg/%d0%bf%d1%83%d1%87%d0%b4%d0%b5%d0%bc%d0%be%d0%bd-%d0%bf%d0%be%d0%ba%d0%b0%d0%bd%d0%b8-%d1%80%d0%b0%d1%85%d0%be%d0%b9-%d0%bd%d0%b0-%d1%81%d1%80%d0%b5%d1%89%d0%b0-%d0%b8%d0%b7%d0%b2%d1%8a%d0%bd-%d0%b8/", "text": "Бвшият каталунски лидер Карлес Пучдемон предложи на испанския министър-председател Мариано Рахой да проведат среща извън Испания, за да говорят за кризата в Каталуния.  „Готов съм да се срещна с Рахой в Брюксел или където и да било другаде в Европейския съюз освен Испания по очевидни причини“, каза Пучдемон по време на среща с репортери в Брюксел, където избяга, след като регионалния парламент обяви независимост от Испания. Ако се върне, той рискува да бъде арестуван за подклаждането на бунт и злоупотреба със средства. Бившият каталунски премиер говори след победата на неговия просепаратистки лагер на извънредните парламентарни избори в Каталуния вчера. Пучдемон се обяви за „морален“ победител и обяви, че „каталунската република“ е победила монархията. Партиите, искащи независимост, получават повече места в Женералитета от тези, обявили се против нея. Карлес Пучдемон  призова за „реституция на легитимното правителство“ и за освобождаване на политическите затворници. Същевременно той поиска от министър-председателя на Испания Мариано Рахой „да започне да прави политика, иначе ние ще намерим решение“. Той също така изпрати послание до Европа: „Ние, каталунците ще решим бъдещето си“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.22", "title": " Пучдемон покани Рахой на среща извън Испания"}
{"url": "https://trud.bg/%d1%81%d0%bf%d0%b0%d0%b4-%d0%bd%d0%b0-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b8%d1%82%d0%b5-%d0%b2-%d1%88%d1%83%d0%bc%d0%b5%d0%bd%d1%81%d0%ba%d0%be-%d1%81-34/", "text": "С 34% е намалял броя на пътните произшествия в Шуменско тази година спрямо предходната – за 11-те месеца на годината са 633 катастрофи срещу 959 за м.г. Загиналите са 21, през предходната година жертвите по пътищата са били 23. Една от причините за намаляване на пътните инциденти е превенцията, отчете директорът на ОДМВР-Шумен ст.комисар Ялчън Расим.   И напомни, че в Шуменско бяха проведени три успешни акции по пътна безопасност – по своя инициатива дирекцията изготви листовки за първолаци и техните родители, издаде книжка с пътните санкции, раздава и брошури на водачите срещу ползването на GSM-и и писането на съобщения при шофиране. Освен това, пътните полицаи също са засилили контрола и са издали с 10 000 броя повече актове и фишове през настоящата година. През 2016 г. са санкционирани 29 000 водачи, а през тази до ноември в превишена скорост, неспазване на знаци, отнемане предимство на пешеходци, неправилно паркиране и други са уличени 39 000. През годината са станали 2 138 престъпления, почти колкото миналата. Разкриваемостта им е 55,85% при 52,1% за м.г. Няма неразкрити тежки престъпления в Шуменско. Хванати са извършителите на всички 14 грабежа и на единственото убийство, което вече влезе и в съда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.22", "title": " Спад на катастрофите в Шуменско с 34%\t\t\t"}
{"url": "https://trud.bg/%d1%81%d0%bb%d1%83%d0%b6%d0%b8%d1%82%d0%b5%d0%bb%d0%b8-%d0%bd%d0%b0-%d0%bc%d0%b2%d1%80-%d0%bf%d1%80%d0%be%d1%82%d0%b5%d1%81%d1%82%d0%b8%d1%80%d0%b0%d1%85%d0%b0-%d0%bd%d0%b0-%d0%b3%d0%ba%d0%bf%d0%bf/", "text": "На протест ,с искане за по-достойно заплащане, излязоха в петък на обяд  служители на  МВР на ГКПП  „Кулата“,  ГКПП “Илинден“ и ГКПП „Ст. Лисичково” . В рамките на един час служителите стояха на пунктовете, без да блокират и пречат на трафика. „Първото ни искане е увеличение на основното месечно възнаграждение на всички служители в МВР още през тази 2017 година. Второто ни искане е обвързване на основната заплата на служителите със социално измерим критерии. Да речем средната работна заплата за страната или минималната работна заплата. Третото ни искане е започване на работа по изцяло нов закон за МВР, като нашето искане е още тази година да бъдат направени спешни промени в някои текстове. Твърдим, че нито едно от тези искания не е изпълнено и затова продължаваме с протестите“, заявиха протестиращите. Те обясниха,че ще чакат реакция на управляващите до 5 януари, а след това ще обяват как ще продължат. Но изразиха надежда,че ще бъдат чути. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.22", "title": " Служители на МВР протестираха на ГКПП-Кулата, ГКПП-Илинден и ГКПП-Станке Лисичково"}
{"url": "https://trud.bg/%d0%b0%d0%bd%d1%82%d1%8a%d0%bd%d0%b8-%d0%bd%d0%b5%d0%b4%d0%be%d1%81%d1%82%d0%b8%d0%b6%d0%b8%d0%bc-%d0%bd%d0%b0-200-%d0%bc-%d0%b1%d1%8a%d1%82%d0%b5%d1%80%d1%84%d0%bb%d0%b0%d0%b9/", "text": "Антъни Иванов не остави съмнения, че е най-добър у нас на коронната си дисциплина 200 м бътерфлай. Осмият от световното за мъже ликува с титлата на държавния шампионат на басейна на Спортната палата със солиден аванс пред конкурентите си – 1:55,23 мин. Рекорд този път нямаше, но силното плуване на 18-годишния търновец достави истинско удоволствие на феновете на „синия“ спорт. Два дни по-рано Иванов триумфира и на 100 м бътерфлай, като подобри върховото постижение на страната – 51,85 секунди. Така националът стана първият българин, който слезе под гросмайсторската граница от 52 сек в дисциплината. На родният шампионат бронзовият медалист от мондиала за юноши, постави три рекорда, като за годината те са общо осем. А в най-интригуващата надпревара Венцислав Айдарски ликува с титлата на 1500 метра свободен стил – 15:18,62 мин. Асът ни не се подведе по темпото на младоците Петър Божилов и Йордан Янчев, които дръпнаха в първите 400 метра. Националът финишира със солиден аванс, следван от Божилов (15:40,31). В надпреварата се изявиха и ветераните. Лъчезар Шумков стана първи на 50 м бруст (27,61), а Александър Николов имаше сериозен принос за титлата на „Черно море“ в щафетата 4 по 50 м свободен стил – 1:32,79 мин.", "date": "2017.12.22", "title": " Антъни недостижим на 200 м бътерфлай"}
{"url": "https://trud.bg/464-%d0%b0%d0%ba%d1%82%d0%be%d0%b2%d0%b5-%d0%b8-%d0%bf%d1%80%d0%be%d1%82%d0%be%d0%ba%d0%be%d0%bb%d0%b8-%d0%b7%d0%b0-%d0%bd%d0%b0%d1%80%d1%83%d1%88%d0%b5%d0%bd%d0%b8%d1%8f-%d1%81%d0%bb%d0%b5%d0%b4/", "text": "Общо 176 АУАН и 288 констативни протокола е равносметката след продължилата един месец проверка на храненето в детски заведения и училища, възложена от Върховна административна прокуратура /ВАП/ на Областните дирекции по безопасност на храните, органите на Комисията за защита на потребителя (КЗП) и съответните Областни дирекции на МВР. Съвместните проверки са обхванали спазването на изискванията на Закона за храните и Наредба №9 за специфичните изисквания към безопасността и качеството на храните, предлагани в детските заведения, училищните столове и обектите за търговия на дребно на територията на училищата и на детските заведения, както и към храни, предлагани при организирани мероприятия за деца и ученици, както и на изискванията на Закона за тютюна, тютюневите и свързаните с тях изделия и Закона за здравето по отношение на предлагане на забранени продукти и изделия на непълнолетни. Това съобщиха от прокуратурата. На територията на цялата страна са проверени общо 1838 броя обекти през ноември, които включват: обекти за раздаване на храна и бюфети тип кетъринг, обслужващи учебни заведения или разположени на територията на училищата, кухни-майки, кухненски блокове,  автомати за храни и напитки на територията на учебни заведения,  както и търговски обекти, разположени в непосредствена близост до детски заведения и училища. Съставени са били 176 АУАН, както и 288 констативни протокола. Дадени са 84 броя предписания за отстраняване на установени несъответствия със законовите изисквания. Санкционирани са 14 юридически лица. За констатираните несъответствия са издадени:  – 142 бр. предписания с определени срокове за отстраняването им, както и предписания за спиране реализацията на 44,2 кг храни от неживотински произход и 19 л. безалкохолни напитки;  – 7 бр. актове за забрана на реализацията на 109 л. прясно мляко и 11,5 кг храни от животински произход;  – 7 бр. разпореждания и протоколи за насочване за унищожаване на суровини и храни от животински произход;  – 3 броя заповеди за спиране експлоатацията на обекти предлагащи негодни храни и напитки,  опасни за здравето на човека. Най-често констатираните нарушения са били: – извършване на търговия с храни в обект без регистрация, съгласно изискванията по чл. 12 от ЗХ;  – предлагане на имитиращи продукти неотговарящи на изискванията за безопасност на храните по чл.16а ал.1 от ЗХ;  – несъответствие на сграден фонд и оборудване с хигиенните изисквания на Наредба № 1/2016 г. , на ЗХ  и спазване на изискванията на Наредба № 9/2011 г. при прием на храни и суровини;  – предлагане на продукти с изтекъл срок на годност;  – неизпълнение на предписания от предишни проверки относно спазване на асортимент на храни, съответстващ на изискванията на Наредба № 9/2011г.;  – откриване на  съдържание в предлаганите храни на палмово масло, заместител на какаовото масло, стабилизатори, изкуствени оцветители и ароматизатори, кофеин, неотговарящи на изискванията за безопасност и качество на храните в детските заведения и училища съгл. чл.2 от Наредба № 9/2011 г.;  – използване на имитиращ продукт вместо българско краве бяло саламурено сирене;  – в част от обектите е установено неспазване на температурните режими на храни, изискващи контролирана температура за съхранение;  – продуктите , предлагани в обектите, без маркировка – етикет с данни за място на произход, име на производител или име на опаковчик,  съобразно на изискванията на чл.28, ал.1 от  Наредба № 9;  – неправилно съхранение на храните съгласно указанията на производителите;  – консервирани продукти от зеленчуци, които не отговарят на чл.33, ал.1 от Наредба №  9;  – хигиената в голяма част от обектите не съответства на чл.2 от Наредба №1/2016г. за хигиена на храните; Най-често констатираните нарушения на Закона за тютюна, тютюневите и свързаните с тях изделия и Закона за здравето са били : – предлагане на цигари и тютюневи изделия, включително наргилета, на ученици, без проверка от търговците в уверение на това , че лицето е навършило 18 години;  – нарушение на забрана за тютюнопушене в заведения, което се допуска от управителите в късните часове на денонощието;  – липса на обявяване на цените на тютюневи изделия и по подходящ за възприемане начин. Най-много нарушения са констатирани в района на гр.София и областта, където са били и най всеобхватни извършваните проверки от контролните органи, за тези нарушения са съставени 78 бр. АУАН, като са проверени 479 обекта.  За района на София са издадени 11 бр. АУАН за тютюнoпушене по ЗТТИИ. На следващо място е Варна с 245 проверени обекта и общо  63 бр. акта и предписания за констатирани нарушения, последвано от Пловдив  със 163 проверени обекта и общо 27 бр. акта и предписания за констатирани нарушения, и Шумен със 115 проверени обекта и 24 бр. акта и предписания за констатирани нарушения. При проверката не са били установени случаи на предлагане на храни, съдържащи опасни за здравето съставки, психотропни вещества или химически замърсители от околната среда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.22", "title": " 464 актове и протоколи за нарушения след проверки на храненето в 1838 училища и детски градини"}
{"url": "https://trud.bg/%d0%b6%d0%b5%d0%ba%d0%be%d0%b2%d0%b0-%d0%be%d1%82%d0%bd%d0%be%d0%b2%d0%be-%d0%b1%d0%b5-%d1%81%d0%bf%d1%80%d1%8f%d0%bd%d0%b0-%d0%be%d1%82-%d0%bc%d0%be%d0%b9%d0%be%d0%bb%d0%b8/", "text": "Микела Мойоли отново спря Александра Жекова на голямо състезание. Най-добрата ни сноубордистка не успя да се пребори със силната конкуренция на италианката, както и на петкратната №1 в света Линдзи Джакобелис (САЩ) в четвъртфиналите на световната купа в Червиня (Италия). На олимпиадата Сочи 2014 българката се сблъска именно с Мойоли, което я лиши тогава от медал – пета. Жекова приключи 11-а, а Микела стана първа в Червиня.  Същевременно Йоан Тодоров спечели втория слалом за купа „Юлен“ от календара на ФИС в Банско.", "date": "2017.12.22", "title": " Жекова отново бе спряна от Мойоли"}
{"url": "https://trud.bg/%d0%bc%d0%b0%d1%80%d0%b8%d0%b0%d0%bd%d0%be-%d1%80%d0%b0%d1%85%d0%be%d0%b9-%d0%be%d1%82%d0%ba%d0%b0%d0%b7%d0%b0-%d0%bf%d0%be%d0%ba%d0%b0%d0%bd%d0%b0%d1%82%d0%b0-%d0%bd%d0%b0-%d0%ba%d0%b0%d1%80%d0%bb/", "text": "Испанският премиер Мариано Рахой отказа поканата на бившия каталунски лидер Карлес Пучдемон, който по-рано   някъде извън Испания, за да обсъдят кризата в испанската област, предаде АФП. Министър-председателят отбеляза, че „човекът, с който трябва да се срещна е този, който спечели изборите в Каталуния, а това е Инес Аримада“. Въпреки  , бореща се против движението за независимост на Каталуния, трите сепаратистки партии „Заедно за Каталуния“, „Обединена левица за Каталуния“ и „Кандидатура за народно единство“ спечелиха общо 70 места в местния парламент, което би им гарантирало пълно мнозинство, ако формират коалиция. Карлес Пучдемон се намира в Брюксел, като срещу него има издадена заповед за арест, която ще влезе в сила в момента в който стъпи на испанска територия. Във връзка с опита да обяви независима каталунска република, бившият председател на Женералитета е обвинен в държавна измяна и злоупотреба с обществени средства. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.22", "title": " Мариано Рахой отказа поканата на Карлес Пучдемон за среща извън Испания"}
{"url": "https://trud.bg/%d0%bd%d0%b0%d0%bf-%d0%bf%d1%83%d0%b1%d0%bb%d0%b8%d0%ba%d1%83%d0%b2%d0%b0-%d0%bd%d0%be%d0%b2%d0%b8%d1%82%d0%b5-%d0%b3%d0%be%d0%b4%d0%b8%d1%88%d0%bd%d0%b8-%d0%b4%d0%b0%d0%bd%d1%8a%d1%87%d0%bd%d0%b8/", "text": "Новите годишни данъчни декларации за облагане на доходите на физическите лица и за корпоративни данъци за 2017 г. вече са публикувани на сайта на НАП. От приходната агенция напомнят, че срокът за подаването на декларациите за облагане на доходите изтича на 30 април 2018. Най-лесно и бързо формулярите могат да се подадат по електронен път без електронен подпис. За целта е необходим персонален идентификационен код – ПИК, който се издава безплатно в офис на НАП. Ако подадат декларациите си по електронен път до 31 януари 2018 г., физическите лица могат да ползват и 5 на сто отстъпка върху данъка за довнасяне по годишната данъчна декларация, но не повече от 500 лв. Допълнително условие е и да нямат подлежащи на принудително изпълнение публични задължения към момента на подаване на декларацията, както и да внесат целия размер на данъка за довнасяне в срок до 31 януари 2018 г.  за 2017 г. също са качени на интернет страницата на Агенцията. Срокът за фирмените декларации е 31 март 2018 г. Информация за попълване и подаване на данъчни и осигурителни декларации и внасяне на суми към бюджета може да се получи на телефона на НАП 0700 18 700 на цената на градски разговор или в сайта на НАП. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.22", "title": " НАП публикува новите годишни данъчни декларации"}
{"url": "https://trud.bg/%d0%bf%d0%be%d1%80%d0%b5%d0%b4%d0%bd%d0%b0%d1%82%d0%b0-%d0%b4%d0%b5%d0%b1%d0%b5%d0%bb%d0%b0-%d0%bb%d1%8a%d0%b6%d0%b0-%d0%b7%d0%b0-%d0%bf%d0%b8%d1%80%d0%b8%d0%bd-%d1%82%d0%b8%d1%80%d0%b0%d0%b6%d0%b8/", "text": "Поредната дебела зелена манипулация за Пирин публикува сайтът на Иво Прокопиев Dnevnik.bg. Днес електронното издание пусна материал, озаглавен – „Брюксел: Планът за Пирин трябва да мине през екооценка“. В дописката се разказва как Тома Белев писал писмо до еврокомисаря по околна среда Кармену Вела. Белев бил разтревожен за бъдещето на Национален парк „Пирин“, защото в ски зона „Банско“ можело да се построи втори кабинков лифт. От кабинета на Вела отговорили на Белев и положението било лошо за страната ни, но само според „Дневник“. Писмото всъщност е поредният донос, пратен до ЕК от Белев и неговите приближени. Този път поводът е изтичащото днес обществено обсъждане за частично изменение на действащия план на НП „Пирин“. Идеята е от плана да бъде премахнат рестриктивния текст, че в ски зона „Банско“ не могат да се изграждат нови спортни и ски съоръжения. Забраната, вкарана навремето лично от Тома Белев, ще остане да действа в останалата част от Националния парк и ще бъде вдигната само за ски зоната. Материалът в „Дневник“ излезе почти едновременно със статус на Тома Белев в профила му във фейсбук, който гласи: „Преди 20 дена, като почнаха консултациите по постановлението за промяна на плана за управление на Пирин, писах на ЕК с няколко въпроса. Снощи получих отговор – ЕК не вижда проблем да си дискутираме каквото си искаме, но настоява всички планове свързани с развитието на туризма да се подлагат на екологичните оценки изисквани от директивите. И че смята да започне наказателна процедура срещу България за забавянето на заповедта за защитената зона Пирин, заедно с всички останали страни, които има забавени заповеди“. И тук има лъжа, като тя ще стане ясна по-надолу в този текст. В писмото от ЕК до Белев не само не става въпрос за наказание, а точно обратното. Ето цитата от писмото: А текстът на изданието на Иво Прокопиев, което от години тиражира зелените лъжи, започва така: „Българската държава трябва да подложи на екологична оценка промените в плана за управление на национален парк Пирин в изпълнение на европейското законодателство. Това заявяват от Европейската комисия…“. Но „Дневник“ не са прецизирали манипулацията, защото в материала е пусната и връзка към самото писмо. Какво показа сравнението на „Труд“ между писмото и текста на „Дневник“? Относно твърдението, че трябва да има екооценка – такъв текст в писмото няма. Има следното: Както е видно – нищо общо с инфорамцията на „Дневник“. Тази част от писмото показва, че дори заглавието на материала е лъжливо. Отделно е ясно, че след като бъде направено частичното изменение и бъде внесено инвестиционно намерение за втори кабинков лифт, това намерение ще бъде подложено на всички оценки, които са записани в българското и еверопейското екологично законодателство. Ето как „Дневник“ продължава с лъжите: „От Брюксел информират, че са започнали по своя инициатива хоризонтално разследване срещу няколко страни-членки, в това число на България, които не са изпълнили задължението си да обявят специалните защитени зони, каквато е и Пирин ( изискване по чл. 4 параграф 4 от Директивата за местообитанията )“, пише прокопиевата електронна медия. А ето истината от абзаца от писмото:  Никъде не пише, че България е разследвана. Дотук с обективността на „Дневник“ – лъжовно заглавие и лъжлива дописка. Уважаеми господин Белев,  Бих искал да Ви благодаря за писмото от 5 декември 2017 г., адресирано до Eвропейския комисар по околна среда, морско дело и рибарство, г-н Кармену Вела на което ми бе възложено да отговоря. Вие информирате Европейската комисия за започването на обществени консултации относно изменение на Плана за управление на Национален парк „Пирин“/Място от мрежата Натура 2000 и споделяте Вашите притеснения, че изменението е „свързано с разрешаване урбанизацията на Зоната за туризъм в парка с цел строителство и разширение на ски писти, въжени линии и съпътстващата ги инфраструктура.“ Също така Вие посочвате следните „потенциални нарушения“ на правото на ЕС – Република България не е определила зоната BG0000209 „Пирин“ за специална защитена зона (СЗЗ) по Директивата за опазване на естествените местообитания и на дивата флора и фауна (Директива за местообитанията, 92/43/ЕИО) в срок и че проектът за изменение на Плана за управление на Национален парк „Пирин“ не е бил подложен на оценка за съответствие по Директивата за местообитанията и на екологична оценка по Директивата относно оценката на последиците на някои планове и програми върху околната среда (2001/42/ЕО).  Що се отнася до оценките по Директивата за местообитанията и Директивата относно оценката на последиците на някои планове и програми върху околната среда, следва да се отбележи, че държавите-членки са тези, които имат задължение да гарантират, че приетите мерки за опазване, както и плановете за управление осигуряват ефективна защита и управление на местата от Натура 2000. Държавите-членки също така трябва да гарантират и че всеки план или дейност, които могат да засегнат тези места се подлагат на съответната оценка за въздействие в съответствие с разпоредбите на Европейското законодателство; това се отнася и за всяко бъдещо изменение на планове с цел разширяване на туристическите  дейности. 2 Правомощията на Европейската комисия, от друга страна, се подчиняват на принципа на субсидиарността, което означава, че тя може да се намесва само в случаите, за които има достатъчно доказателства за системно нарушение на законодателството на ЕС. Конкретната ситуация, за която ни информирате, а именно – започване на обществени консултации по проект за изменение на Плана за управление на Национален парк „Пирин“, не представлява нарушение и Комисията не може да предприеме действия срещу България на това основание. В тази връзка ние Ви благодарим за информацията, която предоставяте, но следва да Ви уведомя, че службите на Комисията не могат да се намесят на този етап. Въпреки това, приемаме предоставените от Вас документи за информация като Ви насърчаваме да вземете участие в обществените консултации. Това е най-подходящото място да изразите всичките си съображения тъй като единствено националните компетентни органи могат да ги вземат предвид при изготвянето на финалния документ. Във всеки случай, ако Комисията установи наличие на нарушение, тя не би се поколебала за започне процедура за нарушение. Например, по отношение на класифицирането на BG0000209 „Пирин“ като СЗЗ следва да ви информирам, че Европейската комисия, по своя инициатива, е предприела хоризонтално разследване срещу всички държави-членки, които не са изпълнили задължението си по чл. 4 параграф 4 от Директивата за местообитанията и ще продължи да предприема подходящи действия в случай на продължаващо неизпълнение. С уважение,  Georges KREMLIS", "date": "2017.12.22", "title": " Поредната дебела лъжа за Пирин тиражират медиите на Прокопиев"}
{"url": "https://trud.bg/%d0%b0%d1%81%d0%be%d1%86%d0%b8%d0%b0%d1%86%d0%b8%d1%8f%d1%82%d0%b0-%d0%bd%d0%b0-%d1%80%d0%b0%d0%b1%d0%be%d1%82%d0%be%d0%b4%d0%b0%d1%82%d0%b5%d0%bb%d0%b8%d1%82%d0%b5-%d0%bf%d1%80%d0%b8%d0%b7%d0%be/", "text": "Асоциацията на организациите на българските работодатели (АОБР) разпространи писмо с призив към своите членове, които оперират на свободния пазар на електроенергия, за връщане към регулиран пазар. В документа се посочват примерни варианти за разпределение на работното време и консумацията на електричество, при които връщането на регулирания пазар е по-изгодно за компаниите. Публикуваме текста без редакция:   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.22", "title": " Асоциацията на работодателите призова за връщане към регулиран пазар на електроенергия"}
{"url": "https://trud.bg/%d0%b2%d1%8a%d0%b7%d1%81%d1%82%d0%b0%d0%bd%d0%be%d0%b2%d0%b8%d1%85%d0%b0-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d1%82%d1%80%d0%be%d0%bb%d0%b5%d0%b8%d1%82%d0%b5/", "text": "Малко преди 14:30 часа аварията бе отстранена и движението на тролейбусните линии в района на бул.“Прага“ и Петте кьошета е възстановено, съобщиха от Столична община. Възстановено е и трамвайното движение по бул. Цар Борис Трети на линии №5 и 4. В 15.35 часа е възстановено трамвайното движение по бул. България, съобщиха още от общината. По рано днес,  , бе спряно движението на тролеи и трамваи по булевардите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.22", "title": " Възстановиха движението на тролеите и трамваите след голямата авария в София"}
{"url": "https://trud.bg/%d0%ba%d0%b8%d0%bc-%d0%ba%d0%b0%d1%80%d0%b4%d0%b0%d1%88%d0%b8%d1%8f%d0%bd-%d0%b8-%d0%ba%d0%b0%d0%bd%d0%b8%d0%b5-%d1%83%d0%b5%d1%81%d1%82-%d0%bf%d1%80%d0%b5%d0%b4-%d1%80%d0%b0%d0%b7%d0%b2%d0%be%d0%b4/", "text": "Една от най-известните двойки на Холивуд Ким Кардашиян и Кание Уест преминава през криза в отношенията си, съобщи Лайф. Ким и Кание очакват раждането на третото си дете от сурогатна майка през януари. Малко вероятно е, обаче,  появата на бебето да спаси брака им. Кардашиян твърдо била решена да напусне мъжа си и възнамерявала да подаде документи за развод веднага след раждането на дъщеря им. „Ким трудно се справя с Кание, особено сред срива му през ноември 2016 г., когато той постъпи в психиатрия. Настроението му постоянно се мени, а Ким не е достатъчно търпелива да понесе всичко това“, пише таблоидът Ейс шоубъз. Двамата имат 4-годишна дъщеричка Норт и едногодишен син Сейнт. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.22", "title": " Ким Кардашиян и Кание Уест пред развод"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%b8-%d1%81%d1%8a%d0%bf%d1%80%d1%83%d0%b3%d0%b0%d1%82%d0%b0-%d0%bc%d1%83-%d1%89%d0%b5-%d0%bf%d1%80%d0%b8%d1%81%d1%8a%d1%81%d1%82/", "text": "На 25 декември, понеделник, президентът Румен Радев и неговата съпруга Десислава Радева ще присъстват на традиционния благотворителен спектакъл „Българската Коледа“. Концертът ще се проведе от 20.00 часа в Народния театър „Иван Вазов“ и ще бъде излъчен пряко по Българската национална телевизия, Нова телевизия и Българското национално радио. Това съобщиха от прессекретариата на държавния глава. Петнадесетото издание на „Българската Коледа“ 2017/2018 година е „В подкрепа на спасения детски живот“. Тази година спектакълът се реализира от екипa на „Dream Team Productions”. Oт сцената на Народния театър изявени български музиканти, танцьори, спортисти, актьори и журналисти ще подкрепят благородната кауза, посветена на изпадналите в беда деца. Юлиан Вергов ще бъде водещ на спектакъла „Българската Коледа“, а в благотворителния концерт ще вземат участие известните български изпълнители Васил Найденов, Орлин Горанов и Еделина Кънева, група „БТР“ и група „Фондацията“, Михаела Филева, Графа, Криско, Миро, Поли Генова, Васил Петров, Орлин Павлов, Мариана Попова, Михаела Маринова, както и възпитаниците на  Национално училище за танцово изкуство в София, детска вокална група „Бон-Бон“, Фолклорен танцов ансамбъл „Пламъче“, Софийска филхармония и хора към Национален фолклорен ансамбъл „Филип Кутев“. Актрисата Мартина Вачкова, тенисистът Григор Димитров, лекоатлетката Ивет Лалова, сноубордистите Александра Жекова и Радослав Янков, алпинистът Боян Петров, волейболистите Радостин Стойчев и Владимир Николов, лекоатлетката Мирела Демирева, един от най-добрите български състезатели по тенис на маса – Денислав Коджабашев, художествената гимнастичка Невяна Владинова, актрисата Десислава Бакърджиева и спортният журналист Иво Иванов също ще са сред застъпниците, които ще призоват за съпричастност и подкрепа на децата в беда. Участие в спектакъла ще вземат и журналисти от Българската национална телевизия, Нова телевизия и бТВ. По време на концерта ще бъдат разказани историите на деца, борещи се с тежкото си здравословно състояние, както и такива, които са успели да преодолеят подобни трудности. Допълнителна информация за „Българската Коледа“, както и  начините, по които може да бъде направено дарение, са посочени на интернет-страницата на благотворителната инициатива: www.bgkoleda.bg. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.22", "title": " Президентът и съпругата му ще присъстват на благотворителния спектакъл „Българската Коледа“"}
{"url": "https://trud.bg/%d0%b2%d1%8a%d0%b7%d1%81%d1%82%d0%b0%d0%bd%d0%be%d0%b2%d0%b8%d1%85%d0%b0-%d0%bd%d0%b0-%d1%80%d0%b0%d0%b1%d0%be%d1%82%d0%b0-%d0%bf%d0%b5%d1%82%d0%b8%d0%bc%d0%b0%d1%82%d0%b0-%d1%83%d0%b2%d0%be%d0%bb/", "text": "Възстановиха на работа петимата уволнени служители на бензиностанция „Лукойл“ в Павликени. Те бяха освободени след като репортери на „Господари на ефира“ ги заснели да пълнят в туби и бутилки от минерална вода служебно гориво на МВР на полицаи от Районното управление в града. Петимата бензинджии бяха отстранени от работа на 4 декември, след като се разрази огромен скандал със злоупотреба със служебен бензин на МВР, в която участват служители на полицията и на пожарната в Павликени. След извършена по случая проверка от полицията и прокуратурата с министерска заповед бе уволнен началникът на РУ- Павликени,както и още трима служители на управлението. В разгара на скандала пострадаха и петимата служители на бензиностанцията, който бяха отстранени от работа от ръководството на „Лукойл- България“. Според управителката на бензиностанцията Миглена Цанева, която е работи от седем години в обекта, наливането на служебен бензин в туби е масова практика и се случва и на други такива бензиностанции в страната. Колегите и признаха, че тази порочна практика продължава седем- осем години и че първоначално те самите са давали отпор на поицаите и са им обяснявали, че в тяхната работа е абсолютно забранено да наливат в пластмасови туби и съдове гориво.  „Страх ни беше да им откажем“, споделиха бензанджиите. Две седмици по-късно петимата отново са на работните си места в същия обект. Миглена Цанева, Иван Милчев, Ивайло Тодоров, Тодор Радев и Валентин Стефанов са били възстановени на досегашните си безсрочни трудови договори и вече трети ден пълнят гориво на бензиностанцията.  „Обадиха ни се да се върнем и от 19 декември сме отново на работа“, сподели Тодоров. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.22", "title": " Възстановиха на работа петимата уволнени бензинджии в Павликени\t\t\t"}
{"url": "https://trud.bg/100-%d0%b4%d0%b5%d1%86%d0%b0-%d0%be%d1%82-%d0%b1%d0%be%d0%bb%d0%bd%d0%b8%d1%86%d0%b0-%d0%b2-%d1%81%d0%ba%d0%be%d0%bf%d0%b8%d0%b5-%d0%bf%d0%be%d0%bb%d1%83%d1%87%d0%b8%d1%85%d0%b0-%d0%bf%d0%be%d0%b4/", "text": "Сто деца, които се лекуват в болницата Козле в Скопие, получиха днес коледни подаръци от българското Министерство на външните работи. Лично Зорица Заева, съпругата на премиера на Република Македония Зоран Заев, раздаде подаръците на децата в Института за белодробни заболявания. Помагаха й посланик Иван Петков и директорът на болница Козле доктор Ангелчо Андоновски, съобщиха от МВнР. По време на събитието бе договорено да се организира с помощта на посолството ни в Скопие семинар за работа с деца от аутистичния спектър. Зорица Заева откликна незабавно и прегърна идеята това да стане под неин патронаж. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.22", "title": " 100 деца от болница в Скопие получиха подаръци от българското МВнР"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d0%b8-%d1%80%d1%83%d0%bc%d1%8a%d0%bd%d1%81%d0%ba%d0%b8-%d0%bf%d0%be%d0%bb%d0%b8%d1%86%d0%b0%d0%b8-%d0%b7%d0%b0%d0%bf%d0%be%d1%87%d0%bd%d0%b0/", "text": "Смесени екипи на пътна полиция от България и Румъния ще осъществяват съвместни контролни проверки по безопасността на движението в периода на коледните и новогодишни празници.  Работата на българо-румънските полицейски екипи, по пътищата от двете страни на Дунав мост, стартира от днес – 22 декември 2017 година. Служителите на реда ще бъдат ангажирани с контрола по спазването на правилата за движение и нормативните изисквания към участниците в движението на територията на съответната държава в двата съседни гранични района – Русе и Гюргево. Целта е осигуряването на пътната безопасност в празничните и почивни дни на румънските и българските граждани, с оглед очаквания интензивен трафик. Екипите ще патрулират и ще извършват контролни проверки по предварително изготвен и съгласуван график на територията на районите на Русе и Гюргево. Проверките ще бъдат насочени към контрол на скоростните режими, неправилното изпреварване, шофирането след употреба на алкохол, валидността на документите на водачите, наличието на задължителните застраховки, техническата изправност на превозните средства и т.н. Осъществяването на съвместната дейност е основана на взаимния позитивен опит и вече традиционни отношения, както и на базата на подписаните през 2010 г. в Гюргево „Правила за извършване на съвместни действия на пътните полицаи в пограничните райони и осъществяване на съвместна патрулно-постова дейност за опазване на обществения ред от страна на компетентните органи на Република България и Румъния“ . АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.22", "title": " Български и румънски полицаи започнаха съвместни проверки на Дунав мост\t\t\t"}
{"url": "https://trud.bg/%d1%81%d1%8a%d0%b7%d0%b4%d0%b0%d0%b4%d0%b5%d0%bd%d0%b0-%d0%b5-%d0%be%d1%80%d0%b3%d0%b0%d0%bd%d0%b8%d0%b7%d0%b0%d1%86%d0%b8%d1%8f-%d0%b7%d0%b0-%d0%bc%d0%b0%d0%ba%d1%81%d0%b8%d0%bc%d0%b0%d0%bb%d0%bd/", "text": "Създадена е организация, за да се облекчи максимално очакваният голям трафик заради поредицата от почивни дни, обобщи началникът на отдел „Пътна полиция“ в Главната дирекция „Национална полиция“ комисар Бойко Рановски, съобщиха от пресцентъра на МВР. Той уточни, че по график движението на товарните автомобили ще бъде ограничено по основните шосета и магистралите след 16.00 часа в последния работен ден, и от 14.00 часа в последния почивен ден. Има готовност при засилен трафик, тази мярка да бъде въведена и в по-ранен час. „Мерките днес и утре, ще бъдат основно насочени към това да се подпомага трафикът и не толкова да се контролират водачите, но ако има агресивни шофьори и такива, които не се съобразяват, ще се взема отношение от екипите на място. През останалите дни, обаче, ще има специализирани полицейски операции за употреба на алкохол и наркотични вещества. Техническите средства за контрол на скоростта ще бъдат максимално натоварени и разпределени по цялата пътна мрежа, така че всеки, който си позволява да нарушава правилата, ще бъде санкциониран“, бе категоричен комисар Рановски. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.22", "title": " Създадена е организация за максимално облекчаване на очаквания засилен трафик покрай почивните дни"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b8%d0%bd%d0%b0-%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d1%81%d0%b5-%d1%81%d1%80%d0%b5%d1%89%d0%bd%d0%b0-%d1%81-%d0%bf%d0%be%d1%81%d0%bb%d0%b0%d0%bd/", "text": "Министърът на туризма Николина Ангелкова проведе работна среща с Н.Пр. Ерик Рубин, посланик на САЩ в България, съобщиха от МТ. Основен акцент на разговора бяха механизмите за насърчаване на пътуванията между двете страни и възможностите за инвестиции в България. Министърът представи пред госта си програмата на събитията, които ведомството подготвя за следващата година. Една от първите инициативи на министерството е през февруари 2018 г., когато в София ще се проведе среща на министрите на туризма по време на Българското председателство на Съвета на ЕС. Срещата е сред форумите, които са от най-висок ранг. В средата на ноември ще се проведе и вторият Международен конгрес на световните цивилизации и древните маршрути, съобщи министър Ангелкова. За модератор на събитието е поканен звездата на CNN Ричард Куест и преговорите с него са в напреднала фаза. Работим активно за популяризиране в САЩ на културно-историческия, СПА, морски, зимен и други видове туризъм, които могат да се практикуват у нас, каза още министърът. Тя посочи, че през последните месеци министерството проведе рекламна кампания в САЩ, при която бяха поставени билбордове, промотиращи българския туризъм. Паната бяха разположени Ню Йорк, Бостън, Вашингтон, Лос Анджелис и Лас Вегас, имаше и онлайн маркетингови дейности. Досега в Америка не сме имали рекламни активности, а тази година в рамките на два месеца имахме възможност да популяризираме българския продукт в едни от най-космополитните градове в света, коментира министърът. Добре е при рекламиране на България да се наблегне на природните й дадености, както и на възможностите за туризъм, свързани с нейното опознаване, например орнитоложки туризъм, препоръча Н. Пр. Ерик Рубин. Той отбеляза още, че е нужно американските туристи да бъдат информирани, че България е сигурна туристическа дестинация. Министър Ангелкова отбеляза убеждението си за връзката между туризма и киноиндустрията като начин за привличане на повече чуждестранни посетители. Двамата с дипломата бяха единодушни, че положителен ефект за туризма ще има привличането на все повече международни кинопродукции у нас. Министър Ангелкова отбеляза, че страната вече има традиция в създаването на хитови ленти с участието на мегазвезди като Антонио Бандерас, Силвестър Сталоун, Морган Фрийман и Джейсън Стейтъм. Министърът и Н.Пр. Рубин коментираха, че възможността за откриване на директна авиолиния между България и САЩ ще даде тласък на развитието на туризма между двете страни. Посещенията на чуждестранните туристи от САЩ от януари до октомври 2017 г. са близо 80 хил. и се отчита нарастване от 10% в сравнение със същия период година по-рано. Приблизително такава е бройката на гостите за цялата минала година. Това поставя САЩ сред водещите пазари за входящ туризъм на България. Данните за пътуванията на българи към Америка също са нараснали през 10-те месеца на 2017 г. Близо 20 хил. са нашите сънародници, които са посетили страната зад океана и нарастват с 19,5 на сто в сравнение със същия период година по-рано. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.22", "title": " Николина Ангелкова се срещна с посланика на САЩ Ерик Рубин"}
{"url": "https://trud.bg/%d0%b0%d0%bb%d1%84%d0%b0-%d1%80%d0%be%d0%bc%d0%b5%d0%be-%d0%b3%d0%be%d1%80%d1%8f-%d0%b2-%d0%b1%d1%83%d1%80%d0%b3%d0%b0%d1%81/", "text": "Алфа Ромео горя в Бургас около 23.00 ч. в комплекс „Лазур“. Разчистване на сметки е основната версия на полицията. Палежът е умишлен, в близост били открити запалка и пластмасова бутилка със запалителна течност. Возилото било ползвано от 35 годишен бургазлия. Той го паркирал пред дома си, ул. «Батак». Огънят е потушен от един противопожарен автомобил и четирима огнеборци. От инцидента автомобила изгорял напълно. Предстои извършването на повторен оглед на местопроизшествието за установяване на причините за възникналия пожар, както и стойността на нанесените щети. Работата по случая продължава от служители на Пето Районно управление – Бургас. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.22", "title": " Алфа ромео горя в Бургас\t\t\t"}
{"url": "https://trud.bg/%d1%80%d0%b5%d0%bc%d0%be%d0%bd%d1%82%d0%b8%d1%80%d0%b0%d0%bd%d0%b0-%d0%b3%d1%80%d0%b0%d0%b4%d0%b8%d0%bd%d0%b0-%d0%bf%d1%80%d0%b8%d0%b2%d0%bb%d0%b5%d1%87%d0%b5-%d0%b2%d1%8a%d0%b7%d0%bf%d0%b8%d1%82/", "text": "Нова група от 18 деца беше сформирана в ремонтираната ДГ „Пролетна дъга“ в Шумен. Тя е с възпитаници от различни етноси и уязвими групи от населението. Със средства, осигурени по проект на Община Шумен, подкрепен от Българо-швейцарската програма за сътрудничество, изцяло са обновени спалните, занималнята, кухнята и санитарните възли на новата група. Монтирано е ново оборудване, за децата има нови легла, пейки, цветни шкафове и библиотеки за дидактични материали, бюра, масички и столчета правят обстановката привлекателна, както за децата, така и за техните родители. Главният учител Ивелина Пенчева разказва, че близо 17 г. тази група е била затворена, заради липса на деца. “Всичко в тази част на сградата беше крайно амортизирано и неизползваемо. Детската градина е за шест групи, а имахме само пет. След ремонта деца и родители идват с желание. Когато обстановката е приятна, всичко е ново и те посрещат с усмивка, колко му трябва на човек…“, казва учителката. Децата са започнали да посещават градината и благодарение на подкрепата, която получават техните семейства в организираните школа за родители, в уикенд и летните училищата за по-успешно родителство. Една от целите на проекта „Взаимодействието с общността – фактор за по-добро бъдеще и успешна интеграция” е да бъдат обхванати децата от всички уязвими групи в този район на Шумен, обясняват педагозите. Със средства по проекта е изградена и нова спортна площадка в двора на детската градина и зала за срещи с родители в сградата. Цялостно реновиран е медицинският кабинет, а оборудването в него е подменено със средства, осигурени от община Шумен. Дейностите по проекта в рамките на Програма „Здраве и образование на всички“, изпълнявана с финансовата подкрепа на Българо-швейцарската програма за сътрудничество, продължават да се реализират в шуменските квартали и село Ивански. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.22", "title": " Ремонтирана градина привлече възпитаници от етносите"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba%d0%b2%d0%be-%d1%89%d0%b5-%d1%80%d0%b5%d1%88%d0%b0%d0%b2%d0%b0-%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%be%d1%82%d0%be/", "text": "1. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА ПОСТАНОВЛЕНИЕ №157 НА МИНИСТЕРСКИЯ СЪВЕТ ОТ 2013 Г. ЗА СЪЗДАВАНЕ НА СЪВЕТ ПО ДЕЦЕНТРАЛИЗАЦИЯ НА ДЪРЖАВНОТО УПРАВЛЕНИЕ  Внася: министърът на регионалното развитие и благоустройството 2. ПРОЕКТ НА РАЗПОРЕЖДАНЕ ЗА ОБРАЗУВАНЕ НА ЕДНОЛИЧНО ДРУЖЕСТВО С ОГРАНИЧЕНА ОТГОВОРНОСТ С ДЪРЖАВНО УЧАСТИЕ В КАПИТАЛА – „ВОДОСНАБДЯВАНЕ И КАНАЛИЗАЦИОННИ УСЛУГИ“ ЕООД – ПАЗАРДЖИК  Внася: министърът на регионалното развитие и благоустройството 3. ПРОЕКТ НА РЕШЕНИЕ ЗА ДАВАНЕ НА СЪГЛАСИЕ ЗА ПРОДАЖБА НА НЕДВИЖИМИ ИМОТИ, СОБСТВЕНОСТ НА „БЪЛГАРСКИ ПОЩИ“ ЕАД – СОФИЯ  Внася: министърът на транспорта, информационните технологии и съобщенията 4. ПРОЕКТ НА РЕШЕНИЕ ЗА ДАВАНЕ НА СЪГЛАСИЕ ЗА ОТКРИВАНЕ НА КОНСУЛСТВО НА РЕПУБЛИКА КАЗАХСТАН В РЕПУБЛИКА БЪЛГАРИЯ, РЪКОВОДЕНО ОТ ПОЧЕТНО (НЕЩАТНО) КОНСУЛСКО ДЛЪЖНОСТНО ЛИЦЕ – ИВАН ГЕНОВ ИВАНОВ – БЪЛГАРСКИ ГРАЖДАНИН, СЪС СЕДАЛИЩЕ ВЪВ ВАРНА И С КОНСУЛСКИ ОКРЪГ, ОБХВАЩАЩ ТЕРИТОРИЯТА НА ОБЛАСТИТЕ ГАБРОВО, ВЕЛИКО ТЪРНОВО, РУСЕ, ТЪРГОВИЩЕ, РАЗГРАД, ШУМЕН, СИЛИСТРА, ДОБРИЧ И ВАРНА  Внася: заместник министър-председателят по правосъдната реформа и министър  на външните работи 5. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В ЗАСЕДАНИЕТО НА СЪВЕТА ПО ОБРАЗОВАНИЕ, МЛАДЕЖ, КУЛТУРА И СПОРТ НА ЕВРОПЕЙСКИЯ СЪЮЗ, ПРОВЕДЕНО НА 20 И 21 НОЕМВРИ 2017 Г. В БРЮКСЕЛ  Внася: министърът на образованието и науката 6. ПРОЕКТ НА РЕШЕНИЕ ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В 3583-ОТО ЗАСЕДАНИЕ НА СЪВЕТА НА ЕВРОПЕЙСКИЯ СЪЮЗ ПО ЗАЕТОСТ, СОЦИАЛНА ПОЛИТИКА, ЗДРАВЕОПАЗВАНЕ И ПОТРЕБИТЕЛСКИ ВЪПРОСИ, ФОРМАТ „ЗАЕТОСТ И СОЦИАЛНА ПОЛИТИКА“, ПРОВЕДЕНО НА 7 ДЕКЕМВРИ 2017 Г. В БРЮКСЕЛ  Внася: министърът на труда и социалната политика 7. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В ЗАСЕДАНИЕТО НА СЪВЕТ „ПРАВОСЪДИЕ И ВЪТРЕШНИ РАБОТИ“ НА ЕВРОПЕЙСКИЯ СЪЮЗ, ФОРМАТ „ПРАВОСЪДИЕ“, ПРОВЕДЕНО НА 7 И 8 ДЕКЕМВРИ 2017 Г. В БРЮКСЕЛ  Внася: министърът на правосъдието 8. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В 3583-ОТО ЗАСЕДАНИЕ НА СЪВЕТА НА ЕВРОПЕЙСКИЯ СЪЮЗ ПО ЗАЕТОСТ, СОЦИАЛНА ПОЛИТИКА, ЗДРАВЕОПАЗВАНЕ И ПОТРЕБИТЕЛСКИ ВЪПРОСИ, ФОРМАТ „ЗДРАВЕОПАЗВАНЕ“, ПРОВЕДЕНО НА 8 ДЕКЕМВРИ 2017 Г. В БРЮКСЕЛ  Внася: министърът на здравеопазването 9. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В 3569-ОТО ЗАСЕДАНИЕ НА СЪВЕТ „ОБЩИ ВЪПРОСИ“ НА ЕВРОПЕЙСКИЯ СЪЮЗ, ПРОВЕДЕНО НА 12 ДЕКЕМВРИ 2017 Г. В БРЮКСЕЛ  Внася: заместник министър-председателят по правосъдната реформа и министър  на външните работи 10. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В 3569-ОТО ЗАСЕДАНИЕ НА СЪВЕТ „ОБЩИ ВЪПРОСИ“ (ЧЛ. 50) НА ЕВРОПЕЙСКИЯ СЪЮЗ, ПРОВЕДЕНО НА 12 ДЕКЕМВРИ 2017 Г. В БРЮКСЕЛ  Внася: заместник министър-председателят по правосъдната реформа и министър  на външните работи 11. ПРОЕКТ НА РЕШЕНИЕ ЗА ПРИЕМАНЕ НА ОТПРАВЕНО ОТ КОНЦЕСИОНЕРА ПРЕДЛОЖЕНИЕ ЗА ИЗМЕНЕНИЕ И ДОПЪЛНЕНИЕ НА ДОГОВОРА ЗА ПРЕДОСТАВЯНЕ НА КОНЦЕСИЯ С ПРЕДМЕТ: ОСОБЕНО ПРАВО НА ПОЛЗВАНЕ ВЪРХУ ПОДЗЕМНИ БОГАТСТВА ЧРЕЗ ДОБИВ НА ПЯСЪК ОТ ОБЕКТ – КАРИЕРА ЗА ДОБИВ НА ПЯСЪК М. ЛОЗЯТА, ЗЕМЛИЩЕТО НА С. КАЛИМАНЦИ, ОБЩИНА СУВОРОВО, ОБЛАСТ ВАРНА, СКЛЮЧЕН НА 24 СЕПТЕМВРИ 2003 Г. МЕЖДУ ОБЩИНА СУВОРОВО, ПРЕДСТАВЛЯВАНА ОТ КМЕТА НА ОБЩИНА СУВОРОВО, И ЕТ „МОНИО-48-МОМЧИЛ СТАНКОВ“ – ВАРНА  Внася: министърът на енергетиката 12. ПРОЕКТ НА ПОСТАНОВЛЕНИЕ ЗА ИЗМЕНЕНИЕ НА НАРЕДБАТА ЗА ТРУДОВАТА КНИЖКА И ТРУДОВИЯ СТАЖ, ПРИЕТА С ПОСТАНОВЛЕНИЕ №227 НА МИНИСТЕРСКИЯ СЪВЕТ ОТ 1993 Г.  Внася: министърът на труда и социалната политика АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.22", "title": " Вижте какво ще решава правителството на 28 декември 2017"}
{"url": "https://trud.bg/%d0%bb%d0%be%d0%b2%d0%b5%d1%86-%d0%bd%d0%b0-%d1%83%d0%b1%d0%b8%d0%b9%d1%86%d0%b8-%d1%81%d1%82%d0%b0%d0%bd%d0%b0-%d0%bf%d0%be%d0%bb%d0%b8%d1%86%d0%b0%d0%b9-%d0%bd%d0%b0-%d0%b3%d0%be%d0%b4%d0%b8%d0%bd/", "text": "Разследващ полицай от СДВР, работил по разкриването на убийството на 15-годишния Георги Игнатов в Борисовата градина, стана “Полицай на годината” за 2017 г. Стоян Крумов бе отличен с грамота на официална церемония, която събра професионалното и политическото ръководство на МВР. Голямата колективна награда бе връчена на колегите на Крумов от СДВР, които разкрили всички 17 тежки престъпления тази година в столицата. Разплитането на убийството в Борисовата градина през 2015 г., за което бе обвинен Йоан Матев, е можело да стане по-бързо, ако обществото беше съдействало, обяви Крумов. “Това ни забави. Гражданите, които са имали информация, можеха просто да се обадят”, обясни разследващият полицай. Той посочи, че работи по тежки случаи, сред които за убийства и срещу наркогрупи. “Винаги има критични моменти. Предполагам, че най-тежкият случай предстои”, добави Крумов. “Вие спечелихте едно състезание, но не помежду си, а между вас и престъпността”, заяви министър Валентин Радев. Той посочи, че от регистрираните общо 92 000 престъпления, 43 000 са разкрити. Индивидуални награди получиха Пламен Фитков от Казанлък, граничният полицай Живко Живков и Тодор Гарджев от Пловдив. Колективите, които бяха отличени на церемонията, са сектор “Грабежи” на “Национална полиция”,”Специализирани полицейски сили” в Пловдив и отдел “Контратероризъм” в ГДБОП. Междувременно вчера полицаи излязоха на протест на няколко гранични пункта. Те настояват за 15% увеличение на възнагражденията със задна дата и изцяло нов закон за МВР. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.22", "title": " Ловец на убийци стана полицай на годината\t\t\t"}
{"url": "https://trud.bg/%d0%bc%d0%b0%d1%80%d0%b8%d0%b0%d0%bd%d0%be-%d1%80%d0%b0%d1%85%d0%be%d0%b9-%d0%b8%d0%b7%d0%ba%d0%bb%d1%8e%d1%87%d0%b8-%d0%b2%d1%8a%d0%b7%d0%bc%d0%be%d0%b6%d0%bd%d0%be%d1%81%d1%82%d1%82%d0%b0-%d0%b7/", "text": "Испанският премиер Мариано Рахой изключи възможността за нови избори в Каталуния, съобщи „Дойче Веле“. Министър-председателят е разкрил на пресконференция, че очаква „нова ера основана на диалог“ с Каталуния. Рахой обаче подчерта, че диалог ще има само ако новото регионално правителство в Барселона спазва Конституцията на Испания. По-рано Рахой отказа да проведе среща със сваления и избягал в Брюксел бивш председател на каталунския Женералитет Карлес Пучдемон, срещу когото има обвинение за държавна измяна след опита за едностранно обявяване на независима Република Каталуния в края на октомври. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.22", "title": " Мариано Рахой изключи възможността за нови избори в Каталуния"}
{"url": "https://trud.bg/348-%d0%bc%d0%bb%d0%bd-%d0%bb%d0%b5%d0%b2%d0%b0-%d1%81%d1%8a%d0%b1%d1%80%d0%b0-%d0%b4%d1%8a%d1%80%d0%b6%d0%b0%d0%b2%d0%b0%d1%82%d0%b0-%d0%be%d1%82-%d0%b2%d0%b8%d0%bd%d0%b5%d1%82%d0%ba%d0%b8-%d0%be/", "text": "348 млн. лева приходи от винетки се очаква да събере Агенция “Пътна инфраструктура” през 2017 г, съобщи председателят й инж. Дончо Атанасов, който представи винетките за 2018 г. Спрямо същия период на миналата година постъпленията нарастват с 20 млн. лв., а броят на продадените стикери се увеличава с над половин милион. Новите стикери вече се предлагат за продажба, допълни Атанасов. Той беше категоричен, че магистрала “Струма” остава изключителен приоритет на държавата. През 2018 г. се очаква да се пуснат в експлоатация отсечките Благоевград-Симитли и Сандански-Кресна. “Там където мине магистрала, веднага идва бизнесът, идва нов живот – модернизация”, допълни шефът на АПИ. По думите му реално строителство на магистрала “Хемус” ще започне в участъка от Ябланица до Боаза, като в момента върви техническия проект. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.22", "title": " 348 млн. лева събра държавата от винетки (обзор)\t\t\t"}
{"url": "https://trud.bg/%d1%81%d1%8a%d0%b2%d0%b5%d1%82%d1%8a%d1%82-%d0%b7%d0%b0-%d1%81%d0%b8%d0%b3%d1%83%d1%80%d0%bd%d0%be%d1%81%d1%82-%d0%bd%d0%b0-%d0%be%d0%be%d0%bd-%d0%bf%d1%80%d0%b8%d0%b5-%d0%b5%d0%b4%d0%b8%d0%bd%d0%be/", "text": "Съветът за сигурност на ООН одобри единодушно въвеждането на нови санкции срещу Северна Корея. Новите рестрикции ще намалят доставките на нефт към пхенянския режим с 90%, като агенцията припомня, че петролните продукти са от изключителна важност за развиването на ракетната и ядрената програма на Северна Корея, съобщава AFP. Според текста на предложената от САЩ резолюция, всички севернокорейски граждани работещи извън страната си, ще трябва да бъдат репатрирани в рамките на 2018 г. Проектът бе предложен по време на извънредната среща на Общото събрание на ООН в четвъртък от американския постоянен представител Ники Хейли. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.22", "title": " Съветът за сигурност на ООН прие единодушно новите санкции срещу Северна Корея"}
{"url": "https://trud.bg/%d1%81%d0%b8%d1%86%d0%b8%d0%bb%d0%b8%d0%b0%d0%bd%d1%81%d0%ba%d0%b8-%d0%bc%d0%b5%d0%b4%d0%b8%d0%ba-%d1%83%d0%b1%d0%b8%d0%b2%d0%b0%d0%bb-%d0%bd%d0%b5%d0%b8%d0%b7%d0%bb%d0%b5%d1%87%d0%b8%d0%bc%d0%be/", "text": "Полицията в Катания, о-в Сицилия, задържа медик от “Бърза помощ”, заподозрян в убийства с цел получаване на комисиона от свързано с мафията погребално бюро в скандал, който италианските медии нарекоха “Линейката на смъртта”, предаде Би Би Си. Давиде Гарофало (42 г.) инжектирал въздух във вените на поне 3-ма пациенти, страдащи от неизлечими болести, и по този начин предизвиквал смъртта им, докато ги транспортирал с линейката си към домовете им. Там препоръчвал на опечалените близки определена погребална агенция. За всяко тяло Гарофало, бивш мафиот, получавал комисиона от 300 евро. Смята се, че е погребалното бюро е свързано със сициалианския престъпен синдикат Коза Ностра и че схемата с “Линейката на смъртта” е действала от 2012 г. Поради това полицията се съмнява, че жертвите на Гарофало може да са около 50 души и сега се разследват десетки подозрителни смъртни случаи в района.", "date": "2017.12.22", "title": " Сицилиански медик убивал неизлечимо болни пациенти\t\t\t"}
{"url": "https://trud.bg/%d0%b1%d0%b8%d1%82%d0%ba%d0%be%d0%b9%d0%bd%d1%8a%d1%82-%d0%b8%d0%b7%d0%b3%d1%83%d0%b1%d0%b8-%d1%87%d0%b5%d1%82%d0%b2%d1%8a%d1%80%d1%82-%d0%be%d1%82-%d1%81%d1%82%d0%be%d0%b9%d0%bd%d0%be%d1%81%d1%82/", "text": "Спадът на биткойна се  задълбочи драстично към края на петъчната търговия, като водещата криптовалута вече мина под нивото от 12 000 долара за пръв път от началото на декември. Само в рамките на днешната търговия биткойнът вече загуби една четвърт от стойността си, понижавайки се на спот пазара с 25,76% към 11 650 долара, според данни на Coindesk и дори за кратко удари дъно около 10 853 нивото, информира  . Солиден спад регистрират и януарските биткойн фючърсите, търгувани на борсите CME и Cboe, понижавайки се съответно с около 20% към 12, 265 долара и с 22,43% към 11 820 пункта. Трябва да се има предвид, че дневният лимит за ценови движение на основната криптовалута на Chicago Mercantile Exchange е точно от +/- 20% спрямо нивото на отваряне, което означава, че търговията на CME вече приключи предсрочно в рамките на петъчния ден. Търговията на фючърсните пазари ще бъде реално подновена чак във вторник (26-и декември) с оглед на предстоящата коледна ваканция, докато търговията на спот пазара на различните електронни борси ще продължи и през следващите дни. Цената на биткойн се срина рязко още по време на азиатската търговия в петък на фона на агресивна вълна от продажби, която засегна всички пазари за криптовалути точно преди коледните празници. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.22", "title": " Биткойнът изгуби четвърт от стойността си за ден"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%b7%d0%b0-%d0%b2%d0%be%d1%82%d0%b0-%d0%bd%d0%b0-%d0%bd%d0%b5%d0%b4%d0%be%d0%b2%d0%b5%d1%80%d0%b8%d0%b5-%d0%b2-%d0%bd%d0%b0%d1%87%d0%b0%d0%bb%d0%be%d1%82/", "text": "Готови сме със всичко, което е необходимо за европейското председателство. Екипите работиха добре. По един типично български маниер, накрая работим най-много. Това заяви министър-председателят Бойко Борисов в интервю за предаването „Панорама“ по БНТ във връзка с ротационното председателството на Съвета на ЕС, което България ще поеме от 1 януари 2018 г. Във връзка с готвения вот на недоверие от опозицията през януари той коментира: „Като идват гости, всяко семейство гледа да изглежда добре. Мен мама и татко ме предупреждаваха да не правя бели, да не се изложим. После хората да кажат нещо хубаво. Ние тука пък гледаме да си покажем магариите“. „По време на председателството се изисква най-висша форма на комуникация с всички колеги, защото има някои теми, които и въпроси, които са трудни за част от тях. Като председател трябва да бъдем малко обрани, защото трябва да защитим интересите на 28-те в ЕС. Очакват се изключително напрегнати 6 месеца“, каза Борисов. По темата за отношенията с Турция премиерът коментира: „Големи усилия и желязна воля трябват за опазването на българо-турската граница. Нашите съседи от Гърция не могат да си преброят мигрантите, островите им са пълни“. Длъжни сме да имаме добри отношения със съседите, това е нашата политика, добави министър-председателят и обяви, че турският президент Ердоган ще присъства на откриването на ремонтираната църква „Св. Стефан“ в Истанбул. „Македонците се убедиха не само, че ние се отнасяме с най-топли чувства, но и че нищо не искаме от тях. Както Зоран Заев каза – „бяхме храбри“, така се поклони на паметника на Цар Самуил в София, а после и аз отидох да се поклоня в техните манастири“, коментира Бойко Борисов по темата за новите отношения със Скопие. „Темата Западни Балкани по никакъв начин нямаше да присъства на нито един съвет. Толкова далечна беше за моите колеги, че беше ерес да се говори за Западните Балкани“, отговори премиерът на въпроса какво България може да направи за другите страни от региона. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.22", "title": " Борисов за вота на недоверие в началото на европредседателството: Ще си покажем магариите"}
{"url": "https://trud.bg/%d0%bf%d1%83%d1%82%d0%b8%d0%bd-%d1%80%d1%83%d1%81%d0%b8%d1%8f-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d0%b5-%d1%81%d1%80%d0%b5%d0%b4-%d0%b2%d0%be%d0%b4%d0%b5%d1%89%d0%b8%d1%82%d0%b5-%d0%b2/", "text": "Президентът на Русия Владимир Путин заяви, че страната му трябва да бъде сред водещите страни що се отнася до изгражданото на военни сили от ново поколение.  „Русия трябва да бъде сред водещите държави, а в някои области и абсолютен лидер, когато става въпрос за изграждането на армия от ново поколение“, заяви държавният глава по време на среща с водещи фигури от руската армия. Путин добави още, че „това е важно за да подсигурим нашия суверенитет“. Според него новата стратегия за национална сигурност на САЩ носи агресивен характер „САЩ наскоро изложиха своята отбранителна стратегия. На дипломатически език, може да се каже, че тя носи настъпателен характер, а ако се премине на военен език – агресивен“, каза президентът на Руската федерация. Според Владимир Путин използваните от САЩ ракети-мишени при тестовете на системите за противоракетна отбрана по своите характеристики са идентични с балистични ракети със среден и малък обхват. „Тяхното производство в САЩ може да свидетелства за разработката на забранени технологии според Договора за ликвидиране на ракетите със среден обсег на действие“, предупреди той. „По най-щателен начин трябва да следим изменението на баланса на силите и на военно-политическата обстановка в света, преди всичко край руските граници, а също така в стратегическите, най-важни за нашата сигурност региони, в това число Близкия изток, Корейския полуостров, а също така и Европа, където с ускорени темпове нараства инфраструктурата на НАТО и на САЩ“, допълни Путин. Той увери, че Русия има суверенното прави и всички възможности, за да може адекватно и своевременно да реагира на подобни потенциални заплахи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.22", "title": " Путин: Русия трябва да е сред водещите в изгражданото на военни сили от ново поколение"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%b8-%d1%81%d0%b8%d0%bc%d0%b5%d0%be%d0%bd%d0%be%d0%b2-%d0%b5%d0%b4%d0%b8%d0%bd-%d0%b4%d0%be-%d0%b4%d1%80%d1%83%d0%b3-%d0%b2-%d1%81%d0%b0%d0%bc%d0%be/", "text": "След като вчера в кулоарите на парламента плъзнаха слухове за оставка на вицепремиера Валери Симеонов, той седна до председателя на парламентарната група на ГЕРБ Цветанов Цветанов в самолета на път за Одеса, предаде репортер на „Труд“. Двамата се качиха на първият редовен полет по маршрута София – Одеса – София. Стартирането на линията е по инициатива на Симеонов. Проектът е осъществен с активното съдействие на министъра на финансите Владислав Горанов и министъра на транспорта, информационните технологии и съобщенията Ивайло Московски. Всяка седмица – в петък и в неделя, ще се извършват полети в двете посоки. Линията ще подобри свързаността между двете държави и ще позволи на историческите български общности в Украйна да заздравят своите връзки с родината. Така ще се създаде възможност учещите и работещи в България бесарабски българи да избегнат тежкото 10-12 часово пътуване с автобус. През юни с промяна в Закона за трудовата миграция и трудовата мобилност и в подзаконовата нормативна уредба беше облекчено договарянето със сезонни работници, което позволи в летния туристически сезон 2017 над 3000 граждани на Украйна и Молдова от български произход да работят у нас. Новата въздушна линия ще позволи по-високата им мобилност през 2018 г., както и развитието на двустранните туристически и икономически отношения с Украйна и Молдова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.22", "title": " Цветанов и Симеонов един до друг в самолета до Одеса"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%bb%d0%b5%d0%ba%d0%b0%d1%80%d0%b8-%d1%81-%d0%bf%d0%b8%d1%81%d0%bc%d0%be-%d0%b4%d0%be-%d0%b1%d0%be%d1%80%d0%b8%d1%81%d0%be%d0%b2-%d0%bd%d0%b5-%d1%80%d0%b0%d0%b7%d1%80/", "text": "Двама български лекари написаха отворено писмо до премиера на България по повод дебата за втория кабинков лифт на Банско. Публикуваме позицията им без редакторска намеса: „До Премиера на България  Г-н Бойко Борисов гр. София 21.12.2017г Уважаеми г-н Борисов, Ние не сме Леонардо ди Каприо, или Джаред Лето. Ние сме двама Български хирурзи, запалени скиори и почитатели на Пирин. Изненадани сме от внезапната „Холивудска подкрепа” за т.нар „спасение на Парк Пирин”.  Г-н Премиер, като специалисти с международен опит, сме озадачени от невъзможността държавата години наред да реши проблема свързан с построяване на втори кабинков лифт в Банско.  Масовизирането на ски спорта има не само икономически, но и медико-социални измерения. Българските деца имат нужда да прекарват повече време в планината, да придобиват здравословни навици, да спортуват и това е по-важно за България от т.нар. „защитени видове” на Белев и компания.  Държавата с най-много ски лифтове в Европа, Швейцария е с най-висока „продължителност на живот” – 84.5 години за жените и 80.7 г за мъжете. България съвместно с Молдова, Македония е в групата с най-ниска „продължителност на живот” – 78 г за жените и 71 за мъжете.  За да намалят разходите в медицината развитите общества засилват профилактиката чрез масов спорт, водят битка за намаляване на вредните емисии и подкрепят скрининг-програми за ранна диагностика.  За нас, като лекари живели и специализирали в чужбина е необяснимо защо екологичните организации в България се занимават приоритетно с лифтове и трасета за магистрали!…  За съжаление „Българските еколози” не представят алтернатива за здравословен живот на децата ни!  Като еколози те трябва да посочат модел, как да се извърши екологично съобразено проектиране на нови лифтове в родните планини, а не да са отрицание на всяко начинание…  Нима е по-добра сегашната ситуация да се качват децата с автомобили в планината!  Защо еколозите не се загрижат какъв въздух диша Населението в редица български градове! Защо не посещават ромските малцинства, за да им помогнат и обучат да не изгарят за отопление автомобилни гуми, пластмаси и други опасни за здравето материали.  Г-н Борисов, обществото има нужда от правилни решения и често те не са удобни за определени групи от хора.  Молим Ви не разрешавайте екологични паразити да превърнат България, в “безлюдна защитена територия”… С уважение: 1. Проф. д-р Румен Пандев дм – Унив. Клиника по Хирургия, УМБАЛ „Царица Йоанна – ИСУЛ”, София  2. Проф. д-р Тома Пожарлиев дмн – Клиника по Хирургия, Болница „Доверие”, София“ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.22", "title": " Двама лекари с писмо до Борисов: Не разрешавайте екологични паразити да превърнат България в “безлюдна защитена територия“\t\t\t"}
{"url": "https://trud.bg/%d0%bc%d0%b2%d0%bd%d1%80-%d0%bf%d1%80%d0%b5%d0%b4%d1%83%d0%bf%d1%80%d0%b5%d0%b6%d0%b4%d0%b0%d0%b2%d0%b0-%d0%b7%d0%b0-%d0%b8%d0%bd%d1%82%d0%b5%d0%bd%d0%b7%d0%b8%d0%b2%d0%b5%d0%bd-%d1%82%d1%80%d0%b0/", "text": "За очакван много интензивен трафик от Западна Европа към България през Сърбия, предупреждават от Министерството на външните работи. Причината е въвеждането на „отворена система“ за плащане на пътни такси по новооткрития участък от магистралата между градовете Димитровград и Ниш от първи януари догодина. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.22", "title": " МВнР предупреждава за интензивен трафик от Западна Европа към България през Сърбия"}
{"url": "https://trud.bg/%d0%bc%d0%b0%d1%81%d0%be%d0%b2%d0%b8-%d0%bd%d0%b0%d1%80%d1%83%d1%88%d0%b5%d0%bd%d0%b8%d1%8f-%d0%be%d1%82%d0%ba%d1%80%d0%b8%d1%85%d0%b0-%d0%bf%d1%80%d0%be%d0%b2%d0%b5%d1%80%d0%ba%d0%b8%d1%82%d0%b5/", "text": "Осем акта и два фиша са съставени при съвместните проверки от Регионалната инспекция по околната среда и водите – София (РИОСВ – София), Столичната община и Столичната дирекция на вътрешните работи за контрол върху горенето на отпадъчни материали, които замърсяват въздуха в София. Проверени са общо 8 обекта, в това число 4 автосервиза и 4 площадки за събиране на отпадъци, съобщиха от МОСВ. Най-драстичното нарушение е констатирано в автосервиз, където е установено нерегламентирано изгаряне на отработени масла, които представляват опасни отпадъци. На дружеството е съставен акт, като законодателството предвижда санкция в размер от 10 000 до 50 000 лв. При другите три автосервиза е установено, че не притежават работни листа за класификация на отпадъците, за което се предвижда санкция в размер от 5000 до 15 000 лв. При проверените 4 площадки за събиране на отпадъци също са открити нарушения. При две от проверките е установено, че на площадката незаконно се съхраняват отпадъци от черни и цветни метали и излязло от употреба електрическо и електронно оборудване. Предвидената санкция е в размер от 15 000 до 50 000 лв. При проверка на друг пункт за събиране на отпадъци е установено изгаряне на пластмаси и кабели, които са неопасни отпадъци. Предвидената за подобно нарушение санкция е в размер от 1400 до 4000 лв. Беше съставен и акт за не водене на отчетност на количествата приемани и предавани отпадъци, както и два фиша за замърсяване около пунктовете. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.22", "title": " Масови нарушения откриха проверките за съхранение и горене на опасни отпадъци в София"}
{"url": "https://trud.bg/%d1%82%d1%80%d1%83%d0%b4-%d0%b4%d0%b0%d1%80%d0%b8-%d0%ba%d0%be%d0%bc%d0%bf%d1%8e%d1%82%d1%80%d0%b8-%d0%bd%d0%b0-%d1%83%d1%87%d0%b8%d0%bb%d0%b8%d1%89%d0%b5-%d0%b2-%d0%bc%d0%be%d0%bd/", "text": "Дни преди Коледа „Труд“ дари 5 компютъра на ОУ „Д-р Петър Берон“ в монтанското село Септемврийци. До момента школото, отворило врати през далечната 1925 г., разполагаше с три такива машини, на възраст над 10 години, на които се обучаваха близо стоте му възпитаници. Дарението прие директорът Цветан Цветков, който е и учител по руски език. По думите на директора материалната база в селските училища се обновява трудно. „Има нужда от обновяване на базата, затова сме благодарни на „Труд“ за дарението“, каза той. Дарените компютри са предназначени най-вече за обучение по информационни технологии. От следващата година имаме план да започнем да използваме електронни учебници и електронни дъски, разкри Цветан Цветков. В ОУ „Д-р Петър Берон“ работят 15 учители, а класовете се състоят от по 14-15 деца. Всички преподаватели са професионалисти, със завършено висше образование. „Като всяко едно училище има деца, които си учат и деца, които не искат да учат“, разказа още Цветков. Днес мотивацията, за съжаление, е по-слаба при по-голяма част от децата. Но това ще се промени. Развитието на обществото ще промени нещата, уверен е той. „Върху системата на образованието се направиха доста опити, някои от тях сполучливи, някои – несполучливи. Тази система се оказа устойчива, и то много устойчива“, коментира още Цветан Цветков. Препоръките му какво трябва да се промени в образованието, особено при училищата в малките населени места, включват, на първо място, материалната база. „Всички съвременни неща трябва да навлязат в образованието“, подчерта той. „В момента се получава дисбаланс, едни училища имат възможност да обновят метериалната си база, други нямат. Трябва да има еднаква изходна база за обучение“, каза Цветков. До момента в монтанското училище не са получавани никакви дарения. Преди години е имало още компютри, но почти всички вече са излезли от употреба. „Дарения трябва да се получават. Независимо дали училището е малко или по-голямо. Примерите през Възраждането за дарителска дейност са много. Организации, които са по-добре финансово и икономически, стоят добре на пазара, трябва да отделят нещо от себе си и да дават – на училища, на детски градини, на църкви. Дарителството е нещо, което е благородно и е залегнало в душата на българина от стари времена. Дарителството е и отношение. То е начин на мислене“, коментира още директорът Цветан Цветков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.22", "title": " „Труд“ дари компютри на училище в монтанско село"}
