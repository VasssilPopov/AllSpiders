{"url": "https://trud.bg/%d0%b1%d0%bd%d0%b1-%d0%be%d1%81%d0%bd%d0%be%d0%b2%d0%bd%d0%b8%d1%8f%d1%82-%d0%bb%d0%b8%d1%85%d0%b2%d0%b5%d0%bd-%d0%bf%d1%80%d0%be%d1%86%d0%b5%d0%bd%d1%82-%d1%89%d0%b5-%d0%be%d1%81%d1%82%d0%b0%d0%bd/", "text": "Основният лихвен процент ще остане 0 процента, обяви БНБ. „На основание чл. 35 от Закона за Българската народна банка БНБ обявява, считано от 1 януари 2020 г., основен лихвен процент (проста годишна лихва) в размер на 0.00 на сто“, съобщиха от централната банка. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.31", "title": "\n\t\t\tБНБ: Основният лихвен процент ще остане 0 на сто\t\t\t"}
{"url": "https://trud.bg/%d0%ba%d0%be%d1%80%d0%bd%d0%b5%d0%bb%d0%b8%d1%8f-%d0%bd%d0%b8%d0%bd%d0%be%d0%b2%d0%b0-%d0%bd%d0%b5%d0%ba%d0%b0-%d0%bf%d1%80%d0%b5%d0%b7-2020-%d0%b3-%d0%bf%d0%be%d1%81%d1%82%d0%b0%d0%b2%d0%b8%d0%bc/", "text": "Нека през 2020 г. заедно поставим началото на промяната. Това каза във видеообръщение на страницата си във Facebook лидерът на БСП Корнелия Нинова. „Скъпи българи, поздравявам ви с настъпването на Новата 2020 г. Нека да я посрещнем с вяра, че ще бъде по-добра за всяко българско семейство, където й да е то и за всички ни като народ. Но и да я посрещнем и с реализъм, че това зависи от самите нас.  Можем да имаме модерна държава. Можем да имаме икономика на бъдещето, високи доходи, добро образование, качествено здравеопазване и сигурност. Можем да дишаме чист въздух, да пием чиста вода и да се радваме на плодородието на българската земя. Можем, стига да го поискаме”, заяви Нинова \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.31", "title": "\n\t\t\tКорнелия Нинова: Нека през 2020 г. поставим началото на промяната\t\t\t"}
{"url": "https://trud.bg/%d0%b3%d1%80%d0%b0%d0%bd%d0%b8%d1%87%d0%bd%d0%b0-%d0%bf%d0%be%d0%bb%d0%b8%d1%86%d0%b8%d1%8f-t%d1%80%d0%b0%d1%84%d0%b8%d0%ba%d1%8a%d1%82-%d0%b5-%d0%bd%d0%be%d1%80%d0%bc%d0%b0%d0%bb%d0%b5%d0%bd-%d0%bd/", "text": "Tрафикът е нормален на всички гранични контролно-пропускателни пунктове към 18 часа, съобщиха от Гранична полиция.  Поради извършване на ремонтни работи на ГКПП „Кулата“ е възможно да има промени в организацията на движението на товарните автомобили през пункта. Трасетата ще се ремонтират поетапно, без да се спира преминаването на превозни средства. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.31", "title": "\n\t\t\tГранична полиция: Tрафикът е нормален на всички ГКПП\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba-%d0%b2-%d1%81%d0%b5%d0%b2%d0%b5%d1%80%d0%bd%d0%b0-k%d0%be%d1%80%d0%b5%d1%8f-%d0%bf%d0%be%d1%81%d1%80%d0%b5%d1%89%d0%bd%d0%b0%d1%85%d0%b0-%d0%bd%d0%be/", "text": "С пищна заря и грандиозно шоу новата година беше посрещната Северна Корея. Гражданите на столицата на изолираната комунистическа държава – Пхенян, приветстваха 2020-а точно в 17 часа българско време. Новата година вече настъпи в повечето азиатски държави: \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.31", "title": "\n\t\t\tВижте как в Северна Kорея посрещнаха Новата година (ВИДЕО)\t\t\t"}
{"url": "https://trud.bg/%d0%b0%d1%80%d0%b0%d0%b1%d1%81%d0%ba%d0%b0%d1%82%d0%b0-%d0%bb%d0%b8%d0%b3%d0%b0-%d1%81%d0%b5-%d0%be%d0%b1%d1%8f%d0%b2%d0%b8-%d0%bf%d1%80%d0%be%d1%82%d0%b8%d0%b2-%d0%b2%d1%81%d1%8f%d0%ba%d0%b0%d0%ba/", "text": "Съветът на Арабската лига предупреди, че чуждата военна намеса в конфликта в Либия ще улесни прехвърлянето на чуждестранни терористи в разкъсваната от война северноафриканска държава, предаде БТА. В резолюция, приета след извънредното заседание на Лигата в Кайро, Съветът заявява, че продължаващата военна ескалация в Либия влошава ситуацията в страната и заплашва сигурността и стабилността на съседите й, и на целия регион. Резолюцията призовава за спиране на военната ескалация и за политическо уреждане, с цел да се възстановят стабилността и сигурността на Либия, и да се обезвредят терористите. В нея се отправя молба до генералния секретар на Арабската лига – Ахмед Абул Гаит – да установи контакт с всички международни фактори, въвлечени в кризата, с цел нейното разрешаване и предотвратяването на каквато и да е военна интервенция, която би заплашила международния мир и сигурност. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.31", "title": "\n\t\t\tАрабската лига се обяви против всякаква военна намеса в Либия\t\t\t"}
{"url": "https://trud.bg/%d1%8f%d0%bd%d1%83%d0%b0%d1%80%d0%b8-%d0%b8%d0%b4%d0%b2%d0%b0-%d1%81-%d0%bc%d1%8a%d0%b3%d0%bb%d0%b8-%d0%b8-%d0%b4%d1%8a%d0%b6%d0%b4/", "text": "Първият месец на 2020 година се очаква да бъде с температури над нормата и с валежи под нея През първия ден от Новата 2020 година ще превали дъжд и сняг и ще захладнее. Ще превалява главно в западните и централни райони, като по пътните настилки има условия за поледици. През първите дни на Януари, ще се възстанови по-топлото и сухо време с чести мъгли в ниските места и слънце по планините. Условия за снеговалежи в източните и южните райони и ниски температури ще се създадат от 05 до 08 януари. От 10 до 13 се очакват нови снеговалежи, по-интензивни в западните и южни части от страната. След затопляне и по–сухо време от 14 до 22 януари следващият валежен период е от 23 до 26.   Няма опасност от магнитни бури в първите дни на новата година През повечето дни на януари слънчевата активност ще бъде ниска, земното магнитно поле ще бъде спокойно и магнитни бури не се очакват. В първите дни на новата година от първи до четвърти януари се очаква има спокойна магнитосфера. Повишение на геомагнитната активност се очаква през периодите 13 – 14 – ти и 21 – 23 –ри януари. В полярните области на Земята ще има слаби магнитни бури, но няма да засягат Балканите.   Ако на 1-ви е мъгливо, през лятото чакаме градушки Народната метеорология включва прогнози за времето, които са основани на традиционните познания и наблюдения върху движението на небесните тела, атмосферните явления, поведението на животните, състоянието на дърветата и растенията. В тях е синтезиран многовековният трудов опит на селския стопанин и обикновено те се предават от поколение на поколение като потвърдено от практиката познание. За януари народната метеорология гласи: АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.31", "title": "\n\t\t\tЯнуари идва с мъгли и дъжд\t\t\t"}
{"url": "https://trud.bg/%d0%bf%d0%b5%d0%bd%d1%82%d0%b0%d0%b3%d0%be%d0%bd%d1%8a%d1%82-%d0%b8%d0%b7%d0%bf%d1%80%d0%b0%d1%89%d0%b0-%d0%b4%d0%be%d0%bf%d1%8a%d0%bb%d0%bd%d0%b8%d1%82%d0%b5%d0%bb%d0%bd%d0%be-%d0%b2%d0%be%d0%b9/", "text": "Министърът на отбраната Марк Еспър заяви, че Пентагонът ще разположи допълнителни войски в Багдад, за да гарантира сигурността на американското посолство след   на про-ирански настроени протестиращи, цитира думите му AFP. „Министерството на отбраната работи в тясно сътрудничество с Държавния департамент, за да гарантира сигурността на нашето посолство и персонал в Багдад“, се казва в изявлението на Еспър. „Изпращаме допълнителни сили, които да подсигурят нашия персонал в посолството.“ Еспър не разкри никакви подробности, но вероятно разполагането ще включва малък брой американски морски пехотинци, според източник от Пентагона. Американският персонал в американското посолство в Багдад, който попадна под атака на проирански протестиращи, е в безопасност и няма планове за неговата евакуация, съобщи Държавният департамент. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.31", "title": "\n\t\t\tПентагонът изпраща допълнително войски в Багдад\t\t\t"}
{"url": "https://trud.bg/%d0%bb%d0%b5%d0%ba%d0%b0%d1%80%d0%b8-%d0%be%d1%82-%d0%b2%d0%bc%d0%b0-%d1%82%d1%80%d0%b0%d0%bd%d1%81%d0%bf%d0%bb%d0%b0%d0%bd%d1%82%d0%b8%d1%80%d0%b0%d1%85%d0%b0-%d1%87%d0%b5%d1%80%d0%b5%d0%bd-%d0%b4/", "text": "В навечерието на Нова година специалисти от Военномедицинската академия (ВМА) извършиха поредна чернодробна трансплантация. Реципиентът е 59-годишен мъж, в крайна фаза на чернодробно заболяване, а донорът – мъж на 63 години, изпаднал в мозъчна смърт в следствие на черепно-мозъчна травма, съобщават от боницата. На 29 декември от болницата получават известие от Изпълнителна агенция „Медицински надзор”, че има донорска ситуация в Плевен. „Сформирахме бързо екипа, хората, които бяха извън София, включително и аз самият, веднага се прибрахме. А в 7 часа сутринта на 30 декември наш екип замина за Плевен, за да осъществи експлантацията на черния дроб“, обясни професор Никола Владов, ръководител на Клиника по чернодробно-панкреатична хирургия и трансплантология. Към момента пациентът е екстубиран, контактен и адекватен, продължава лечението му. Технически беше трудна трансплантация – продължи около 6 часа, но стана добре, дробът заработи. Пациентът има добри жизнени показатели, започва раздвижване и захранване. Нещата се развиват нормално за този етап на следоперативня период, допълни още професор Владов.  Ръководството на болницата изказва своята изключителна благодарност към близките на донора, които въпреки трудния за тях момент, са разрешили експлантацията на органите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.31", "title": "\n\t\t\tЛекари от ВМА трансплантираха черен дроб на 59-годишен мъж\t\t\t"}
{"url": "https://trud.bg/%d1%82%d1%80%d0%b8%d0%bc%d0%b0-%d0%b4%d1%83%d1%88%d0%b8-%d1%81%d0%b0-%d1%85%d0%be%d1%81%d0%bf%d0%b8%d1%82%d0%b0%d0%bb%d0%b8%d0%b7%d0%b8%d1%80%d0%b0%d0%bd%d0%b8-%d0%b2-%d0%b1%d0%be%d0%bb%d0%bd%d0%b8/", "text": "Трима пациенти са хоспитализирани в Клиника по вътрешни болести (Отделение по пулмология) на УМБАЛ „Св. Анна“-София АД, след  Пациентите са от СБАЛПФЗ София-област и не са пострадали от пожара. Настанени са в УМБАЛ „Св. Анна“-София АД до възстановяване на инфраструктурата в района. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.31", "title": "\n\t\t\tТрима души са хоспитализирани в болница „Света Анна“ след пожара на Сточна гара\t\t\t"}
{"url": "https://trud.bg/%d0%bd%d1%8f%d0%bc%d0%b0-%d1%81%d0%b8%d0%b3%d0%bd%d0%b0%d0%bb%d0%b8-%d0%b7%d0%b0-%d0%bc%d0%b0%d1%82%d0%b5%d1%80%d0%b8%d0%b0%d0%bb%d0%bd%d0%b8-%d1%89%d0%b5%d1%82%d0%b8-%d0%b8-%d1%80%d0%b0%d0%bd%d0%b5/", "text": " е усетено най-силно в районите на Благоевград, София и Самоков. Няма сигнали за материални щети и ранени, съобщи директорът на „Пожарна безопасност и защита на населението“ главен комисар Николай Николов пред БНТ. „В 20:01 часа беше регистрирано земетресение с магнитуд по окончателни данни 4,4 в близост до връх Мусала. Земетресението е било кратко и е усетено добре в около 40 км радиус – обясни доц. Петя Трифонова, зам.-директор на Националния институт по геофизика, геодезия и география – БАН – Има усещане на територията на град София по високите етажи над 5 етаж. Усетено е в центъра, в „Младост“, „Света Троица“, но е усетено съвсем слабо. Нашата информация е, че като започнем от Самоков и Боровец, преминем през Благоевград на запад, Разлог и около Якоруда, Банско Велинград, усетено е дори частично в Пловдив.“ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.31", "title": "\n\t\t\tНяма сигнали за материални щети и ранени след земетресението тази вечер\t\t\t"}
{"url": "https://trud.bg/%d0%bb%d0%b5%d0%ba%d0%b0%d1%80-%d1%88%d1%83%d0%bc%d0%b0%d1%85%d0%b5%d1%80-%d0%b5-%d0%bc%d0%bd%d0%be%d0%b3%d0%be-%d0%bf%d0%be-%d1%80%d0%b0%d0%b7%d0%bb%d0%b8%d1%87%d0%b5%d0%bd-%d0%be%d1%82-%d1%82%d0%be/", "text": "Известният неврохирург д-р Никола Ачари предупреди всички фенове на Михаел Шумахер, че днес легендата на Формула 1 ще изглежда много по-различно от това, което си спомняме, предаде  . Преди два дни се навършиха шест години от ски инцидента, който изпрати Шумахер в дълбока кома, а оттогава семейството му го крие от фенове и журналисти, за да може германският пилот да се възстановява в пълен покой. Ачари разкрива, че мозъчната травма на Шумахер носи със себе си много съпътстващи проблеми, които най-вероятно напълно са преобразили седемкратния световен шампион. “Шест години след инцидента ние трябва да си представим един много различен човек от онзи, който си спомняме от пистата. Въпреки интензивните грижи, които се полагат за него, при него ще има големи промени заради излинялата мускулна и скелетна система, както и отслабването на органите. Всичко това е резултат от мозъчната травма”, коментира Ачари пред специализирания сайт Motorsport.com. “Състоянието на Михаел изисква 360-градусово внимание, което не се концентрира единствено върху мозъчното увреждане. Той има екип от добри физиотерапевти, които помагат да се намалят ефектите от дългосрочното му състояние. Има усложнения, като мускулна атрофия, остеопороза, дори увреждания на органите. При някои хора с по-малки финансови възможности, тези неща обикновено водят до ранна смърт, защото на тялото се нанасят непоправими щети”, допълни италианският специалист от болница Белария в Болоня. Само преди няколко дни съпругата на Шумахер – Корина, даде надежди на неговите привърженици, след като публикува съобщение в интернет страница, посветена на възстановяването на пилота. “Големите неща започват с малки стъпки”, написа Корина, но не даде никакви подробности повече, което остави феновете на Шумахер да се чудят дали той е показал подобрение. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.31", "title": "\n\t\t\tЛекар: Шумахер е много по-различен от това, което помним\t\t\t"}
{"url": "https://trud.bg/%d0%bc%d0%b0%d0%bd%d0%b5%d1%80%d0%ba%d0%b0-%d0%be%d1%82-%d1%89%d1%80%d0%b0%d1%83%d1%81%d0%be%d0%b2%d0%be-%d1%8f%d0%b9%d1%86%d0%b5-%d0%b8-%d0%ba%d0%b0%d0%bd%d0%b0-%d1%81-%d1%87%d0%be%d0%b2%d0%b5%d1%88/", "text": "Откриха сведения за заможни траки, приели римския начин на живот Археолози откриха уникални златни и сребърни накити преди дни край Лясковец. Разкопките са осъществени от Калин Чакъров, археолог в Регионалния исторически музей във Велико Търново. Проучвателят и екипът му попаднали на екзотичните находки в навечерието на Коледа. В края на декември приключили спасителните разкопки на надгробна могила от римската епоха, намираща се в местността Клена край винарското градче. „Обектът е в близост до подножието на Петропавловския манастир – място, което е благоприятно за човешки живот от незапомнени времена. По време на разкопките бяха открити 19 гроба, повечето датиращи от III в. сл. Хр. Те представляват ями, вкопани в могилния насип. В тях са положени останките на кремирани хора и разнообразни предмети, свързани с покойниците – керамични и стъклени съдове, бронзови монети, златни обеци, храна от животински произход и др.“, информира археологът от Регионалния исторически музей във Велико Търново Калин Чакъров. Повечето от поставените керамични съдове са „като за умряло“, защото имат следи от продължителна употреба, липсват дръжки и други части. Това ги прави нефункционални във всекидневния живот. От един от гробовете произхожда рядко срещан керамичен съд – кана с изображение на човешко лице. Стилът на изработката на съда напомня за работилниците на Античния керамичен център край Павликени. „Най-представителен е централният гроб в могилата. Той е със значителни размери от 3 метра дължина и 1,20 метра дълбочина. В него е кремиран виден представител на местното общество. Като гробни дарове и лични принадлежности на починалия са поставени различни ценности – войнишки колан със сребърни апликации, керамични съдове, желязна брадва, бронзова монета и др.“, обяснява Калин Чакъров. Две от находките в гроба имат много висока научна и художествена стойност. Едната е сребърна фибула (б. а.- безопасна игла) с позлата и много детайлно изображение на конник с копие, придружен от неговия помощник. Бижуто, с което покойникът е закопчавал своята дрехаq е голяма рядкост за българските земи. Друга екзотична находка е манерка, изработена от щраусово яйце. Тя е извадена на парчета и тепърва ще поднася изненади. След почистването на находката от специалисти по консервация и реставрация, може да се окаже, че по яйцето има и украса с червена боя, позната от други краища на Римската империя, за което има податки на този етап. Манерката е една от най-ценните находки, защото в днешна България подобни съдове се броят на пръстите на едната ръка. Предстои да бъдат почистени, консервирани и реставрирани още редица керамични съдове, открити на парчета в гробовете, с което информацията за обекта ще бъде обогатена значително. Интересна подробност, свързана с насипването на могилата, показва, че в пръстта се срещат следи от клонки на растения и отпечатъци от изтлели черупчести плодове, вероятно орехи. Това е непряко свидетелство за сезона, през който е натрупана могилата. В някои от гробовете са намерени дори и запазени черупки от орехи, съхранили се благодарение на това, че са изгорени във връзка с погребалните ритуали. Случайно или не и до ден днешен на мястото продължават да растат орехови дървета. „След кончината на човека, заради който е натрупана могилата, изглежда са извършвани посмъртни обреди. Така могат да бъдат обяснени откритите в насипа над гроба сгъваем железен стол и цели керамични съдове, някои от които поставени в специална кутия (циста)“, разказва Чакъров. Изследователят обяснява, че от района на Лясковец има и други преки сведения за заможни траки, приели римския начин на живот. Един от тях е градският съветник в булето (б. а. – Градския съвет) на Никополис ад Иструм – Севeр, син на Севeр, който доживява четиридесет и пет годишна възраст. В памет на покойника надгробна плоча издигат съпругата му Дентусуко, дъщеря на Герулон, и техните синове Силван и Марк. Паметникът и до ден днешен може да бъде видян в близост до църквата „Св. Никола“ в центъра на Лясковец. Името на починалия, Севeр, свидетелства, че той е роден най-рано в края на II в. по времето на император Септимий Севeр (193-211) или при управлението на някой от неговите наследници. Съпругата му е с изразителното тракийско име Дентусуко. Изглежда тя е от местен тракийски род потомствени градски съветници, защото брат u Флор, син на Герулон, е също булевт в местния административен център. Надгробният паметник на последния е вграден векове по-късно в царския дворец на хълма Царевец във Велико Търново. Това показва, че в района на днешните съседни градове Лясковец и Велико Търново продължава да има тракийска аристокрация и през III в. сл. Хр., но вече в рамките на римската държавна система. „Надпис-посвещение на тракийския бог-конник върху голям каменен съд за разреждане на вино (кратер), открит в землището на Лясковец, съобщава името на друг местен аристократ – Корнелий Анейкет. Той е вероятно булевт или военен. Отчупената част от паметника, съхраняван днес в Националния археологически институт с музей към БАН в София, ще запази завинаги в тайна каква длъжност е изпълнявал човекът от надписа“, споделя Калин Чакъров. От землището на Лясковец произхождат още множество дребни находки – монети, накити, керамични съдове, статуетки и др. Известна е и една каменна антична преса за вино, което доказва, че районът е с развито лозаро-винарско производство още от дълбока древност. Хилядолетия по-късно надгробната могила в местността Клена е използвана отново като гробище, но вече през Средновековието или османския период. За това сочат три от изследваните гробове, които са с трупополагане, имат изпънати край тялото ръце и не са придружени от гробен инвентар. Проучваната през 2019 г. надгробна могила е първият изследван чрез методите на археологията обект от римската епоха в землището на Лясковец. Разкопките са породени от частно инвестиционно намерение с възложител Пламен Чеснаров, собственик на фирма „Троя стил“, което засяга целостта на могилата. „За разкопките екипът получи благословията на община Лясковец. Проучванията са подпомогнати и от директора на Великотърновския музей д-р Иван Църов, специалисти по консервация и реставрация и археология от същата институция, археолози от Горнооряховския музей и проучватели на свободна практика“, подчертава Чакъров. През новата 2020-та година ще бъдат търсени източници на финансиране, за да бъде изследвана останалата част на могилата, криеща заровени в себе си още множество тайни за обитателите на района на Лясковец през римската епоха. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.31", "title": "\n\t\t\tМанерка от щраусово яйце и кана с човешко лице намериха край Лясковец\t\t\t"}
{"url": "https://trud.bg/godina-na-promqna-za-levski-ot-sobsvenost-do-istoria/", "text": "Годината 2019-та донесе нови изпитания за „Левски“. Столичният тим от десетилетие преследва жадно трофей, но през последните 12 месеца мисията бе далеч по-съдбоносна – спасяване на клуба. Лошото управление на 26-кратните шампиони и нехайството във финансово отношение доведоха отбора на народа до реална опасност от фалит, какъвто през годините споходи „Рейнджърс“, ЦСКА, „Палермо“, „Фиорентина“, „Парма“ и редица други. \n„Сините“ започнаха оптимистично новата година – със смяна на собствеността и нови лица на стадион „Георги Аспарухов“. Още през януари, когато вече се знаеше, че Спас Русев предава щафетата на Васил Божков, новият изпълнителен директор Павел Колев посочи Георги Дерменджиев като най-добрия възможен вариант за наставник на „сините“ при все, че подготовката бе започнала със Славиша Стоянович. Треньорската рокада бе с изненадващ привкус, тъй като сърбинът със словенски паспорт набързо бе спечелил „синята“ публика, макар и с някои слабости, включващи отпадане от „Черно море“ за Купата на България и издънки в Първа лига с „Ботев“ (Враца) (1:3) и „Септември“ (2:2). \n„Защо се спряхме на Георги Дерменджиев? Той е един от най-успешните, ако не и най-успешният български треньор на клубно ниво през последните 10-15 години – обоснова се през януари Павел Колев. – От тази гледна точка, не беше голяма дилема. По-скоро трябваше да разговаряме с него, за да видим дали той ще се съгласи да реагира толкова бързо, тъй като сме в цайтнот.“ Началото обаче не бе в унисон с оптимизма, завърнал се на „Герена“, след встъпването в длъжност на новите силни фигури в клуба. Дерменджиев така и не записа победа в контролните срещи, а тенденцията само загатна какво предстоеше през пролетния дял на шампионата. Плoвдивчaнинът cтaнa първият нacтaвник в иcтoриятa нa „Лeвcки“ без уcпeх в първитe cи три мaчa в eлитa като домакин – 1:1 с „Локомотив“ (Пд), 0:2 от „Лудогорец“ и 1:1 с „Ботев“ (Пд). В този период „сините“ постигнаха все пак ценна победа – 1:0 над ЦСКА на неутралния стадион „Васил Левски“. Липсата на постоянство в резултатите, както и слабата дисциплина в съблекалнята, доведоха до изненадваща рокада на настоящия селекционер на България, водил „сините“ едва 88 дни. \n„Може сега да отчетем, че назначаването на този треньор (бел. авт. – Георги Дерменджиев) бе грешка – коментира Колев по-малко от три месеца, след като представи наставника като най-успешния у нас за последното десетилетие. – Когато има такава, по-добре да я признаеш навреме, за да не се затъва. \nС Дерменджиев се разделихме коректно. Само уважение за него“. \nИнтересното е, че в седмиците преди да бъде сменен, усилено се заговори, че селекционерът на България Петър Хубчев е пред договор с тима. И двете страни категорично отхвърляха до последно твърденията, а през това време временно начело на тима застана Георги Тодоров. Опитният тактик записа два успеха, две поражения и равен до края на плейофната фаза, за да дойде мачът на годината, превърнал се в традиционен за „сините“ в тази част от кампанията – бараж за Лига Европа, но този път срещу „Етър“ на Красимир Балъков. На „Герена“ скъпоценното 1:0 донесе Валери Божинов, но това се оказа и прощалната среща на тарана със столичния гранд. След края на сезона Хубчев все пак пое „Левски“, Балъков пък се озова начело на „лъвовете“, а Божинов… се завърна в „Ботев“ (Враца). \n„Убеден съм, че Петър Хубчев е правилният избор – обяви Колев. – Очаквам да въведе онези норми за футбол, които са нужни. Очаквам да изгради боеспособен отбор, който да се бори за титлата. Освен това и футбол, който да радва феновете. Говорили сме с него какъв е клубният проект, за младите футболисти. Той е наясно с това.“ \nХубчев и Колев вече се познаваха добре, след като работиха съвместно в националния тим. Именно добрата работа на наставника доведе до класиране на България за баражите в турнира Лига на нациите. През март 2020 година трикольорите ще играят с Унгария, а при успех ще срещнат победителя от Румъния – Исландия за място на Евро 2020. През последните 15 години „лъвовете“ не са били по-близо до участие на голям форум. \nПрез лятото на „Герена“ настъпиха нови турболентни времена. Освен Божинов, от тима си тръгнаха други 10 играчи – Луи Нганиони, Богдан Вашчук, Луан Виана, Еркебулан Сейдхахмет, Серджиу Буш, Антони Белмонт, Ривалдиньо, Мартин Полачек, Аймен Белаид, Давид Яблонски, Милош Цветкович и Йерсон Кабрал. Така на старта на подготовката Хубчев бе заставен да тренира куп юноши и 5-6 основни състезатели. По традиция селекцията и този път се забави, а в клуба правеше впечатление отсъствието на спортен директор. Такъв пожела и Петър Хубчев, а Ивайло Петков встъпи в длъжност през юни, когато селекцията вече течеше. За новите попълнения героят от САЩ `94 сам пое отговорност по време на представянето си на „Герена“. \n„Осъзнавам колко е голям рискът не на всяка цена да докарваме играчи, с които да правим снимки и да попълваме групата. От десет дни аз и моят щаб по цял ден се занимаваме с този процес и искаме ако бъркаме, грешката да е в нас.“ \nВходящите трансфери включваха Милан Миятович, вратар на Черна гора, и полевите Янис Каргас, Франко Мазурек, Дени Алар, Найджъл Робърта, Здравко Димитров, Асен Чандъров и Насиру Мохамед. \nСтартът на Хубчев начело на отбора, в който премина част от спортната му кариера, бе повече от обещаващ – отстраняване на „Ружомберок“. Успехът бе подсилен и от факта, че „сините“ постигнаха първа победа като гост в евротурнирите след 9 години, а за последните 7 години това бе едва втори елиминиран противник. В Словакия българският представител взе комфортно 2:0 с попадения на Давиде Мариани и Паулиньо. Същият резултат беляза и реванша в София пред празни трибуни. Малко след това ръководството осъществи трансферен удар. Продаден бе Марини в ОАЕ. \nТрансферът разбуни духовете на „Герена“. Феновете точно бяха затаили дъх, че нещо позитивно се случва на терена, и трябваше да преглътнат новината за продажба на един от основните играчи. Но зад сделката с „Шабаб Ал Ахли“ се криеха много позитиви за клуба, намиращ се в процес на оздравяване. Ръководството на „Левски“ не бе осъществявало подобен изходящ трансфер от времето на Гара Дембеле. През лятото на 2011-а малиецът с френски паспорт бе продаден на „Фрайбург“ за 2.2 млн. евро след феноменален сезон, включващ 36 гола и участие на тима в групите на Лига Европа. Сега за швейцарския халф, реализирал 17 пъти със „синята“ фланелка, постъпиха 1 417 000 евро в касата на столичния гранд. По това време шефовете на „сините“ погасяваха по списък забавени плащания от предходното ръководство към НАП, бивши играчи, мениджъри, клубове… И парите от Мариани освен, че бяха добри, бяха и необходими, за да може клубът да съществува. \nСлед първите слънчеви лъчи в ерата „Хубчев“, дойде и първият провал. Отпадането от АЕК (Ларнака) не бе изненадващо с оглед на солидната визитка на кипърците в Европа през последните години и поредното ново начало на „сините“. То обаче бе унизително – общ резултат 0:7. \nДо този момент антирекордът на отбора бе от 1974 година, когато „Левски“ отпада от „Дожа“ (Уйпещ) след общ резултат 1:7. \nТака след Дерменджиев, и неговият наследник записа антирекорд начело на „сините“. Постепенно играта на тима започна да се подобрява, а с това и резултатите. През есента столичният гранд бе далеч по-постоянен откъм резултати, най-вече у дома. На стадион „Георги Аспарухов“ „сините“ загубиха точки само веднъж – при 1:3 от традиционно неудобния „Берое“. Отборът, воден от Петър Хубчев, е най-добрият домакин през кампанията с общо 27 точки. Втори по този показател е „Лудогорец“ (24). Нишката обаче се къса при гостуванията. През есента „сините“ спечелиха едва 4 от 10 визити. Последният успех датира от септември при 2:0 над „Славия“. Тимът на Хубчев надви още „Дунав“, „Царско село“ и „Витоша“ (Бистрица), но срещу по-сериозните съперници изпитваше трудности далеч от „Георги Аспарухов“. В своеобразно класиране, включващо само гостувания, „Левски“ е пети с 16 точки. Конкурентът за титлата „Лудогорец“ има 24. \nНо пък под ръководството на Хубчев отборът подобри значително дисциплината си на терена. През първия дял от сезон 2019/20 нито един играч на „сините“ не получи червен картон в шампионата. Столичният гранд е и с най-малко жълти картони през есента – 34. Статистиката показва също, че „Левски“ е тимът, допускащ най-малко удари към собствената си врата. \nВ същото време „сините“ продължават и в турнира за Купата на България, където през пролетта ще се изправят именно срещу „орлите“. Добрата новина е, че двубоят е в София, а победителят ще бъде определен в един мач. \nИзвън терена също имаше поводи за „сини“ усмивки. През септември, шест месеца след официалната смяна на собствеността, на „Герена“ бе отворен клубния музей. На церемонията присъстваха някои от най-заслужилите легенди на отбора, а лентата прерязаха Наско Сираков (№1 по голове в историята) и Стефан Аладжов, лидер по изиграни мачове с фланелката на „Левски“. Сред изложените експонати пък бе ценен документ „Протокол 1“, доказващ, че клубът е основан 3 години преди официалната дата. \n„Без съмнение – „Левски“ е основан на 10 май 1911 г.“, заяви председателят на сдружение „Сини сърца“ Илия Христов на пресконференция. \nВ края на годините „сините“ показаха израстване в още един аспект. В дните след последния официален мач за годината, бяха представени две нови попъления – Симеон Славчев и Деян Лозев. Така на „Герена“ показаха, че този път целта е селекцията да бъде готова преди старта на подготовката (9 януари), а не тя да се прави в движение по време на лагери и дори след подновяването на сезона. \nТака 2019-та може да се обобщи като трудна, но и много важна година за столичния гранд. Бяха допускани грешки, но и се постави основата на отбор, който вече вдъхва повече увереност. Сега на „сините“ им е нужно спокойствие, добра подготовка и подкрепа от трибуните през пролетта. Важно за бъдещето на отбора, преследващ първи трофей от 2009 година, е да няма повече размествания в пластовете било то ръководно, или спортно-технически. Треньорският щаб има нужда от време, същото важи и за ръководството. От сезон 2006/07 насам не е имало треньор, който да изкара пълен сезон на „Герена“, изключвайки годината, в която Ясен Петров бе начело, но през пролетта функциите му бяха иззети от Георги Иванов. За да има резултати, успехи и постоянство, е важно да има и стабилност във визията на клуба. Такава липсваше дълго време, също както и трофеите… \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.31", "title": "\n\t\t\tГодина на промяна за “Левски“ – от собственост до история\t\t\t"}
{"url": "https://trud.bg/%d0%bf%d0%be%d0%b6%d0%b0%d1%80-%d0%b2-%d1%80%d0%b0%d0%b9%d0%be%d0%bd%d0%b0-%d0%bd%d0%b0-%d1%81%d1%82%d0%be%d1%87%d0%bd%d0%b0-%d0%b3%d0%b0%d1%80%d0%b0-%d0%b2-%d1%81%d0%be%d1%84%d0%b8%d1%8f/", "text": "Сигнал за пожар в пристройки на бул. „Сливница“, в района на Сточна гара, е получен тази сутрин, към 5.05 часа, в столичната пожарна служба. Незабавно на място са насочени противопожарни екипи, които са локализирали огъня, съобщават от МВР. Към момента няма данни за пострадали или застрашени хора, няма опасност и за психодиспансера в съседство, който е обхванат от пламъците. „Заедно с персонала е направена евакуация на лежащо болните – 51 души. Те са настанени в съседна сграда. Няма опасност за тях“, съобщи директорът на ГД „Пожарна безопасност и защита на населението“ главен комисар Николай Николов, който е на място.  Пожарникарите проверяват всички стаи, паралелно с гасителните действия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.31", "title": "\n\t\t\tПожар в района на Сточна гара в София\t\t\t"}
{"url": "https://trud.bg/%d0%ba%d0%b0%d0%ba%d0%b2%d0%be-%d0%b4%d0%b0%d0%b2%d0%b0-%d0%b4%d0%be%d0%ba%d1%82%d0%be%d1%80-%d0%b7%d0%b0-%d0%b3%d0%bb%d0%b0%d0%b2%d0%b0/", "text": "В поликлиниката: \n– Докторе, нещо ми се върти главата! \n– Виждам… *** Трима мъже в родилното. Докторът казва на единия: \n– Имате близнаци. \n– Естествено – работя в ММ! \n– А вие имате трияйчни близнаци. \n– Естествено – мениджър съм на Трите Хикса! \n– А пък аз работя в 7UP, – казал третият и припаднал. *** Разговор в лудницата: \n– Ти чувал ли си, за Атлантическия океан? \n– Да? \n– Е, аз го пресякох с плуване. \n– А ти чувал ли си, за Мъртво море? \n– Да. \n– Е, аз го убих. *** – Моят мъж си въобразява, че е кон – оплаква се възрастна жена на психиатър. – Яде само овес и оня ден си подкова краката. Може ли да го излекувате? \n– Лечението му ще изисква много време и ще бъде много скъпо. \n– Няма значение. Ние имаме пари. Досега мъжът ми е спечелил три конни състезания. *** Двама луди си играят на война. По едно време единият насочва към другия една пръчка и вика: \n– Бум, бум! Падай, убит си! \n– Как ще съм убит, бе? Ти да си чувал за умрял танк? *** Летят два крокодила. Единият зелен, другият – също за Африка. Единият пита: \n– Колко струва килограм печени пирони? \nА другият му отговаря: \n– Какви хладилници? Нали знаеш, че не пуша! *** – Каква е приликата между слона и чекмеджето? \n– И с двете не може да се обръснеш! *** – Бихте ли казали колко е часът? \n– Колко е часът. \n– Благодаря. *** – Кое е най-голямото изпитание на човека? \n– Да слуша фъфлещ адвокат как разпитва заекващ свидетел пред недочуващ съдия. *** – Ало, 957-54-78 ли е? \n– Не. \n– Тогава защо вдигаш, бе?! *** – На 200 метра под водата, а лети. Що е то? \n– Муха в подводница. *** – Има крила, а не лети. Има човка – не кълве. Има крака – не ходи. Що е то? \n– Умряла гарга. *** – Черно-бяло-черно-бяло-черно-бяло, що е то? \n– Монахиня пада по стълби. *** – Кафяво е, живее в пустинята и има 3 гърбици? \n– Камила с раница. *** Враната седи на дървото и държи в клюна си парче сирене. Изведнъж идва лисицата, сваля я с един камък от дървото, \nпребива я, взима й сиренето и избягва. Враната става едва, държи се за главата и казва: \n– Леле как са я съкратили тая басня! *** Говорят си двама психиатри: \n– Сега имам един много интересен случай на раздвоение на личността. \n– Да? И с какво е интересен толкова този случай? \n– Работата е в това, че успях и от двамата да взема пари за лечението. *** – Как се казва шефът на Робин Худ? \n– Батман Худ! *** Седял си един дебел полицай в училищен двор. Минала една учителка и го попитала: \n– Дете ли чакате? \n– Не, от бирата е! *** Отива човек да види приятеля си доктор. „Ей сега идвам, само да си купя едни цигари”, рекъл лекарят и изхвърчал от кабинета. След 5 минути се върнал и пита станало ли е нещо в негово отсъствие. \n– Ами, дойде един човек и каза, че имал запек. \n– И ти какво направи? \n– Дадох му рициново масло. \n– И какво стана? \n– Тръгна си, повървя малко и след това се затича… После обаче дойде един друг – с разстройство. \n– И ти? \n– Ами, и на него му дадох рициново масло. \n– Как така рициново? Добре, де, и какво стана? \n– Тръгна си, тичайки, след малко махна с ръка и продължи бавно. Имаше и още един пациент – с кашлица. \n– Да не си му дал и на него рициново масло?! \n– Ами, да! Ей го в чакалнята – седи и не смее да кашля. *** Правият ъгъл казал на тъпия: \n– Тъп си. \nА тъпият му отговорил: \n– Прав си. *** Баба Пена намерила бумеранг в двора си и в чудо се видяла, докато го изхвърли. *** – Отче, преди сватбата правехме секс с жената по 15 пъти на ден, това грях ли е? \n– Да, синко. Лъжата е голям грях. *** Седят двама рибари на брега на морето. Единият измъква русалка и дълго я разглежда. След това я хвърля обратно в морето. \n– Защо? – пита го другият. \n– А как? – отвръща колегата му. *** Пациент влиза при психиатър. \n– Докторе, как да ви кажа, имам чувството, че всички ме пренебрегват. \n– Следващият, моля! *** – Докторе, пожълтяха ми зъбите. \n– В такъв случай си купете кафява вратовръзка, ще ви отива. Следващият. *** – Докторе, дай ми нещо за глава. \n– На ти шапка! Следващият. *** – Докторе, нещо ми звъни в ушите. \n– Не отваряйте! Следващият! *** При психиатъра влиза луд, който се оплаква: \n– Докторе, през цялото време усещам как по гърдите ми лазят бели мишки. \nСлед което показва с жестове как ги отхвърля. Психиатърът раздразнено отвръща: \n– Ей, ама защо ги хвърляш по мен бе, човек? *** – Докторе, като пия чай, усещам остра болка в дясното око. \n– Изваждай лъжичката, де. *** Комисия отива в детска психоклиника. Влиза в една стая: \n– Това е Мишо, на 10 години – казва главният лекар. \n– Какво хубаво момче… – възкликва комисията. – Как се казваш? \n– Не знам – крещи момчето. \n– А на колко си години? \n– Оставете ме на мира! – пак крещи той. \n– Докторе, на момчето му потече кръв от носа, трябва да се спре… Ще дойдем пак след година, за да проверим! \nДошли след половин година. \n– Момченце, как се казваш? \n– Мишо. \n– А на колко си години? \n– На десет. \n– Докторе, как го постигнахте? \n– Не знам! – креснал главния лекар. \n– Какво ви е, докторе? \n– Оставете ме на мира! *** Един влиза при доктора и започва: \n– Докторе, направо ти казвам, всичко ме боли! Където се пипна, ме боли! \n– Я покажи да видя – казал докторът. \nЧовека започнал с един пръст да се пипа и да охка. В този момент доктора го прекъснал: \n– Я чакай малко, дай да погледна. Абе, момче, ти си си счупил пръста, бе! *** Двама индианци се загубили в гората, и почнали да се чудят какво да правят. Единият вика: \n– Почни да стреляш и може някой да ни чуе. \nДругият стрелял веднъж, стрелял втори път и престанал. \n– Защо спря да стреляш, бе? \n– Ми как да стрелям? Свършиха ми стрелите. *** – Докторе, болен съм от СПИН. \n– Най-добре идете на кални бани. \n– Това ще ми помогне ли да оздравея? \n– Hе, но да свиквате със земята. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.31", "title": "\n\t\t\tКакво дава доктор за глава?\t\t\t"}
{"url": "https://trud.bg/%d0%b1%d1%83%d0%bb%d0%b3%d0%b0%d1%80%d0%b3%d0%b0%d0%b7-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d1%89%d0%b5-%d0%bf%d0%b5%d1%81%d1%82%d0%b8-81-%d0%bc%d0%bb%d0%bd-%d0%bb%d0%b5%d0%b2%d0%b0/", "text": "„Булгаргаз“ и руската „Газпром експорт“ сключиха допълнително споразумение към Договора за доставка на природен газ от 15 ноември 2012 г. С подписването на допълнението от утре, 1 януари, се променя пунктът на доставка – от „Исакча“ и „Негру-Вода“ на „Странджа 2/Малкочлар“, съобщиха от българската компания.  Финансовите ползи от смяната на пункта на доставка се оценяват в приблизителен размер на 81 млн. лева. Тази икономия се дължи на отпадането на разходите за достъп и пренос през територията на Р. Румъния в приблизителен размер на 76 млн. лева, като същите няма да бъдат заплащани от „Булгаргаз“ ЕАД и от българския потребител на природен газ. В допълнение на това, „Булгаргаз“ ЕАД ще реализира положителен финансов резултат в приблизителен размер на 4.6 млн. лева от заплащане на по-ниските тарифи, обявени от „Булгартрансгаз“ ЕАД на вход „Странджа 2“, в сравнение с тези, които дружеството би заплатило на вход “Негру Вода/Кардам”. Част от икономията е отразена в предложеното намаление на цената на природния газ за І-вото тримесечие на 2020 г. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.31", "title": "\n\t\t\t„Булгаргаз“: България ще пести 81 млн. лева от новата точка за доставка на природен газ\t\t\t"}
{"url": "https://trud.bg/%d0%bf%d0%be%d1%81%d0%b5%d1%82%d0%b8%d1%82%d0%b5%d0%bb-%d0%b2-%d0%bb%d0%be%d0%bd%d0%b4%d0%be%d0%bd%d1%81%d0%ba%d0%b0-%d0%b3%d0%b0%d0%bb%d0%b5%d1%80%d0%b8%d1%8f-%d0%bf%d0%be%d0%b2%d1%80%d0%b5%d0%b4/", "text": "Мъж е обвинен в криминално престъпление, след като повреди картина на Пикасо на стойност 20 милиона лири в галерията „Тейт Модърн“ в Лондон в събота, предава BBC. Галерията е свалила картината на художника от 1944 г. „Бюст на жена“, но не се съобщават щетите, освен, че платното е разкъсано. Нападателят е задържан под стража до досъдебно изслушване на 30 януари. Според Тейт, произведението на изкуството изобразява любовницата на Пикасо Дора Маар и е рисувано в Париж през май 1944 г., през последните месеци на нацистката окупация. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.31", "title": "\n\t\t\tПосетител в лондонска галерия повреди картина на Пикасо за 20 милиона лири\t\t\t"}
{"url": "https://trud.bg/%d0%ba%d0%be%d0%bb%d0%b0-%d1%81%d0%b5-%d1%83%d0%b4%d0%b0%d1%80%d0%b8-%d0%b2-%d1%81%d0%bf%d1%80%d1%8f%d0%bb-%d0%b0%d0%b2%d1%82%d0%be%d0%b1%d1%83%d1%81-%d0%b2-%d1%81%d0%be%d1%84%d0%b8%d1%8f-19-%d0%b3/", "text": "19-годишен младеж загина на място, след като управляваният от него автомобил се удари в спрял автобус на градския транспорт на столичното Околовръстно шосе, съобщиха за   от МВР. Сигналът за инцидента е постъпил около 8:40 ч. тази сутрин. Автобусът по линия 111 е бил спрян за проверка при Суходол и в него не е имало пътници. При катастрофата няма други пострадали хора. Към момента не са ясни причините за произшествието. Пътното платно беше разчистено и към 9:40 ч. движението се осъществява нормално. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.31", "title": "\n\t\t\tКола се удари в спрял автобус в София, 19-годишен младеж загина на място\t\t\t"}
{"url": "https://trud.bg/%d0%bf%d0%b5%d0%bd%d0%b4%d0%b0%d1%80%d0%be%d0%b2%d1%81%d0%ba%d0%b8-%d0%ba%d1%8a%d0%bc-%d0%bc%d0%b0%d0%ba%d0%b5%d0%b4%d0%be%d0%bd%d1%86%d0%b8%d1%82%d0%b5-%d0%b4%d1%8a%d1%80%d0%b6%d0%b0%d0%b2%d0%b0/", "text": "Всички сме едно голямо семейство, което има един общ дом, това е нашата обща държава. Иска ми се през 2020 г. мирът и спокойствието в нашия споделен дом да дойдат при нас чрез гражданско помирение, основано на справедливост и истина. Това заяви президентът ма Северна Македония Стево Пендаровски във видеообръщение за Нова година, цитиран от медиите в Скопие. „Ще постигнем истинско помирение, когато всички ние, които живеем в тази страна, станем равни граждани, с равни права и задължения. Върховенството на закона и справедливостта ще възстановят не само доверието в институциите, но и взаимното като цяло“, подчертава Педаровски. „Пожелавам ви здраве. Но да не забравяме, че нашето лично здраве зависи до голяма степен от здравето на околната ни среда, от въздуха, който дишаме, от водата, която пием. Всички чувстваме последствията от замърсяването, независимо от нашия етнически, религиозен, идеологически или социален произход. И затова трябва да оставим настрана различията и да решим заедно този голям проблем“. „Вярвам, че няма роден тук, който да не обича страната си. Но поради много причини, отчасти оправдани, отчасти неоправдани, държавата не винаги дава толкова, колкото получава от своите граждани и толкова, колкото те заслужават. И затова все по-малко хора искат да останат тук“, изтъква президентът на Северна Македония. „Ако искаме младите хора да живеят тук, то оттук нататък всички ние, отговорните политици, трябва да работим два пъти по-усилено за демократична държава и за свободно, хуманно и солидарно общество. Общество, в което всички ще се чувстват еднакво ценени и приети с вроденото си човешко достойнство”, казва Пендаровски. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.31", "title": "\n\t\t\tПендаровски към македонците: Държавата не винаги ви дава толкова, колкото получава от вас\t\t\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d0%bd-%d0%b7%d0%b0%d0%b3%d0%b8%d0%bd%d0%b0-%d0%b2-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%b2-%d0%bd%d0%be%d0%b2%d0%b0-%d0%b7%d0%b5/", "text": "Българин загина в Нова Зеландия, след като бе блъснат от кола, съобщи електронното издание NZ City. Злополуката станала в петък вечерта, информира БНР. 44-годишният Николай Андреев, бил блъснат от кола на улица в град Бленъм. Той работел във винения сектор в областта Марлборо. Водачът на автомобила – 29-годишен местен жител, е с повдигнати обвинения за опасно шофиране, причинило смърт. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.31", "title": "\n\t\t\tБългарин загина в катастрофа в Нова Зеландия\t\t\t"}
{"url": "https://trud.bg/%d0%b1%d0%b8%d0%b2%d1%88%d0%b8%d1%8f%d1%82-%d1%88%d0%b5%d1%84-%d0%bd%d0%b0-%d0%bd%d0%b8%d1%81%d0%b0%d0%bd-%d0%ba%d0%b0%d1%80%d0%bb%d0%be%d1%81-%d0%b3%d0%be%d0%bd-%d0%b5-%d0%b8%d0%b7%d0%b1%d1%8f/", "text": "Карлос Гон, бившият шеф на алианса „Рено-Нисан“ (Renault-Nissan), който очакваше съдебен процес в Япония през април догодина по обвинения в укриване на доходи и други финансови злоупотреби, е пристигнал със самолет в Ливан тази нощ, потвърди за „Асошиейтед прес“ близък негов приятел. „Той вече е у дома. Това е голямо приключение“, съобщи за АП Рикардо Карам, телевизионен водещ и приятел на Гон, който го е интервюирал неколкократно. Карам потвърди новината, разпространена най-напред от френския в. „Еко“ и ливанския „Л’ориан льо жур“, но не пожела да разкрие подробности. Според ливански медии Гон е пристигнал в Бейрут с частен самолет от Турция. Не е ясно как е напуснал Япония, където бе поставен под наблюдение, отбелязва АП. „Уолстрийт джърнъл“ и „Ню Йорк таймс“ съобщиха, че той е избягал от Япония, предава БТА. 65-годишният Гон, задържан миналата година, през април бе освободен срещу парична гаранция от 500 милиона йени (около 4,5 милиона долара) и поставен под домашен арест при изключително строги условия, след като прекара почти 120 дни в ареста. Гон, който е от ливански произход и има и френски, и ливански паспорт, бе смятан за герой в Ливан, където мнозина дълго време се надяваха, че един ден ще играе по-голяма роля в политиката или ще помогне на затъналата в криза икономика. Политици от всички кръгове се мобилизираха в негова защита след арестуването му в Япония, намеквайки, че е жертва на конспирация с бизнес мотиви. Гон говори свободно арабски и редовно посещаваше Ливан. Известно е, че има къща в Бейрут. Роден е в Бразилия, където е емигрирал дядо му от Ливан, но е израснал в Бейрут, където прекарва част от детството си в йезуитско училище. Съпругата му Карол Нахас също има ливанско потекло. Малко по-късно самият Карлос Гон потвърди в кратко съобщение, разпространено чрез негови представители, че е напуснал Япония, където го очаква съдебен процес, и е в Ливан, предаде „Асошиейтед прес“. Гон заяви, че „не е избягал от правосъдието, а от несправедливост и политическо преследване“, че „повече няма да бъде заложник“ на „пристрастна японска правосъдна система, където вината е презумпция“ и че „най-сетне ще може да комуникира свободно с медиите“ и с нетърпение очаква „това да започне още тази седмица“. Гон бе арестуван в Япония преди около година по различни обвинения във финансови злоупотреби и бе освободен под парична гаранция при условия, непозволяващи пътуване в чужбина. Той многократно е заявявал, че е невинен и че властите са скалъпили обвиненията срещу него, за да предотвратят планирано по-тясно сливане между „Нисан“ (Nissan Motor Co) и „Рено“ (Renault SA). АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.31", "title": "\n\t\t\tБившият шеф на „Нисан“  Карлос Гон е избягал от Япония\t\t\t"}
{"url": "https://trud.bg/%d1%82%d1%80%d1%8a%d0%bc%d0%bf-%d0%be%d1%82%d0%bb%d0%b8%d1%87%d0%bd%d0%b0%d1%82%d0%b0-%d0%ba%d0%be%d0%be%d1%80%d0%b4%d0%b8%d0%bd%d0%b0%d1%86%d0%b8%d1%8f-%d0%bc%d0%b5%d0%b6%d0%b4%d1%83-%d1%81%d0%b0/", "text": "Американският президент Доналд Тръмп приветства „отличната координация“ между САЩ и Русия, благодарение на която бе предотвратен атентат в Санкт Петербург, предаде БТА. „Руският президент Путин ми се обади, за да благодари на мен и на САЩ, че ги информирахме за подготвяно терористично нападение в чудесния град Санкт Петербург“, написа Тръмп в туитър от Флорида, където е на почивка. „Те успяха бързо да арестуват заподозрените, спасен бе животът на много хора. Отлична и важна координация!“, добави президентът на САЩ. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.31", "title": "\n\t\t\tТръмп: Отличната координация между САЩ и Русия предотврати атентат в Санкт Петербург\t\t\t"}
{"url": "https://trud.bg/%d0%b8%d0%bb%d0%b8%d0%b0%d0%bd%d0%b0-%d0%b2%d0%b5%d0%bb%d0%ba%d0%be%d0%b2%d0%b0-%d0%bf%d0%be%d0%bb%d0%b8%d0%b3%d0%bb%d0%be%d1%82-%d0%bc%d0%bb%d0%b0%d0%b4%d0%b0-%d0%b8-%d1%83%d1%81%d0%bf%d1%8f/", "text": "Какво мисли една млада българка за родината си и за света. От какво не трябва да се отказваме и защо дългите хора, които извиват нашите сънародници по европейските площади, не бива да ни настройват негативно, а да ни радват. Откъде идва интересът u към езиците и защо Африка е в сърцето u. За всичко това разговаряме със завършилата в Оксфорд Илиана Велкова, която дни преди Рождество Христово получи покана за среща лично от вицепрезидента Илияна Йотова и разговаря с нея в кабинета й. – Идвате ли си често в България, Илиана, и как виждате родината си? Хората, които живеят навън, винаги имат различен поглед върху всичко, което става тук, и обикновено очите им виждат повече хубавото, отколкото ние тук, които естествено се вторачваме повече в негативното. Как е при Вас, госпожице Велкова? \n– Ходила съм в много държави и винаги първото, което виждам, са положителните точки. Тази година моят роден град Пловдив беше европейска столица на културата. Виждам красивите промени в града, колко се е инвестирало в музеите, за което много се радвам. Особено много се гордея с това, че моят Пловдив има история на над 8000 години. Споделям това в чужбина с приятели и колеги, но там много малко се знае, че Пловдив е по-стар и от Рим, и от Константинопол, и от Атина. И когато се върна в него, се гордея истински. Подбирам местата, които посещавам в България с моето семейство и най-вече с баба и дядо – те живеят в България. Пътуваме често и обичам запазените красиви места като Жеравна, Копривщица… Чувството да ги усетиш и видиш е невероятно. – За какво Ви боли най-много тук, какво Ви дразни? \n– Ще Ви кажа – наистина ме боли, заради липсата на уважение към възрастните хора. Чувствам, че това липсва особено сред младите хора. Може и в други държави да го има, но аз го забелязвам тук и бих желала да е по-различно. – А ежедневните дребни битови проблеми дразнят ли Ви, обръщате ли внимание на грозните тротоари, на дупките по улиците? \n– Разбира се, че виждам всичко това. Ходила съм в Африка, в Латинска Америка, в Азия, във всяка държава има по нещо, което да те подразни, но аз не се концентрирам в него. Да, прави ми впечатление, няма да крия, но имам надежда, че нещата ще се оправят. Ако нямаш надежда, не можеш да променяш. – Политиката в България интересна ли Ви е, следите ли я? Научавате ли за почти ежедневните скандали, които белязват политическия живот тук? \n– Следя новините, научавам все повече, интересува ме развитието в България. Следвала съм европейски науки и съм се концентрирала върху международните отношения, най-вече европейската политика. В последно време обаче се занимавам повече с африканска политика. – Личи, че сте позитивен човек, разкажете малко повече за себе си. Всъщност Вие сте дъщеря на Ваня Велкова, обявена за „Българката на годината – 2016-а” от Държавната агенция за българите в чужбина. \n– Израснала съм в Германия, където заминах още много малка с родителите си. Това бе решаващо за моето развитие. Освен сред немски деца, израснах и сред деца на други чужденци. Мои приятели бяха от Сирия, от Перу, от най-различни държави и още тогава заобичах общуването с тях, общите тържества и фестивали на народите. Благодарение най-вече на моята майка, макар и в чужбина, не забравих своите корени. Тя много искаше да мога да чета и пиша на български език, да зная българската история. Така моята майка създаде у мен любовта към света, много пъти ме е водила в Музея на народите в Хамбург, който е любимият ми музей. Предполагам, че точно това сложи началото на желанието ми да опознавам повече култури и да мога да си представя да живея в различни континенти за в бъдеще. На 15-годишна възраст заедно с моето семейство решихме да уча в Англия и там в един интернат продължих образованието си. Много съм благодарна за моралната подкрепа на цялото ми семейство, откакто съм в Англия, също виждам голяма промяна в мен. Образованието там е много по-различно, отколкото в Германия или в други държави, има традиции. Реших да остана и там да завърша висшето си образование. Следвах европейски науки в Лондон, а магистратурата си завърших в университета Оксфорд, по-точно миграционни науки в колежа „Лейди Маргарет” (Lady Margaret Hall, 1878 г.) Той е първият колеж, отворил врати за образованието на жени. – Вашата майка Ваня Велкова е създателка на българското училище в Хамбург, чела съм, че тя прави невероятни неща за запазване на българските традиции и дух, макар и на хиляди километри от тук. \n– Откакто я помня, мама носи България в себе си, където и да сме по света. Още като дете много държеше като нейна дъщеря, да не забравям България. Тя прави всичко и други деца, израстващи в чужбина, да знаят откъде е родът им, както и за нашите прадеди. Защото така научаваме за самите нас повече. Мама се интересува много от българския фолклор и традициите. Тя колекционира носии и това е част от ежедневието u. Никога не забравя за България, тя е учител по професия. Сега живее в Берлин и преподава български език на чужденци, както и немски за чужденци. Гордея се с нея, че знае да цени от къде е. И мен научи на това. – Тя как прие наградата преди години? \n– Беше много радостна. Бях в Германия тогава с нея, баба и дядо също. Вечерта, когато получи новината, много се зарадва. Знае, че наградата е само един резултат от усилията u, а най-главното, което я движи, е желанието u да пази българското и езика ни. Тя притежава страхотно чувство за отговорност, което е знак, че трябва да продължи напред по този път. – Как майка Ви успя да запази и разгори огънчето за България, защото не всички наши сънародници успяват, а някои нямат желание да сторят това за децата си? \n– Намирам за много важен факта, че родителите ми са били на еднакво мнение по този въпрос. И двамата са българи. Гледайки назад, оценявам и друго – ние винаги отбелязваме родните празници. Макар и да живеем в Германия, празнуваме всички български православни празници. Това събужда у мен голям интерес и любознателност. Когато бях малка, мама често ми четеше български народни приказки. Почти всяко лято бях на гости на моите баби и дядовци в България и пътувахме много из родината ми, сега също. Това наистина допринесе и остави следа в мен. Ще си позволя да кажа една суданска мъдрост: „Ние искаме да дадем две неща на децата си – първото са корени, а второто крила.” – Илиана, много млади българи има навън – кой работи, кой учи, други там са се устроили за дълго. Но младите продължават и днес да напускат родината в търсене на своето щастие и реализация, на по-добро образование, причините са много… Учила сте в Германия, завършила сте един от най-престижните световни университети – Оксфорд. Какво е най-важното днес в съвременното образование? \n– Когато човек е извън държавата, е трудно да каже къде е най-добре да има промяна в образователната система. Но мисля, че образованието в Англия е много добро и ще е чудесно, ако успеем да го постигнем и тук. Фокусът трябва да бъде върху това младите хора да се обучават да мислят самостоятелно, логически, не шаблонно и да имат свободен дух. Много е важно това да се цени, да има директен контакт с преподавателите и най-вече да има мотивация – на преподавателите, защото тя се предава и на децата, и на студентите. Освен това младите хора трябва да бъдат учени на качествата, които след обучението един работодател търси. Да има тази хармония от образованието към преминаването в професионалния живот. За реализацията в България на наши сънародници от чужбина е много важно какви перспективи им се предлагат, зависи от възможностите за реализация, предизвикателствата. Българската диаспора трябва да почувства, че България има нужда от нея. – Много бих искала да Ви попитам за нещо, което се коментира в социалните мрежи често. Българите в чужбина обичат да показват нашия фолклор в страните, където живеят сега, и често те извиват дълги хора по европейските площади, развяват български знамена. Тук мнозина дори се присмиват на това, наричат го признак на комплекс и на едва ли не ориенталщина, разбира се много повече са тези, които го поощряват. Какво е мнението Ви? \n– Наистина ли в България има такива хора, които гледат подигравателно на толкова искрена емоция?! Не мога да повярвам… Смятам, че те са изгубили чувството какво е да си българин. Тъжно е, много тъжно, необяснима е за мен такава реакция… Тези хора тъгуват за България, те обичат родината си, но животът ги е откъснал от нея и те искрено мечтаят, желаят да се докоснат до родната култура точно в такива моменти на празненства. Защо да не подчертаят своята принадлежност към страната, в която са се родили? – Сега наричаме света глобално село, нациите като че ли остават малко назад… \n– Знаете ли, работих като стажант с консултантски дейности към една немска програма към Африканския съюз в Адис Абеба, Етиопия. И на 1 март се подготвих – занесох мартеници. На всички мои колеги, които бяха буквално от цял свят, подарих бяло-червена мартеничка и повярвайте – целият Африкански съюз ухаеше на българската пролет, емоцията беше толкова силна… Най-много ме впечатли огромния интерес на всички към тази наша символична българска традиция. По тази логика сигурно някои може да ми се присмее, но чужденците оцениха силно тази наша традиция и целият ден тези хора, които нямат нищо общо с нас, го празнуваха заедно с мен. Не мога да ви опиша как се чувствах! – Виждала ли сте в чужбина някой да неглижира нашите народни танци, да гледа с досада на всички тези български традиции? \n– Не, никога. Не съм усетила дори и най-малък намек за подобно нещо. Дори смятам, че културата, фолклорът, традициите трябва да се спазват, да живеят в нас, независимо колко е стеснен вече този свят и въпреки глобализацията. Това прави света по-интересен и по-пъстър. Хората винаги са били различни и ще бъдат такива. Ако знаете, в Етиопия, където съм често, колко много хората се гордеят със своята култура и традиции и това е изключително впечатляващо. – Е, онези хора, за които сега говорим, могат да вметнат, че това е Африка, не е Европа… \n– Да ги оставим тях… Африка е изумителна. Последните години съм размишлявала доста откъде дойде тази моя любов към Африка. Бих казала, че най-вероятно това са трудните човешки съдби в Африка, които пулсират в мен днес. Намерих в интернет един цитат, който искам да Ви кажа и той до известна степен обяснява защо толкова обичам този континент. Цитатът е следният: „Там времето тече по-бавно. Там е започнало всичко. Там усещаш силата на природата. Там разбираш колко малки и едновременно големи са хората.” За мен Африка е не само континент, той е чувство, надежда, светлина. Прекалено много подценяват Африка в световен мащаб, поради нейната крехкост, конфликти, несигурност. Но в моите очи не е така. – Бедни са, но щастливи, твърдят различни световни изследвания. \n– Да, така е. Африка расте все повече, тя е сърцето на света. Намерих статистика, в която пише, че шест от най-бързо развиващите се страни в света през последното десетилетие са африкански. Но още по-важно е, че подобна икономическа перспектива се предвижда и за следващото десетилетие. В момента Етиопия е на първо място по икономическо развитие, на второ място е Бряг на слоновата кост или както сега се казва Кот д’Ивоар, Гана, Руанда. Точно това ме накара да изучавам суахили – африкански език, който се използва в Източна Африка – Танзания, Конго, Руанда, Кения, Сомалия. Думата идва от „сахил” – език на крайбрежието. Това говори, че е език, който пътува и се използва на много места. – Вие знаете 8 езика, откъде тази любов към езиците, има ли причина за това? \n– Да, има. Сега на моята възраст мисля, че да изучаваш езици, е начин на живот. По време на първото ни семейно пътуване до Париж – тогава бях на 6 години, толкова бях изумена от Франция, че у мен се породи неистово желание да изучавам френски. Сама, по моя инициатива в първи клас започнах да уча езика. Това възбуди и желанието ми да изучавам повече езици. То продължи и в Германия, и в Англия. В този свят изучаването на чужди езици говори за самите нас, за уважение към другите. И където и да си по света, да покажеш желание да общуваш с хората там, това го оценяват веднага. Сега обмислям да изучавам и арабски език. – В последните години има доста опити за преиначаване и подмяна на историята, като че ли дори се толерира забравата. Заради факти от историята някои народи се мразят, други са преодолели различия. Какво мислите Вие за това? \n– Историята е мост към бъдещето. Не може да я забравяме. Фактите не трябва да се подменят. Те показват какви грешки не бива да правим, историята е учителка на народите. Истината трябва да се изрича, колкото и страшна да е тя. Истината ще ни направи свободни. Нашият гост \nИлиана Велкова е на 29 години. Родена е в Пловдив, но от много малка отива да живее с родителите си в Германия. Следва „Европейски науки” в Лондон, а магистратурата си завършва в университета Оксфорд – миграционни науки в колежа „Лейди Маргарет” (Lady Margaret Hall, 1878, първият колеж отворил врати за образованието на жени). Полиглот – знае 8 езика, пет от които на най-високо ниво. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.31", "title": "\n\t\t\tИлиана Велкова – полиглот, млада и успяла българка, пред „Труд“: Където и да съм по света, България е в сърцето ми\t\t\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b0%d1%82%d0%b0-%d0%ba%d0%be%d0%bb%d0%b5%d0%b4%d0%b0-%d0%b5-%d0%b1%d1%83%d0%b4%d0%b8%d1%82%d0%b5%d0%bb%d1%81%d1%82%d0%b2%d0%be-%d0%b0-%d0%bd%d0%b5/", "text": "Съществува една максима, че когато човек си купи „Форд“, разбира колко хора карат „Форд“ по Земята. Когато една жена е бременна, разбира колко бременни се разхождат из града. Хората не забелязват очевидните неща, не забелязват страданието, не забелязват нищо, извън собствения кръгозор. Така сме устроени – да мислим само за себе си. Ние не мислим всекидневно за лошото, щото животът ни ще се превърне в кошмар. Когато те удари съдбата и детето ти се роди с проблеми, или ги придобие по-късно, не просто разбираш колко много са различните, не. Животът те удря в стомаха и буцата остава там завинаги. Очевидно така сме създадени, че проглеждаме за чуждото страдание, едва когато то почука и на нашата врата. Не вярвам, че хората са лоши и не искат да помагат на тези в беда. Не вярвам, че и политиците са гадове, които единствено крадат (с някои изключения) и са слепи за децата, както ги наричаме „със специални потребности“. Незнанието обаче не винаги е невинност, защото след толкова много инициативи и толкова много говорене по медиите, различните деца остават различни и то най-вече по отношението на обществото към тях. След седемнайсет издания, „Българската Коледа“ за първи път беше атакувана. Първо, от създателите на събитието, второ от различни посоки. „Защо няма да даря!“, „Безсмислено мероприятие“… Когато Росен Плевнелиев стана президент, прегърна идеята с цялото си сърце, нищо че тя е създадена от „комуниста“ Първанов. Шефът на кабинета му – Екатерина Захариева преобърна земята, за да може цялата страна да живее с благотворителността. За първи път на балкона на Народния театър застанаха рамо до рамо всички български президенти – Желю Желев, Петър Стоянов, Георги Първанов, Росен Плевнелиев. След това се роди и идеята да има „президентски съвет“. Не проработи, но самото събиране на четиримата държавници говореше вече много. „Инициативата „Българската Коледа“ показва, че президентите могат да бъдат заедно в интерес на добродетелността и в интерес на дарителството“, каза тогава Плевнелиев. Тази година той не присъства на събитието. Не присъства и създателят на инициативата – Георги Първанов. Не присъства и Петър Стоянов. Не е ясно чие его е било препъни-камъка на единението, но очевидният разкол на големите ни държавници преди това важно събитие подрина и подрива „Българската Коледа“. „Всички се справяме по-добре, когато работим заедно. Различията между нас имат значение, но по-важна е общата ни човечност“, казва един друг президент за благотворителността – Бил Клинтън. Няма значение кой първи е нарушил добрия тон от бившите президенти, но резултатите са видими. Разединените президенти дадоха тон на десетки хора в социалните мрежи да атакуват инициативата, защото разединението е класическа българска пандемия. Защо „Българската Коледа“ е важна? Тя е будителство, а не благотворителност в прекия смисъл на думата. Всяка година все повече и повече хора даряват и всяка следваща „Коледа“ събира повече пари за добри дела. Тези над два милиона, които може би тази година ще донесе на фондацията, с нищожни. В сравнение с трите милиарда лева, които НЗОК гълта всяка година, тези пари дори не могат да платят пиара на една средна фармацевтична компания. „Българската Коледа“ обаче прави нещо много повече. Стига да имаме сърце, тя ни кара поне за миг от годината да бъдем други. Да бъдем „деца със специални потребности“. Кара ни да видим и почувстваме церебралната парализа, кара ни да се замислим за аутизма, за малформациите, кара ни да се почувстваме родители на различните деца. Фондът на НЗОК може да нараства всяка година, но това не я прави по-солидарна, по-човечна. Едно дете с церебрална парализа има нужда от всекидневни грижи, от рехабилитация, от любов, от внимание. НЗОК отпуска пари за… нищо. Рехабилитацията и грижата не са химия, от която да се взема комисиона. Всичко е на гърба на родителите и близките, когато има такива, да помагат. „Българската Коледа“ дава вяра. Окрилява тези, които са в мъката си всеки ден, защото поне веднъж в годината тези хора срещат подкрепа. Може да не е много, но е поне веднъж в годината. Пиян мъж блъска бременна жена на пътя. Тя почива в болницата, но лекарите успяват да спасят детето. Прогнозите са отчайващи. Казват на бабата, дошла да прибере тялото на дъщеря си, че няма смисъл да мисли за бебето. „По-добре си вземете куче!“, били искрени в циничността си. И тя била искрена във вярата и любовта си към това, което остава след гибелта на единствената u дъщеря, единственото дете. И така, година след година, от това дете, с издадена от лекарите присъда, се превърна в едно умно момиче, с проблеми, но обградено от любов и грижи. Без вярата на баба u това нямаше да се случи. Но тези хора имаха нужда и от нещо повече. И „Българската Коледа“ помогна. Помогна, защото много хора чуха и съпротивяха историята. Няма лоша инициатива, когато ни обръща към доброто. Няма и не може да има. И на тези събития виждаме как се обединяват националните телевизии, виждаме как се обединяват бедни и богати, намръщени и усмихнати. Хора и хора. Някой написа, че политиците нямат място на такива събития. А къде им е мястото, ако не там? Само че трябва да направят нещо повече от това да си мерят егото, както се случи тази година и да свършат нещо смислено, защото в крайна сметка само те имат достъп до другата инициатива – законодателната.   Страдание в числа Според официалните данни на Световната здравна организация броят на хората с увреждания в света през 2018 г. е между 500 и 650 милиона. Как такава огромна разлика – от 150 милиона, се приема като официално достоверна статистика, не е много ясно, но тези цифри означават, че най-малко 10% от населението на света, а именно 50 милиона от хората с увреждания са деца. Според статистиката на българската Агенция за социално подпомагане, през 2018 г. броят у нас на децата до 18-годишна възраст с увреждания надвишава 45 хиляди. От тях 6051 са с най-тежки увреждания. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.31", "title": "\n\t\t\tБългарската Коледа е будителство, а не пропаганда\t\t\t"}
