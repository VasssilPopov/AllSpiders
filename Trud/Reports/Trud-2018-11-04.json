{"url": "https://trud.bg/%d0%b1%d0%b0%d1%88%d0%b0%d1%80-%d0%b0%d1%81%d0%b0%d0%b4-%d0%bf%d1%80%d0%b8%d0%b5-%d0%b7%d0%b0-%d1%81%d1%80%d0%b5%d1%89%d0%b0-%d1%81%d0%bf%d0%b5%d1%86%d0%b8%d0%b0%d0%bb%d0%bd%d0%b8%d1%8f-%d0%bf%d1%80/", "text": "Президентът на Сирия Башар Асад прие за среща в Дамаск специалния представител на руския президент за кризата в близкоизточната страна – Александър Лаврантиев, предаде TACC, като се позовава на местни медии. В рамките на срещата е обсъден ходът на подготовката за създаването на конституционната комисия. Двете страни са постигнали съгласие за сътрудничество „с цел отстраняване на препятствията за създаване на органа“. Решението за формиране на органа бе взето в рамките на конгреса в Сочи от 30 януари тази година, припомня ТАСС. По информация на сирийската държавна информационна агенция, в рамките на преговорите Лаврентиев е информирал Асад за резултатите от четиристранната среща на върха в Истанбул с участието на Русия, Турция, Франция и Германия, а също и за усилията, които Москва предприема с други регионални и международни играчи „с цел постигане на прогрес в политическия процес и прекратяване на войната в Сирия“. Асад даде висока оценка на „големите усилия на руското ръководство начело с президента Владимир Путин за неутрализирането на намесата на външни сили в сирийските дела“. Съгласно думите му, цитирани от медиите, „това ще позволи на сирийците да определят самостоятелно своето бъдеще“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.04", "title": " Башар Асад прие за среща специалния представител на Русия за Сирия"}
{"url": "https://trud.bg/%d0%bd%d0%be%d0%b2%d0%b0-%d0%ba%d0%b0%d0%bb%d0%b5%d0%b4%d0%be%d0%bd%d0%b8%d1%8f-%d0%b3%d0%bb%d0%b0%d1%81%d1%83%d0%b2%d0%b0-%d0%bd%d0%b0-%d1%80%d0%b5%d1%84%d0%b5%d1%80%d0%b5%d0%bd%d0%b4%d1%83%d0%bc/", "text": "Мнозинството от жителите на южния тихоокеански архипелаг Нова Каледония   срещу обявяването на независимост от Франция в дългоочакван референдум, увенчал 30-годишен процес на деколонизация, предаде Ройтерс. Вот със „за“ би лишил Париж от опорен пункт в Индо-Тихоокеанския регион, в който Китай разширява своето присъствие, и би накърнил гордостта на една бивша колониална империя, простирала се от Карибите през Субсахарска Африка до Тихия океан. Според частични резултати въз основа на 80-процента избирателна активност към 15 ч бълг. време гласовете с „не“, т.е. срещу независимостта, са 56,9 процента, съобщи на уебсайта си местната телевизия „NC Lа Premiere“. „Жителите на Нова Каледония предпочетоха да останат французи… Това е вот на доверие във Френската република, в нейното бъдеще и в нейните ценности“, каза президентът на Франция Еманюел Макрон в реч по френската телевизия. Референдумът бе първият вот за самоопределение, проведен във френска територия, след като Джибути – в Африканския рог – гласува за независимост през 1977 г. Избирателите на тази тихоокеанска островна територия, ползваща се със значителна степен на самоуправление, трябваше да отговорят на въпроса „Искате ли Нова Каледония да получи пълен суверенитет и да стане независима?“ Макрон каза, че разбира разочарованието на онези, които са искали независимост, но добави, че френската държава ще гарантира свобода, равенство и братство за всеки. „Единственият губещ е изкушението за пренебрежение, за разделение, за насилие и страх; единственият печеливш е процесът на мир и духът на диалог“, каза Макрон. Страстите между настроените за независимост местни жители – канаките, и наследниците на колониалните заселници, оставащи лоялни към Париж, продължават да са разгорещени, посочва Ройтерс. През последното десетилетие отношенията между двете групи видимо се подобриха, но вотът с „не“, т.е. срещу независимостта, е доста под някои предварителни прогнози, което може да окуражи националистите да поискат нов референдум в идните години. На архипелага живеят 280 000 души, като право на глас имаха около 175 000. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.04", "title": " Нова Каледония гласува на референдум да остане част от Франция"}
{"url": "https://trud.bg/%d1%81%d0%b5%d0%b4%d0%b5%d0%bc-%d0%b4%d1%8a%d1%80%d0%b6%d0%b0%d0%b2%d0%b8-%d0%bf%d0%be%d1%87%d0%b5%d1%82%d0%be%d1%85%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d0%bd%d0%b0%d1%88%d0%b8/", "text": "На българското  военно гробище край с. Цапари, Македония се проведе възпоменателно тържество. От представители на седем държави бяха положени венци и цветя на гробовете на 196 български воини от 15-ти пехотен Ломски полк и 3-ти пехотен Бдински полк, загинали преди сто години за Майка България. Поклонението бе част от заключителния етап  на Националната програма за отблязване на 100 г. от края на Първата световна война. На това свято място дойдоха военните дипломати, акредитирани в Скопие, на Великобритания, Сърбия, Италия, САЩ и Унгария. В техния строй бе и заместник-началникът на Офиса за връзка с НАТО в Скопие полковник Емил Шипочки. Македония бе представена от заместник-кмета на Битоля Емилия Костурска. “Войната е най-голямото зло, конфликтите трябва да се решават с мирни средства по пътя на дипломацията”, подчерта в словото си о.з.полк Илия Милушев, съветник на президента по сигурност и отбрана.", "date": "2018.11.04", "title": " Седем държави почетоха загинали наши воини"}
{"url": "https://trud.bg/%d1%85%d1%80%d0%b0%d0%bd%d0%b8%d1%82%d0%b5%d0%bb%d0%bd%d0%b8%d1%82%d0%b5-%d0%bf%d1%80%d0%be%d0%b4%d1%83%d0%ba%d1%82%d0%b8-%d0%bf%d1%80%d0%be%d0%b4%d1%8a%d0%bb%d0%b6%d0%b0%d0%b2%d0%b0%d1%82-%d0%b4/", "text": "Основните хранителни продукти продължават да поскъпват на едро, показва бюлетин на Държавната комисия по стоковите борси и тържища. Килограм ориз и леща вече струват с 1 и 3% повече – 2 и 2,68 лв., а брашното и олиото се продават по 0,86 лв. за килограм (+2,4%) и 2,04 лв. за литър (+3%). Кравето сирене вече струва на търговците 6,05 лв. за килограм или с 2,5% повече от изминалата седмица. Кофичка кисело мляко се търгува с 2,5% по-скъпо – 0,83 лв., докато прясното мляко е по-евтино с 2% и струва 1,50 лв. за литър. Салатата, обаче, ни излиза по-евтино – вносните домати са с 14% по-евтини и се търгуват по 1,37 лв. за килограм на едро, а оранжерийните са по-евтини с близо 1% и струват – 2,19 лв. за килограм. Чушките също поевтиняват до цени – 1,20 лв. за зелени и 1,83 лв. за килограм червени. Гроздето, обаче, поскъпва  с 9% до 1,70 лв./кг, докато ябълките поевтиняват с цели 13% до 0,87 лв. за килограм на едро.", "date": "2018.11.04", "title": " Хранителните продукти продължават да поскъпват\t\t\t"}
{"url": "https://trud.bg/%d0%b1%d0%bb%d0%b8%d0%b7%d0%be-600-%d0%b4%d1%83%d1%88%d0%b8-%d1%81%d0%b0-%d1%81%d0%b5-%d1%8f%d0%b2%d0%b8%d0%bb%d0%b8-%d0%bd%d0%b0-%d0%bf%d0%b8%d1%81%d0%bc%d0%b5%d0%bd%d0%b8%d1%8f-%d0%b8%d0%b7%d0%bf/", "text": "На писмения изпит от конкурса за нотариуси в страната днес са се явили общо 573-ма души, от които 572-ма са предали своята писмена работа, съобщиха от правосъдното министерство. Избран на случаен принцип кандидат, изтегли плика с казус 2. Началото на решаване на казуса е започнало в 11,03 часа и е приключило в 14,03 часа. Изпитът е протекъл спокойно и при добра организация. Няма отстранени кандидати, заради нарушаване на регламента по провеждане на изпитната процедура. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.04", "title": " Близо 600 души са се явили на писмения изпит от конкурса за нотариуси"}
{"url": "https://trud.bg/%d0%bc%d0%b0%d0%b9%d0%ba-%d0%bf%d0%be%d0%bc%d0%bf%d0%b5%d0%be-%d1%89%d0%b5-%d1%81%d0%b5-%d1%81%d1%80%d0%b5%d1%89%d0%bd%d0%b5-%d1%81%d1%8a%d1%81-%d1%81%d0%b5%d0%b2%d0%b5%d1%80%d0%bd%d0%be%d0%ba%d0%be/", "text": "Държавният секретар на САЩ Майк Помпео ще проведе среща с министъра на външните работи на Северна Корея Ким Йонг-чол, предаде АФП. Преговорите между двамата ще се проведат следващата седмица в Ню Йорк, а целта им е да бъдат съживени дискусиите за ядреното разоръжаване на Корейския полуостров. „Следващата седмица ще се срещна в Ню Йорк с моя колега Ким Йонг-чол“, заяви Помпео в интервю за американски телевизионен канал, като допълни, че срещата е „добра възможност да продължим дискусиите за денуклеаризацията“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.04", "title": " Майк Помпео ще се срещне със севернокорейския външен министър в Ню Йорк"}
{"url": "https://trud.bg/%d0%b8%d0%b7%d1%82%d0%b5%d0%ba%d0%be%d1%85%d0%b0-%d0%bb%d0%b8%d1%87%d0%bd%d0%b8-%d0%b4%d0%b0%d0%bd%d0%bd%d0%b8-%d0%bd%d0%b0-%d1%80%d1%83%d1%81%d0%ba%d0%b8-%d0%b1%d0%be%d0%b3%d0%b0%d1%82%d0%b0%d1%88/", "text": "В интернет изтекоха имената, адресите и мобилните номера на хиляди богати московчани, сред които високопоставен руски правителствен служител, известен кинорежисьор и роднина на крупен руски бизнесмен, предаде Ройтерс. Всичката информация била качена на сайта RIPE NCC – благотворително регионално интернет сдружение-регистър, съдържащо база данни за Европа, Близкия изток и части от Централна Азия. Виновник за теча е местен интернет доставчик – “Акадо телеком”, чиито абонати били пострадалите, и който е собственост на руския олигарх Виктор Векселберг. Започнало е разследване на инцидента. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.04", "title": " Изтекоха лични данни на руски богаташи\t\t\t"}
{"url": "https://trud.bg/%d1%80%d1%83%d0%bc%d0%b5%d0%bd-%d0%bf%d0%b5%d1%82%d0%ba%d0%be%d0%b2-%d1%81%d0%b5-%d1%81%d1%80%d0%b5%d1%89%d0%bd%d0%b0-%d1%81-%d0%bb%d0%b8%d0%b1%d0%b8%d0%b9%d1%81%d0%ba%d0%b8%d1%8f-%d0%bc%d0%b8%d0%bd/", "text": "Председателят на ПП АБВ Румен Петков е на визита в Либия, където бе на официална среща с либийския министър на труда Ал-Мехди Ал-Амен. Петков постави пред министъра въпроса за актуализиране на междудържавните документи и изграждане на качествено нова спогодба за социална сигурност между Република България и държавата Либия, която да гарантира защитата, правата и труда на няколко десетки хиляди български граждани, работили в сферата на здравеопазването, строителството и обучението в Либия. В рамките на срещата с министър Ал-Мехди Ал-Амен Румен Петков цитира готовността на българските висши учебни заведения да обучават либийски студенти. Председателят на ПП АБВ подчерта, че между двете държави съществуват дългогодишни традиции в тази посока. Той припомни, че повече от четири хиляди либийски граждани са завършили висшето си образование в нашата страна и посочи потенциала на българските учебни заведения в този смисъл. Либийският министър на труда Ал-Мехди Ал-Амен потърси съдействие от Румен Петков за обучение, подготовка и преподготовка на администрацията. От своя страна Петков пое ангажимент да съдейства за среща между Ал-Амен и представители на българските висши учебни заведения, както и да бъдат представени пред кандидат-студентите и докторантите в Либия програмите за обучение в сферата на здравеопазването, строителството, администрацията, селското стопанство и хранителната промишленост. Ал-Мехди Ал-Амен изрази пълно разбиране на настояването от страна на председателя на ПП АБВ за защита на трудовите права, гарантиране на социалната защита и осигуряване на обезщетенията за положен труд на хората, които са работили в Либия. Министърът изрази увереност, че ще се намери решение в тази посока, което да гарантира авторитета на държавата Либия и да се създадат предпоставки за връщане на българските специалисти там. Той изрази изключителен респект и почит към българските работници в здравната система, към строителите от „Техноекспортстрой“, към специалистите, които се занимават с проучване и добив на нефт и газ. Министър Ал-Амен изрази увереност, че с една такава стъпка българските специалисти ще бъдат уверени в сигурността, която ще получат в Либия. Румен Петков изрази респект от стъпката на либийската държава отпреди няколко месеца да гарантира 10 000 долара кредит на всеки либийски гражданин, навършил 18-годишна възраст. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.04", "title": " Румен Петков се срещна с либийския министър на труда Ал-Мехди Ал-Амен"}
{"url": "https://trud.bg/18-%d0%b3%d0%be%d0%b4%d0%b8%d1%88%d0%bd%d0%b0-%d1%88%d0%be%d1%84%d1%8c%d0%be%d1%80%d0%ba%d0%b0-%d0%b7%d0%b0%d0%b1%d0%b8-%d0%ba%d0%be%d0%bb%d0%b0%d1%82%d0%b0-%d1%81%d0%b8-%d0%b2-%d0%b4%d1%8a%d1%80/", "text": "18-годишно момиче е загинало при тежка катастрофа, станала по пътя Генерал Тошево – Добрич. Пътният инцидент е станал малко преди полунощ срещу неделя преди село Стефан Караджа. Колата „Мазда” – с добричка регистрация, напуска пътното платно и се блъска в крайпътно дърво. При удара е загинало пътувалото на предната седалка 18-годишно момиче, а управлявалата колата – също на 18 години, е настанена в добричката болница с множество наранявания и опасност за живота, съобщи началникът на „КАТ Пътна Полиция” – Добрич, Жулиян Минев. Той подчерта, че отново става дума за зачестилите напоследък самокатастрофи. При удара двете момичета са изхвърчали от автомобила, а той се запалил. За кратко пътният участък е бил затворен за движение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.04", "title": " 18-годишна шофьорка заби колата си в дърво, загина нейна връстничка"}
{"url": "https://trud.bg/%d0%b2%d1%8a%d0%b7%d1%80%d0%b0%d0%b6%d0%b4%d0%b0%d0%bd%d0%b5%d1%82%d0%be-%d0%bd%d0%b0-%d0%b5%d0%bb%d0%bf%d1%80%d0%be%d0%bc-%d1%82%d1%80%d0%be%d1%8f%d0%bd/", "text": "През 2018 година Троян отбеляза своята 150-та годишнина като град. Историчиските извори говорят за пътя на император Траян, от където идва името на града, но Троян е изминал друг много по-важен път, пътя на индустриалните революции. Троян е извървял пътя на град характеризиращ се със занаятчииство, земеделие и търговия до лидер в Индустрия 4.0 в лицета на Елпром Троян. Тази година завода, символ на електротехническата промишленост в България и на балканите отбелязва своята 75-га годишнина. Началото – Индустрия 2.0 Троян е един от първите градове в страната, който започва да използва електроенергия. В края на 1926 г. с подкрепата на кооперация „Троянска Популярна банка”, градското читалище „Наука” и електроснабдителната кооперация „Слънце” група будни троянци основават Воден синдикат „Троян”. След тригодишна дейност и инвестиция от няколко милиона лева, голямата част от които взема на кредит, синдикатът е изпълнил мисията си – на 11 декември 1929 г. новопостроената електроцентрала започва работа и осветява Троян. Троян през 30-те През 1943 г. в малката електроремонтна работилница на Марин Стаевски се изработва силов трансформатор. Ентусиастите разполагат само с настолна бормашина и ножица за рязане на ламарина. Не по-добро е положението с материалите. Не достига силициева ламарина. Проводниците на намотките са получени от стотици парчета. Въпреки това трансформаторът е правилно изчислен и изработен и действа задоволително пет години. Това поражда идеята за създаване на електропромишленост в Троян. След войната, през септември 1945 г., отново по инициатива на Марин Стаевски, се основава електротехническа кооперация „Елкооп”, съоснователи са Цочо Цоневски, Цонко Якимов и Павел Йовевски. През 1946 г. Дирекцията за електрификацията на Северна България поръчва първата партида – 10 трансформатора с мощност 30 kw от 6000V/380V/220V, като снабдява кооперацията с необходимите материали. През 1949 г. електротехническата кооперация става държавно предприятие от системата на електропромишлеността – учредява се фабрика „Елпром” (Троян), чийто пръв директор е Марин Стаевски. Двама от основателите – Цочо Цоневски и Цонко Якимов, са изпратени на специализация в Унгария. След тяхното завръщане се появява идеята за формиране на група от технолози. Така през 1951 г. се създава първата технологична група под ръководството на Йонко Хаджийски. Получен е на място необходимият за отливките силумин, проектира се и се изработва специална тиглова пещ. Производството на бормашини налага усвояването на нови методи на леене. В периода 1960-1965 г. настъпва нов етап в развитието на „Елпром” (Троян), като заводът увеличава своята производствена програма два и половина пъти. Индустрия 3.0 – ерата на автоматизацията През 1981 г. в АСУ е поставена многопултова система за подготовка на данни за магнитни ленти МСПДМЛ/Е/ 9003. След подготовката на специално помещение се утвърждава щат за оператори, които минават курс на обучение. Системата е приета на 17 юни 1981 г. Това е дата на която се появява първата електронна машина – както в завода, така и в града. На 1 март 1984 г. е доставена втората миникомпютърна изчислителна система, а през 1988 г. стават три. В своето десетилетно развитие заводската марка „Елпром“ (Троян) си пробива път и заема достойно място на международния пазар. Заводът се налага като експортен. Българската външнотърговска фирма „Електроимпекс“ пласира електромоторите, производство на завода, във всички социалистически страни: СССР, ГДР, Чехословакия, Полша, Унгария, Куба, Албания; но по-голямата част от износа е предназначен за индустриално развитите капиталистически страни като ГФР, Франция, Италия, Белгия, Холандия, Гърция, Турция, както и за развиващите се африкански, азиатски и някои латиноамерикански държави. На 2 октомври 1987 г. профсъюзни активисти от електромоторен завод „Елпром” (Троян) поставят в запечатана капсула послание до идните поколения: „Обичайте завода и колектива си, борете се за по-големи постижения от нашите, за да пребъде напред във времето името на завода, за да има диря за вашите последователи!”. Оптимизмът на поколението, написало завета, ще остане несподелен. Заводът ще бъде унищожен. След промените през 1989 г. заводът попада в програмата за масова приватизация и е приватизиран. През същата 1989 г. е прекръстен на „Елма” АД, но всички и до ден днешен го наричат „Елпром”, а хората работещи там просто елпромци. Следва унищожението от приватизатора Николай Банев. Днес „Елпром Троян“ е символ на Индустрия 4.0, създаде първия „умен електромотор“ в света. „Елпром Троян“ днес, 2018 г. Какво означава да си създателят на първия „умен електромотор” в света, да превърнеш Троян в символ на Индустрия 4.0. Това е „Елпром Троян”. И защо казваме, че заводът прославя Троян сега, когато тържествено отбелязахме 150-годишнината от обявяването му за град. Защото „елпром” означава „електрическа промишленост”, това го знаят и децата, както „винпром” означава „винарска промишленост”. А двата троянски завода с тези имена – „Елпром Троян” и „Винпром Троян“, имат най-много медали и отличия и са сред най-ярките символи на Троян („Винпром Троян“ е с 28 медала, златни и сребърни, а „Елпром Троян” – с 15 златни медала). През 2016 г. заводът е закупен от фамилията Мондешки. В плановете за възстановяване подкрепата на всички елпромци е ключова. Синовете на основателя Марин Стаевски участват активно и споделят радостта от възраждането на завода – това са Найден и Христофор Стаевски, работили тук през целия си живот. Работници и служители се включват във възстановяването, за да може гордостта на троянци и на Троян – „Елпром Троян“, да върне блясъка си. На 27 септември 2017 г. „Елпром Троян“ представи първия в света „умен електромотор” на 73-ия Международен технически панаир в Пловдив, за което е удостоен със златен медал за „Иновации“ и „Кристален тетраедър“ за най-добър дизайн на панаирна експозиция. Това е 11-ят златен медал за „Елпром Троян”. През м. ноември 2017 г. „Елпром Троян” завява амбициите си за лидерски позиции в бранша на Първия международен бизнес форум, организиран от Българската конфедерация за иновации. В центъра на презентацията бе разработената дигитална смарт лаборатория (Smart digital monitoring). SDM е в задължителната окомплектовка на специализираните двигатели на „ Елпром Троян” и с нея се следят всички важни параметри – общо 16, на електромотора както в реално време, така и в електронната памет, т. нар. облак (Cloud), позволяващ на всеки потребител да използва софтуерния алгоритъм на завода. Новият високотехнологичен дивайс се асемблира към електромоторите и има сериозно приложение в тежките индустриални условия на химическата, петролната, минната, военната промишленост, автомобилостроенето и др. Впоследствие „Елпром Троян“ бе поканен за член на Конфедерацията за иновации. Ако през 80-те години на ХХ век „Елпром”- Троян става лидер в Централна и Източна Европа в Индустрия 3.0 (третата индустриална революция, започнала през 1969 г.), за който период е получил 5 златни медала от международни технически панаири, то днес „Елпром Троян” е сред световните лидери в Индустрия 4.0. Успехите на „Елпром Троян” са представени и от авторитетния британски икономически ежедневник „Файненшъл Таймс” в броя му от 11 януари 2018 г. Информацията за троянското предприятие е в страниците, посветени на България във връзка с поемането от страната ни на председателството на Съвета на Европейския съюз. Това е първото международно представяне на една сензация – първия „умен електромотор” в света, и така тази новина достигна до над 600 000 души по целия свят.. На 25 януари 2018 г. „Елпром Троян” получи приза на Германската икономика в раздел „Иновации”, връчена от Негово превъзходителство Херберт Залбер, посланик на Федерална Република Германия в България и в присъствието на президента на Република България Румен Радев. На 19 април 2018 г. „Елпром Троян” е обявен за „Компания на годината“ за 2017 г. у нас в категория „Устойчиво развитие, конкурентоспособност и иновации”. В периода 23-27 април 2018 г. „Елпром Троян” прави впечатляващо представяне на иновативния си продукт и на най-големият международен панаир – „Хановер Месе“ в Германия, протекъл под надслова „Индустрия 4.0“. Заводът доказва с технологичните си нововъведения, че успешно и заслужено се нарежда до най-големите имена в бранша. На 74-ия Международен Технически панаир в Пловдив провел се в периода 24-29.09.2018г., завода представи новите си разработки за защита и мониторинг на спирачните системи при електромоторите. Иновациите на Елпром Троян са отличени с 4 Златни медала. Така в рамките само на 2 години завода е награден с 5 златни отличия. Електромоторен завод Елпром Троян е пълноправен член на множество търговски камари и браншови организации. Заводът е член на Френско – Българска Търговска и индустриална камара, Германо – Българската Индустриално – търговска камара, Българска Браншова камара – Машиностроене, Българска асоциация на електротехниката и електрониката, Клъстър Индустрия 4.0, Българска конфедерация за иновации, Клуб Отбранителна Индустрия. Така за кратък период от време новият собственик на завода успява да постигне няколко важни цели – да се завърне на международните пазари, да получи признание за иновациите си и да причисли завода към т. нар. „умни заводи”, които променят философията на производството и живота на хората. Важно е да се каже, че постиженията на „Елпром Троян” са водещи за страната и носят много позитиви и за самия град Троян.", "date": "2018.11.04", "title": " Възраждането на “Елпром Троян”\t\t\t"}
{"url": "https://trud.bg/19-%d0%bf%d1%80%d0%b5%d0%b4%d0%bf%d0%be%d0%bb%d0%b0%d0%b3%d0%b0%d0%b5%d0%bc%d0%b8-%d0%b4%d0%b6%d0%b8%d1%85%d0%b0%d0%b4%d0%b8%d1%81%d1%82%d0%b8-%d0%b7%d0%b0%d0%b3%d0%b8%d0%bd%d0%b0%d1%85%d0%b0-%d0%bf/", "text": "19 предполагаеми джихадисти, замесени в  , при който в петък загинаха 7 души в централната египетска провинция Миня, са убити в престрелка с полицията. Това съобщи днес вътрешното министерство. 19-те предполагаеми джихадисти са били открити след операция из планинските райони на пустините в Миня „за издирване на терористи, участвали във враждебни акции“ из Египет, включително в петъчното нападение с огнестрелни оръжия срещу автобус на християнски коптски поклонници, пътували за отдалечен манастир. Най-малко 7 са загинали и още 7 души – ранени. „Терористичните елементи откриха огън срещу силите за сигурност, които отвърнаха“, обясни министерството. По негови данни става дума за терористична мрежа, участвала и в други нападения, допълва новинарският сайт „Ал Яум ас Сабиа“, цитиран от ТАСС. Силите за сигурност открили „скривалище с оръжие и боеприпаси, а също и документи“ на екстремистите. Папа Франциск изрази днес скръбта си във връзка с джихадисткия атентат от петък и го нарече „удар по православната коптска църква в Египет“. „Моля се за жертвите – поклонници, убити само защото са християни“, добави папата, който през април 2017 г. посети Египет. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.04", "title": " 19 предполагаеми джихадисти загинаха при престрелка с египетската полиция"}
{"url": "https://trud.bg/%d0%bf%d0%be%d1%81%d1%82%d1%80%d0%be%d0%b5%d0%bd%d0%b8-%d1%81%d0%b0-%d0%b1%d0%bb%d0%b8%d0%b7%d0%be-300-%d0%ba%d0%bc-%d0%bc%d0%b0%d0%b3%d0%b8%d1%81%d1%82%d1%80%d0%b0%d0%bb%d0%b8/", "text": "Правят по 116 метра на ден Близо 300 километра нови магистрали са изградени в България само през последните 7 години. Това показват данните на Националния статистически институт за периода 2010-2017 г. Така общо в страната към края на миналата година в експлоатация са 734 км. магистрали. В момента обаче се изграждат отсечки от магистрала “Струма”, а през тази година започва работата и по 160 километра от магистрала “Хемус” за довършване на трасето между София и Варна. Оказва се, че близо 40% от магистралната мрежа у нас е построена през последните 84 месеца, по време на управлението на Бойко Борисов. Сметките показват още, че всеки ден през последните 7 години са завършвани средно по 116 метра магистрален път в страната. Само за последните 5 години между 2012 и 2017 г. са построени общо 259 км. пътища, като 193 км. от тях с магистрален габарит. В същото време не са забравени и така наречените “пътища на хората” от третокласната мрежа, които осъществяват връзките между по-малките населени места. За последните пет години общата им дължина се е увеличила със 120 км., като в това число освен третокласната пътна мрежа са включени и пътните връзки при кръстовища и възли. Като общата дължина на третокласните пътища достига 12171 км. Най-много нови пътища през последната петилетка са построени в Югозападна и Южна централна България. За пет години в региона на Югозападна България са завършени общо 163 км. шосета, от които 131 км. са магистрали, 94 км. третокласни и 11 км. второкласни пътища.   В Северозападния регион без километър аутобан В Южен централен район са положени 77 нови километра асфалт, от които 53 км. са с магистрален габарит, а в Югозападния район – 86 км. шосета, от които 78 км. са автомагистрали, показва националната ни статистика. Следващият регион с най-много изградени километри нови пътища според статистиката през последните 5 години е Югоизточен с построени 51 километра нови магистрали. В Североизточния район за периода са завършени 11 километра магистрален път, а в Северозападния и в Северния централен – няма нито един километър нов аутобан. За сметка на това там са построени 36 км нови първокласни шосета. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.04", "title": " Построени са близо 300 км магистрали\t\t\t"}
{"url": "https://trud.bg/%d0%b2%d1%81%d0%b8%d1%87%d0%ba%d0%b8-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d1%8f-%d0%ba%d1%8a%d0%bc-%d0%b0%d0%ba%d0%b0%d0%b4-%d0%bc%d0%b8%d1%82%d0%b5%d0%b2-%d0%bd%d0%b5%d1%81%d1%8a%d1%81/", "text": "Няма данни за извършено престъпление Апелативният съд оправда по всички обвинения бившия ректор на Медицинския университет в София – акад. Ваньо Митев, както и бившия главен секретар на ВУЗ-а Алексей Алексеев. Магистратите от втора инстанция потвърдиха оправдателната присъда на двамата от месец юни тази година. Обвиненията срещу тях са за безстопанственост, неизгодно сключени сделки, които са ощетили учебното заведение и незаконен прием на чуждестранни студенти. Според съда обаче твърденията на прокуратурата са безпочвени, несъстоятелни и няма данни за извършено престъпление. Припомняме, че прокуратурата настояваше бившия ръководител на МУ-София да получи 6 години затвор, а Алексеев – 3 години условна присъда с 5 години изпитателен срок. Държавното обвинение искаше и да бъде наложена забрана двамата да заемат отговорно служебно положение в системата на образованието. Освен решенията на съда е налице и извършена проверка, според която акад. Митев не е бил в конфликт на интереси, докато е подписвал споразумения по време на управлението му на учебното заведение. Прокуратурата има право да поиска в 15-дневен срок от решението делото да бъде гледано на трета инстанция – Върховния касационен съд. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.04", "title": " Всички обвинения към акад. Митев – несъстоятелни\t\t\t"}
{"url": "https://trud.bg/%d0%b4%d0%b8%d0%bc%d0%b8%d1%82%d1%8a%d1%80-%d0%b3%d0%bb%d0%b0%d0%b2%d1%87%d0%b5%d0%b2-%d1%80%d0%b0%d0%b1%d0%be%d1%82%d0%b0%d1%82%d0%b0-%d0%bd%d0%b0-%d0%be%d0%bf%d0%be%d0%b7%d0%b8%d1%86%d0%b8%d1%8f/", "text": "На опозицията работата и е да иска оставки, а на управлението да показва как да се управлява. Това каза депутатът от ГЕРБ и бивш председател на Народното събрание Димитър Главчев пред  . Не е вярно, че ГЕРБ са се отказали от мен, оставката ми като председател на Народното събрание е лично решение. Механизмът е различен при оставката на Валери Симеонов. В неговият случай има политически момент. Ако член на кабинета подаде оставка, тя влиза за обсъждане в Народното събрание. Миналата седмица имаше решение на Коалиционен съвет. Има политическо решение, трудно е да си подаде оставката. Не бих казал, че той клати коалицията, коментира Главчев. Във вторник имаме извънредно заседание, на което ще се разгледа държавният бюджет, надявам се всички политически сили да постъпят отговорно. Поведението на тези, които не се регистрират, може да бъде изтълкувано, като липса на подкрепа за един много добър бюджет, добави той. Когато ние напуснахме парламента, имаше голямо обществено недоволство. Най-основното, което трябва да се каже сега е, че няма предпоставки за предсрочни избори, заяви депутатът. По конституция народните представители представят всички граждани, а не само тези, които са ги избрали, уточни Главчев. „Ние аритметично имаме 122 народни представители, които представляват мнозинството, може да се организираме по-добре и да спрем командировките”, смята още бившият председател на парламента. От управляващото мнозинство ще влезем в зала и ще приемем бюджета, категоричен бе Главчев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.04", "title": " Димитър Главчев: Работата на опозицията  е да иска оставки, а на управлението да показва как да се управлява"}
{"url": "https://trud.bg/%d0%bb%d0%b8%d0%b2-%d1%82%d0%b0%d0%b9%d0%bb%d1%8a%d1%80-%d1%80%d0%b0%d0%b1%d0%be%d1%82%d1%8f-%d0%bd%d0%be%d0%bd%d1%81%d1%82%d0%be%d0%bf-%d0%be%d1%82-14-%d0%b3%d0%be%d0%b4%d0%b8%d1%88%d0%bd%d0%b0/", "text": "Беше ме страх да стана майка Няма категорична дефиниция за красота Моето детство меко казано беше необикновено. С всички тези диви хора, които преминаваха през къщата ни – рок звезди, драг-кралици, модели, байкъри, всякакви странни птици Преди години са ми казвали, че трябва да сваля килограми, за да получавам повече роли. Но аз нямам никакво намерение да се подчинявам на тези изфабрикувани Холивудски стандарти Лив Тайлър е една от най-изящните, красиви и сексуално атрактивни актриси за последните две десетилетия. Тя буквално е родена и израснала в шоубизнеса. Лив е дъщеря на модела, певица, плеймейтка и светска тигрица Бебе Бюъл и фронтмена на “Аеросмит” Стивън Тайлър. Лив обаче научава истината за биологичния си баща години по-късно защото по време на забременяването на Бебе рок идолът е бил пристрастен към наркотиците и тя не е искала такъв човек да отглежда нейната дъщеря. Лив е кръстена на легендарната шведска актриса Лив Улман. Когато вече се запознава с истинския си баща двамата се сближават много и тя дори се снима в негови клипове. Лив е в шоубизнес от тийнейджърка, а в средата на 90-те пробива в киното с “Тревожна есен”. По-късно впечатлява с ролята си в “Открадната красота” на гиганта Бернардо Бертолучи. Участва в хитове като “Армагедон” и трилогията “Властелинът на пръстените” и постоянно е канена да бъде лице и тяло в скъпи рекламни кампании на престижни марки. На 41 години Лив Тайлър продължава да е част от авангарда на най-атрактивните актриси в англоезичния свят. – Лив, Вие сте в киното от толкова много години. Променят ли се холивудските стандарти и изисквания в светлината на най-новите секс скандали и кампании като #MeToo? – Много неща се промениха в последните две години. Дава се повече глас на жените и се търси възможност да се правят филми с повече главни женски роли, които не са просто за красавици, а са фокусирани върху силния характер на женските персонажи. От друга страна някои неща продължават да са си същите. Това все още е обсебения от суетата Холивуд. Преди години са ми казвали, че трябва да сваля килограми, за да получавам повече роли. Но аз нямам никакво намерение да се подчинявам на тези изфабрикувани Холивудски стандарти. За останалата част на света аз съм слаба и се харесвам такава каквато съм. Ала този подход е типичен за индустрията ни.Хората са твърде критични към себе си и стигат до крайности, за да влязат в малките кутийки, предназначени за тях по неписаните шоубизнес правила. Постоянно се сравняват с други хора, а това е психологически процес, който е в състояние да нанесе множество щети върху емоционалната стабилност и личната вътрешна хармония на всеки. Важно е да помним, че няма една категорична дефиниция за красота. Но когато успееш да видиш душата на някой това вече е нещо специално. Не може да се обясни с думи, но това за мен е красотата на човека. – Още ли изпитвате същата страст по киното като в началото на кариерата си? – Винаги съм изпитвала удоволствие от това да влизам в роли, да чета сценарии и да разгръщам своята актьорска игра. Но част от се опитва да се дистанцира максимално много от типичния звезден лайфстайл. Не желая да бъда знаменитост. Не се чувствам комфортно да ме забелязват през цялото време. Понякога си фантазирам за смяна на професията. Но си спомням и как се почувствах още на третия ден на последния си проект. Бях на снимачната площадка и си помислих: “Това е нещото, което искам да правя в живота си”. Киното още ме прави щастлива. Получих първата си роля през 1994-а година. Бях на 15 или 16 години по това време. Тогава не знаех нищо. Но с годините научих толкова много, попих и абсорирах огромно количество важна информация за техническия процес на киното. – Коя е любимата Ви роля? – Нямам една любима роля, но съм работила с толкова големи режисьори и съм безкрайно благодарна за опита, който съм имала възможност да натрупам. Със сигурност бих изтъкнала ролята си в “Открадната красота” на Бернардо Бертолучи. Това беше един от най-великите и важни моменти в кариерата ми. Невероятна възможност, която получих толкова рано във филмовия си път. “Открадната красота” е едно красиво, ефирно и еротично изследване на сексуалността, на женското разцъфтяване и аз вложих много от себе си в ролята. Винаги съм харесвала филмите, които успяват да уловят интимността без евтини трикове, сензационност и вулгарност. Европейското кино има дълги традиции в разработването на сексуалната тематика. В Холивуд нивото е по-инфантилно и пуританско, тук не сме много добри в секса, образно казано. Разбира се, гордея се и с участието си в трилогията на Питър Джаксън “Властелинът на пръстените” по безсмъртното произведение на ненадминатия Толкин. – Какви са отношенията с Вашия баща – легендарния рок идол Стивън Тайлър? – Обичам го страшно много, но съм критична към някои негови решения и избори. Особено когато си сложи твърде тесни панталони. Понякога си слага и момичешки дрехи – страшно е забавен. Виждала съм го с мои блузи, които всъщност му отиват. Динамиката на нашето семейство е доста ексцентрична. Аз всъщност имам двама бащи – Стивън Тайлър и Тод Ръндгрен. Помня, че когато още не познавах биологичния си баща Стивън Тайлър му бях голяма фенка, дори бях влюбена в него. Имах постер на “Аеросмит” на стената си. – Вие сте имала наистина различно детство, нали? – Меко казано беше необикновено. С всички тези диви хора, които преминаваха през къщата ни – рок звезди, драг-кралици, модели, байкъри, всякакви странни птици. Като пораснах и аз се потопих в този свят. Вече не бях дете. Беше време на алкохол, секс и наркотици и аз бях свидетел на една легендарна епоха, която едва ли ще се повтори. Но не съм живяла в охолство. Работя нонстоп от 14-годишна. – Кои са важните неща в живота на Лив Тайлър? – Всички малки неща в живота могат да ме вдъхновят. Ставането от леглото. Приготвянето на храна. Обличането. Разбира се, моите деца са моето богатство. Беше ме страх да стана майка, а сега не мога да си представя живота без тях.", "date": "2018.11.04", "title": " Лив Тайлър: Работя нонстоп от 14-годишна\t\t\t"}
{"url": "https://trud.bg/%d0%b5%d0%ba%d1%81%d1%82%d0%b0%d0%b7%d0%b8-%d0%b8%d0%b7%d0%bc%d0%b5%d1%81%d1%82%d0%b8-%d0%bc%d0%b0%d1%80%d0%b8%d1%85%d1%83%d0%b0%d0%bd%d0%b0%d1%82%d0%b0/", "text": "Скача броят на отровените с дрога и алкохол пълнолетни варненци Екстази е новата модна дрога сред учениците във Варна, показа проучване на сдружение “Живот без алкохол”, направено по поръчка на общинската дирекция “Превенции”. То обхваща всички пациенти с интоксикации, обслужени от Спешна помощ и клиниката по токсикология във Военноморска болница от началото на годината. Резултатите сочат, че за последните 3 г. двойно намаляват препушилите с марихуана деца, но 2/3 са стигнали до болница след употреба на екстази или комбинация от наркотици, поясни началникът на клиниката и председател на сдружението проф. Снежа Златева. Като положителна тенденция тя посочи резкия спад на отровените с алкохол деца – от 72 през 2017 г. до 27 сега. Продължава обаче порочната практика тийнейджъри да се черпят с дрога на домашни купони. “Родители дават на децата си по 200-300 лв. за парти, без да контролират за какво се харчат. С тях се купува наркотик. Вече не е модно да се пуши трева, а да се “смърка линия”. И понеже кокаинът е скъп, дилъри пробутват на децата токсични миксове”, би тревога проф. Златева. Според нея след подобни купони в клиниката наведнъж постъпват по няколко деца, като най-малкото тази година е било едва на 13 г. Сред пълнолетните картината става по-страшна, защото броят на отровените с дрога расте. В 50% от регистрираните от януари 223 случая пак става дума за комбинация от наркотици. Миксовете са взели 3 жертви, а хероинът – 2, сочи проучването. Според него възрастните, прекалили с алкохола, са се увеличили за година с близо 100 до 398 души. Повечето са мъже, като расте броят на пенсионерите.", "date": "2018.11.04", "title": " Екстази измести марихуаната\t\t\t"}
{"url": "https://trud.bg/%d0%ba%d0%be%d1%86%d0%b5%d1%82%d0%be-%d0%ba%d0%b0%d0%bb%d0%ba%d0%b8-%d0%b8-%d1%81%d1%8a%d0%bf%d1%80%d1%83%d0%b3%d0%b0%d1%82%d0%b0-%d0%bc%d1%83-%d0%bc%d0%b0%d1%80%d1%82%d0%b8%d0%bd%d0%b0-%d1%82%d0%b0/", "text": "След сватбата любовта ни отново се възпламени Разликата в годините никога не ни е притеснявала Детенцето ни е най-голямото ни щастие – Оженихте се само преди два месеца на остров “Света Анастасия”. Промени ли се нещо в отношенията ви след церемонията и ще има ли сватбено пътешествие? – Мартина: Да, промяната след сватбата беше, че нещата между нас разцъфтяха с нова сила и любовта ни отново се възпламени. Сватбеното пътешествие все още предстои и ще бъде през ноември във Венеция и е съчетано с мой концерт там. Иначе ми се иска да имаме шанс да отидем и на по-екзотични места като Тайланд и Индия.  – Калки: Познаваме се вече 10 години, живеем заедно от няколко години и нашият съвместен живот е вече установен, затова не са се променили чак толкова много неща. – Днес смятат сключването на брак за формалност, защо се решихте? – М.: Преди време и аз разсъждавах така, но сега вече имаме дете и да направим сватба ми изглеждаше най-нормалното нещо, а и Теди много искаше такова събитие да се случи. За всяка жена това си е сериозно изживяване и за мен беше нещо изключително ценно!  – К.: Да, наистина много хора вече считат това за формалност и до голяма степен е така, но всяка жена мечтае да мине под венчило и да се види в бяло. Това беше мечта и на Мартина и решихме да я осъществим, като направим едно романтично събитие, което да ни остави спомени не само на нас, но и на Теди, който беше главен шафер. – Как решихте освен в живота да станете дует и на сцената и какви нови общи проекти подготвяте? – М.: Аз съм пианист, а той е певец и нещата се получиха съвсем естествено, като вече имаме съвместен албум с най-популярните любовни дуети – “Great Lоve Duets” и предстои скоро да му направим промоция.  – К.: В албума са включени 10 световноизвестни дуета в наше изпълнение, голяма част от които са от филми, като “Брилянтин”, “Криминале”, “Мръсни танци” и други. Идеята за този диск ни дойде спонтанно, защото често ни се налагаше да пеем заедно и дори преди време ни искаха да заминем за по-дълго време в чужбина, където да изпълняваме повече дуетни неща. Тогава нямахме възможност да приемем този ангажимент, но тази идея – да направим повече общи неща ни се запечата и вече я реализирахме. Сега предстои и радио премиера на новата ни песен с Марти “Къде отива любовта?” – Запознанството ви е било много драматично. Кога усетихте, че този човек ще стане специален в живота ви? – К.: Може би аз не го усетих точно веднага, а малко по-късно – след два месеца, като тя ми се обади по телефона и ми каза – Нещо се случи с мен, аз се влюбих в теб! Отношенията ни обаче се развиха постепенно, а не изведнъж.  – М.: Може би самото запознанство, бидейки толкова драматично, ми показа, че нещо кардинално ще промени нашите светове и живота ни, като така и стана. Тази случка ми подсказа, че нещо важно предстои. – Кое е най-романтичното нещо, което сте правили един за друг? – К.: Мисля, че тази сватба беше най-романтичното нещо, което съм правил за нея – виж какви хубави пръстени имаме. Другият романтичен жест е, че и подарих острова – имам предвид една торта под формата на остров “Света Анастасия”, на който се проведе церемонията. Като цяло беше доста емоционално, защото освен всичко друго, ние изнесохме и вълнуващ концерт, в присъствието на най-близките ни приятели – беше прекрасен ден и прекрасна нощ!  – М.: Коцето беше инициатор да направим този концерт и всичко беше изключително романтично поднесено – сватба с концерт и албум. Прекрасен подарък от негова страна. Стараем се и в ежедневието да си поднасяме изненади един към друг – малки духовни изненади и все още преоткриваме много нови неща. – А кой е най-хубавият подарък, който сте си правили? – М.: Не е един. Особено в началото на връзката ни, пазя всичко, което ми е поднасял, за мен всичко от него е ценно. ( Показва картина, нарисувана от Коцето – интересно лице с големи, изразителни очи –б.а.). Той я сътвори по време на Богородичните пости и идеята му беше да изобрази Богородица, която страда за сина си, като сякаш в нея успя да вплете и мои черти и се получи все едно е посветена на мен, така го чувствам.  – К.: За мен Теди е най-хубавият подарък от нея, тя изпълни тази мечта на живота ми – да имам детенце и това беше и продължава да бъде най-голямото ни щастие. – Синът ви вече е първи клас в Музикалното училище. Как ви промени неговата поява и кои ваши качества е взел? – М.: Направи ни по-мъдри, по-мислещи и по-отговорни. Иначе е взел от нас много – инатът, амбициите и талантите. Теди има много творчески наклонности, обича да рисува, ходи на хип-хоп, на спортни танци и на уроци по актьорско майсторство. Надявам се да е силен и да развива своите качества.  – К.: Теди ни промени с това, че като има дете и човек влиза в един режим, изцяло съобразен с него – единствено турнетата с театъра не мога да ги съобразя с него. Ето, сега се върнахме от Братислава със “Секс, наркотици и рокендрол”, преди това бяхме в Щатите и Канада, а миналата година в Австралия и Нова Зеландия… – Планирате ли още деца? – М.: Ако питаш него би искал да имаме цяла банда деца, но за съжаление ще трябва да се ограничим с по-малък брой, но каквото е писано. Аз лично искам максимум още две.  – К.: За мое съжаление Мартина не мисли като мен по отношение на бройката и все казва, че още има време за нови попълнения и че трябва да развива кариерата си на класически музикант. Годините обаче си летят много-много бързо, особено за жените и те не усещат колко трудно става след време едно семейство да се сдобие с дете. Биологичният часовник е нещо много особено и трябва да се съобразяваме с него и то може би повече, отколкото с кариерите си. – Разликата в годините някога притеснявала ли ви е? – М.: Никога не ме е притеснявала, въпреки че като се запознахме, аз бях на 20 години и връзката ни имаше бурни обрати, но смятам, че съм на правилното място, с правилния човек и в правилното време. Родителите ми в началото гледаха на отношенията ни по друг начин, но ние сме достатъчно големи да преценяваме сами за себе си кое е най-доброто за нас.  – К.: Не, тази разлика не ни е притеснявала поне досега и се надявам, че ни престоят още много години, в които няма да ни притеснява. – Спазвате ли здравословен режим? – К.: Здравословният режим при нас е, че още като станем сутрин и си правим загряващи упражнения. Също така, за мен едно от най-важните неща за здравето е водата и ние се стремим да си наливаме и пием хубава вода, като редуваме от различни източници. Над Бояна например има едно прекрасно изворче, където се счита, че има магнитна вода, която е много полезна за здравето. Относно храните – това, което ми се струва уникално и изключително полезно за България е киселото мляко. Още в началото на миналия век у нас идват руски учени да изследват защо има толкова много дълголетници в страната ни и се установява, че е поради лактобацилус булгарикус. Въпросът е да си намираме наистина качествено мляко. Ние си купуваме и сирене от село, където е истинско, защото у нас е малко трудно човек да си набавя качествени храни, освен ако не живее извън София и няма градинка.  – М.: Аз не спазвам особен режим на хранене и за разлика от Коцето си позволявам да ям месо, защото не мога да се откажа от него. – Кой готви по-често у вас и кои храни ви действат като афродизиак? – К.: И двамата готвим, с Марти сме си поделили домакинските задължения, но аз мисля, че по принцип мъжете имат по-добър усет към готвенето в някои неща, или може би в моето семейство е така, че по мъжка линия се предават кулинарните умения. Смее се. А афродизиак според мен е виното, аз обичам хубавото домашно вино. Имам пациенти, които ми носят истинско домашно вино, това по магазините няма нищо общо с гроздето.  – Много популярни личности признават, че са проспали първата си брачна нощ от умора, при вас как беше?  – М.: Не, Слава Богу не я проспахме. Бяхме много изморени, но все пак това е първата брачна нощ.  – К.: И при нас имаше опасност това да се случи, защото подготовката за събитието и концерта ни отне толкова енергия, но в крайна сметка решихме, че няма да проспим първата си брачна нощ. Слава Богу, на следващия ден имаше възможност да останем сами на острова, след като всички си тръгнаха и за нас нощта прерасна в ден… – Кога за последно се скарахте и на кои теми спорите? – К.: Непрекъснато спорим и се караме на всякакви теми, но най-често музикални, разбира се. Абсолютно за всичко спорим, защото има нещо твърдоглаво в нея за съжаление и не обича да слуша по-големите, като мен. И двамата сме Стрелци, но по-скоро в нея има нещо и от Овен, защото обича да се налага от време на време, най-вече за творчески неща,. – Най-трудният момент във връзката ви? – К.: Това беше периода след като се роди Теди, защото тогава още бях с Жози (бившата съпруга на Калки –б.а.) и имаше един период от около две години, в които се люшках, докато ми изкристализира какво да направя и как да се случат нещата. За мен беше много мъчително, пък и за нея, просто за всички, които бяха въвлечени в цялата ситуация. Това беше най-трудният ни период и тогава за едно лято дори се бяхме разделили, имаше нещо като полураздяла, защото тя сякаш вече не вярваше, че ще станем семейство. Наистина беше много тежък период и аз направих стъпката отново да сме заедно. – Калки, ти игра Христос в мюзикъла “Иисус Христос Суперзвезда”. Промени ли се животът ти след това? – К.: Всъщност животът ми се промени много преди това, защото моята връзка с Иисус е вътрешна и тя датира още от времето, когато бях на 20 години и тогава по собствена воля приех кръщението. Така че ролята ми в този мюзикъл беше една моя сбъдната мечта по укрепването на връзката ми с Бог и често съм усещал неговата закрила. Слава Богу и други театри продължават да правят този спектакъл, като сега през април и Старозагорската опера е решила да представи “Иисус Христос Суперзвезда”. Директорът на операта – Огнян Драганов, заедно с режисьора проф. Светозар Донев ме поканиха отново да вляза в тази роля. В този спектакъл за първи път ще участва и Мартина, която поканиха за ролята на Мария-Магдалена, което за нея е голямо щастие. – Случват ли се чудеса в живота ви и вярвате ли в ангели? – К.: Вярвам, че има духовни водачи, които бихме могли да наречем и ангели, това са свръхестествени същества, които витаят около нас и са готови да ни помагат и направляват в нашия път – било то чрез влияния върху мислите и чувствата ни, или насочване в дадени ситуации. При мен е имало такива критични ситуации, например през 96-та година, когато бях на голямо яхтено пътешествие с яхтата “Фронтлайн” и преживяхме много тежка тридневна буря в Йонийско море. Тогава яхтата толкова се изпотроши, че не знам как успяхме да доплаваме до Малта, но явно в такива моменти има сили, които ни помагат. Спомням си, че точно преди пътешествието дойде един капитан, който беше шеф на ДИК Варна и ми подари икона на Свети Никола и аз непрекъснато имах усещането, че тази икона ни пази, а и Свети Никола е покровител на моряците. – Любима мисъл? – М: “Колкото повече, толкова повече!” (Мечо Пух)  – К: “Талантът е късмет. Важното нещо в живота е куражът.” (Уди Алън) Нашите гости Популярният изпълнител Костадин Георгиев-Калки се ожени за талантливата пианистка Мартина Табакова на 26 август тази година като двамата направиха стилно тържество на остров “Света Анастасия”. Запознанството им преди близо 10 години обаче съвсем не е романтично. Калки я вижда за първи път в болницата – цялата в бинтове, след като я блъска кола. Инцидентът става, докато тя пресича пешеходната пътека към бензиностанцията, където с Калки имат работна среща за негова музикална програма, за която той набира екип. След сблъсъка с колата, Мартина се преобръща няколко пъти и пада на главата си, като по чудо остава без сериозни травми. Певецът, който е и практикуващ стоматолог, признава с чувство за хумор, че той като лекар изпитал нужда да се погрижи за нея, когато я видял в такова състояние. Тя самата също не крие, че почти веднага се влюбила в привлекателния изпълнител. Двамата имат и един син, който вече тръгна по техните стъпки и е първокласник в Музикалното училище.  ", "date": "2018.11.04", "title": " Коцето Калки и съпругата му Мартина Табакова: Не проспахме първата брачна нощ!"}
{"url": "https://trud.bg/%d1%82%d0%b5%d0%be%d0%b4%d0%be%d1%80%d0%b0-%d0%b4%d1%83%d1%85%d0%be%d0%b2%d0%bd%d0%b8%d0%ba%d0%be%d0%b2%d0%b0-%d1%89%d0%b5-%d0%b8%d0%bc%d0%b0-%d0%bc%d0%bd%d0%be%d0%b3%d0%be-%d1%81%d0%b8%d0%bb%d0%bd/", "text": "На 17 ноември за шеста поредна година ще се проведе „Нощ на театрите”. Един от посланици на събитието актрисата Теодора Духовникова. Останалите посланици са Владимир Карамазов, Юлиан Вергов, Койна Русева, Рая Пеева, Луиза Григорова и други артисти. „Не сме посланици, защото сме специални, просто помагаме. Цяла нов и цял ден ще има постановки. Тази година ще има много силна детска програма, представленията ще бъдат не само на традиционните сцени, но и на нестандартни пространства. В 15 български града ще има над 120 събития. Аз ще бъда в едно 6-часово лайфстудио, заедно с всички посланици, където зрители ще могат да ни задават въпроси”, заяви Теодора Духовникова пред  . Духовникова сподели, че и до днес си спомня стихотворението, с което е кандидатствала за детската театрална школа. Тя разказа как е помогнала, заедно с децата си, на бежанец, който е бил с оскъдно облекло през зимата. „Всичко, което се случва по света, се случва и тук. Ние сме вече един заеднодействащ организъм. Не бива да си мислим, че това, което се случва тук е някаква регионална прокоба, просто това се случва в света. По повод на убийствата – най-гнусно ми беше, че такива страшни неща се използват, за да се разделим на две групи – либерасти и консерви. Всяка една подобна трагедия започва да се хвърля като топка в отсрещния лагер. Толкова изместваме фокуса на една трагедия.”, посочи Духовникова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.04", "title": " Теодора Духовникова: Ще има много силна детска програма в Нощта на театрите"}
{"url": "https://trud.bg/%d0%bc%d0%b2%d1%80-%d0%bf%d1%80%d0%b5%d0%b7-%d1%81%d1%82%d1%83%d0%b4%d0%b5%d0%bd%d0%b8%d1%82%d0%b5-%d0%bc%d0%b5%d1%81%d0%b5%d1%86%d0%b8-%d0%b5-%d0%bf%d0%b8%d0%ba%d1%8a%d1%82-%d0%bd%d0%b0-%d0%bf%d0%be/", "text": "С настъпването на студените месеци рискът да станем жертви на джебчии се увеличава, припомнят от полицията. В София този тип кражби чувствително намаляват, показва справка на столичната полицията. От началото на годината до края на октомври са регистрирани близо 500 улични посегателства. За същия период на миналата година те са били с близо 200 повече. Районите около болници, спирки от градския транспорт и обществени превозни средства. Това са местата, където трябва да сме особено бдителни за джебчии. Есента и зимата са любимите сезони на уличните престъпници, защото хората често оставят телефони, пари и скъпи вещи в джобовете на якетата си. Така стават по-лесни мишени за джебчиите, информира  Как да разпознаем джебчия? Обикновено те търсят контакт с жертвата си – да са близо до нея, до дрехата, чантата ѝ. В повечето случаи не действат сами, а всички в групата имат строго определени функции – единият извършва действието, другият наблюдава внимателно жертвата, а третият околните. В градския транспорт стават голяма част от джебчийските кражби. А Столичната община има план за действие при такива ситуации. „Водачите са инструктирани как да действат при дадени ситуации, които се случват в движение. На момента, когато се усетят самите граждани, подават сигнал на водача, той спира автобуса на безопасно място, подава сигнал през паник бутона или звъни на 112 и се изпращат полицаи“, заяви Борислав Попов – „Безопасност на движението“ към Столичен автотранспорт. 110 автобуса от столичния градски транспорт са снабдени с камери за видеонаблюдение, които са в помощ на полицията и при такива сигнали. Полицаи съветват а бъдем по-внимателни, да наглеждаме чантите и багажа си и да не оставяме ценни вещи в джобовете на връхните си дрехи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.04", "title": " МВР: През студените месеци е пикът на посегателства от джебчии"}
{"url": "https://trud.bg/%d0%ba%d1%83%d0%bd-%d0%bb%d1%8c%d0%be%d0%b1-%d0%b1%d0%b0%d0%bd%d0%ba%d0%b0%d1%82%d0%b0-%d0%bd%d0%b0-%d0%b1%d0%b0%d0%bd%d0%ba%d0%b5%d1%80%d0%b8%d1%82%d0%b5/", "text": "Под вещото ръководство на Джейкъб Шиф „Кун, Льоб“ осигурява финансов гръб на зараждащи се бъдещи американски гиганти като „Уестингхаус“, „Уестърн Юниън“ и компанията „Полароид“ В ексклузивно интервю за вестник “Труд” от 2 октомври  . В интервюто Кулио заявява дословно: “Осемте най-богати семейства в света – Ротшилд, Морган, Рокфелер, Варбург, Кун, Льоб, Лазард, Голдман Сакс и Леман. Те контролират всичко. Те притежават всичко…” Музикантът все пак подчертава, че гледната му точка може да се разглежда като една от многото теории на конспирацията. В серия публикации всяка събота “Труд” разказва на читателите си кои са тези семейства. Добре че в теорията на Кулио имената на Кун и Льоб идват на пето място в клуба на “Владетелите” и вече се е натрупала достатъчно критична маса познание за света на банкерите и големите финанси, за да можем лесно да ги представим. Още повече че историите на Ейбрахам Кун и Соломон Льоб, основатели през ХІХ век на втората най-престижна инвестиционна банка в САЩ след тази на Джон Пиърпонт Морган, дори не са толкова вълнуващи, колкото тази на човека издигнал я до тази позиция – Джейкъб Шиф. Според мнозина, един от хората с най-голям финансов принос за сриването на Царска Русия през 1917 г., банкер с планетарно за времето си влияние и принос към световните дела. В началото на ХХ век банката е била основен инвестиционен инструмент на Джон Рокфелер, а през предишния век бащата на споменатия вече Шиф е бил брокер на Ротшилдови във Франкфурт. Родословието на семейство Варбург, което представихме миналата седмица, е тясно обвързано с това на ръководството на “Кун, Льоб”. По ирония на съдбата влиянието й се усеща и до наши дни – през 1970-те години на миналия век банката се слива с небезизвестните “Леман Брадърс”, вестител на световната финансова криза, започнала през септември 2008 г. и несъмнено продължаваща и до днес. Но да я караме по номерата, както се полага. И на Леман ще им дойде редът. Всяка история има начало, а тази тръгва от Харксхайм. Селце край град Вормс във Великото херцогство Хесе, днешната германска федерална провинция Рейнланд-Пфалц, където на 20 юни 1819 г. на бял свят се появява Ейбрахам Кун. Който, заедно с двамата си братя, на 21-годишна възраст заминава да търси щастието си в САЩ. И то му се усмихва за първи път със срещата на Реджина Льоб, сестра на бъдещия му партньор Соломон. Двамата сключват брак през 1849 г., а семейството се издържа от търговията, която върти съпругът. Година по-късно, установен в Лафайет, щата Индиана, Ейбрахам Кун основава партньорско дружество със зет си Соломон Льоб. Също като него германски евреин и на всичкото отгоре земляк – роден 1828 г. във Вормс, имигрирал в САЩ 20 години по-късно. Униформите на Севера В следващите десет години двамата създават много успешен бизнес в търговията с мъжки дрехи и текстил в Синсинати, щата Охайо. Там и ги заварва Американската гражданска война (1861 г. – 1865 г.), по време на която “Кун, Льоб” натрупват значително състояние със шиене и доставка на униформи за армията на Севера. През 1867 г. Кун и Льоб решават да се оттеглят от търговията и две години по-късно, заедно с трети партньор – Самюел Волф, основават в Ню Йорк “Кун, Льоб и Ко”. Началният капитал на банката е 500 000 долара – еквивалентът на 8,8 млрд. днешни пари. Две години по-късно обаче съпругата на Ейбрахам Реджина почива и покрусен от загубата банкерът решава да се върне в родната Германия заедно с дъщерите си. Установявайки се във Франкфурт, през 1874 г. Кун среща друг възвращенец от САЩ, Джейкъб Шиф, потомък на видна фамилия от града, която проследява предците си назад до ХІV век. Баща му Мозес е бил брокер във финансовата къща на Ротшилдови в града. Джейкъб приема поканата на Ейбрахам и през януари 1875 г. официално се присъединява като партньор в “Кун, Льоб” в Ню Йорк, донасяйки със себе много сериозни контакти в Лондон, Франция и Холандия. През май месец същата година Джейкъб сключва брак с дъщерята на Соломон Льоб Тереза и вече официално става част от семейството. Големият пробив на “Кун, Льоб” започва с инвестициите в изграждането на железопътните мрежи в САЩ. До 1885 г., когато Джейкъб Шиф официално става директор на банката, фирмата е натрупала значителна репутация с успешни вложения на инвеститорите си в “Чикагската и Северозападна транспортна компания”, “Пенсилвания Рейлроуд”, “Луизвил енд Нашвил Рейлроуд” и др. Докато влиянието и капиталите на банката растат, двамата й основатели постепенно се оттеглят от нея. Ейбрахам Кун я напуска като партньор през 1887 г. преди да почине през 1892 г. във Франкфурт. Соломон Льоб вкарва сина си Джеймс в “Кун, Льоб” през 1888 г. преди да се оттегли през 1899 г. и да последва Ейбрахам през 1903 г. И двамата несъмнено спокойни, че направеното от тях е оставено в сигурни ръце. И как не! Лична война с Русия Под вещото ръководство на Джейкъб Шиф “Кун, Льоб” осигурява финансов гръб на зараждащи се бъдещи американски гиганти като “Уестингхаус”, “Уестърн Юниън” и компанията “Полароид”. Но най-известен, разбира се, става с едни конкретни международни заеми, част от това, което биографът му Наоми Коен нарича “личната му война с Русия”, започнала през 1890-те и продължила до 1917 г. През април 1904 г. в апогея на Руско-Японската война за Корея и Манджурия Джейкъб Шиф се среща в Париж със заместник-гуверньора на Националната банка на Япония Такахаши Корекио. В резултат на разговорите “Кун, Льоб” отпуска на Японската империя заем в размер на 200 млн. долара (днешни 4,3 млрд.) и за първи път японски облигации се търгуват на “Уолстрийт”. Залогът на Шиф е и исторически, никога дотогава европейска нация не е било побеждавана от не-европейска в широкомащабен военен конфликт. Отпускането на заема според мнозина е било отговор на анти-семитските политики на Руската империя и най-вече на наскорошния Кишиневски погром от 1903 г. Гамбитът на Шиф е печеливш, Япония печели войната през 1905 г. благодарение в голяма част на мунициите, които успява да закупи с парите на “Кун, Льоб”. За заслугите си банкерът е награден с някои от най-високите държавни отличия на Японската империя и става първият чужденец, който получава орден лично от император Мейджи. Първата световна война не е по-вкуса на Джейкъб Шиф, разтревожен за живота на близките си в Германия. Банкерът лобира открито пред президента на САЩ Уудроу Уилсън и други държавници от Антантата за възможно най-бързо прекратяване на бойните действия, дори без да е постигната победа. Отпуска заеми с хуманитарна цел на Франция и други държави. С падането на Руската империя в революцията от март 1917 г. Джейкъб Шиф искрено вярва че на потискането на евреите на руска земя ще се сложи край. В книгата си “Троцки в Ню Йорк” американският изследовател Кенет Акерман пише:  “Проблемът на Шиф с Русия винаги е бил анти-семитизмът. У дома Шиф никога не е изразявал симпатии към социализма, дори и в най-умерения му вид… Шиф обявява победа за своите цели след свалянето на царя през март 1917 г. и провъзгласяването от Александър Керенски от новото временно правителство на евреите за равноправни граждани. В допълнение на непрекъснатите публични изказвания на подкрепа, той използва личното си състояние и ресурсите на “Кун, Льоб”, за да отпуска огромни заеми на режима на Керенски. Когато Ленин и Троцки вземат властта си през ноември 1917 г., Шиф моментално ги отхвърля, прекъсва всички по-нататъшни заеми, започва да финансира анти-болшевишки движения и дори поисква от болшевиките да му изплатят част от парите, които е отпуснал на Керенски. Залезът Духът обаче вече е бил извън бутилката, както се казва. Джейкъб Шиф приключва земния си път в дома си на Пето авеню в Манхатън на 25 септември 1920 г. Личното му състояние тогава се оценява 50 млн. долара (над 600 млн. в наши дни). Начело на “Кун, Льоб” го наследява синът му Мортимър Льоб Шиф, който я ръководи до внезапната си смърт през 1931 г. От него управлението се поема от Пол и Феликс Варбург, а в годините след Втората световна война изпълнителен директор на банката става техният братовчед Зигмунд Варбург. В следвоенните години “Кун, Льоб” обаче не успява да се адаптира към новата реалност на “Уолстрийт” и през 1977 г., изправена пред риска от капиталов крах, банката се слива с “Леман Брадърс”. Новата институция е наречена “Кун, Льоб, Леман брадърс Инкорпорейтед”, за да отбележи по-високия престиж, който имат имената на Кун и Льоб пред това на Леман. Рецептата не се оказва успешна. През 1984 г. се налага ново сливане с “Шиърсън/Американ експрес” и имената Кун и Льоб официално изчезват от “Уолстрийт” след 120 години присъствие. Компанията “Шиърсън Леман/Американ експрес” също не прокопсва дълго и след разпродажба на активи през 1993 г. остава само “Леман Брадърс Холдинг”. Но това е част от друга история за следващ път.  ", "date": "2018.11.04", "title": " „Кун, Льоб” – Банката на банкерите"}
{"url": "https://trud.bg/%d0%ba%d1%80%d0%b0%d0%b4%d1%86%d0%b8-%d0%b7%d0%b0%d0%b4%d0%b8%d0%b3%d0%bd%d0%b0%d0%bb%d0%b8-%d0%b1%d0%bb%d0%b8%d0%b7%d0%be-55-%d1%85%d0%b8%d0%bb%d1%8f%d0%b4%d0%b8-%d0%bb%d0%b5%d0%b2%d0%b0-%d0%be%d1%82/", "text": "Крадци разбили каса и обрали 65-годишен мъж в град Цар Калоян. За времето от 16 октомври до 3 ноември през отворени врата и прозорец извършителите проникнали в дома на И.И., с електрически инструмент изрязали заключващото устройство на метална каса, след което задигнали 21 000 евро, 12 000 лв. и законно притежавана двуцевна ловна пушка, 12-ти калибър. Това съобщават от ОДМВР – Разград. Нанесената щета е за близо 55 000 лв. Собственикът на имота сигнализирал за случилото се в 12 часа на 3 ноември. По случая е образувано досъдебно производство по чл.195, ал.2 във връзка с ал.1, т.4 и т.10 от НК. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.04", "title": " Крадци задигнали близо 55 хиляди лева от метална каса в дома на мъж в Разградско"}
{"url": "https://trud.bg/%d1%81%d1%83%d1%80%d0%be%d0%b2%d0%b8-%d0%b3%d0%bb%d0%be%d0%b1%d0%b8-%d0%b7%d0%b0-%d0%bd%d0%b5%d0%b4%d0%b5%d0%ba%d0%bb%d0%b0%d1%80%d0%b8%d1%80%d0%b0%d0%bd%d0%b8-%d0%bf%d1%80%d0%b8%d1%85%d0%be%d0%b4/", "text": "Глоби от 5 000 евро очакват собствениците на недекларирани имоти в Гърция, които се отдават чрез платформите Airbnb, Booking.com, HomeAway и т.н. Данъчните започват строги и задълбочени проверки от следващия месец. Облагането на доходите от краткосрочното даване под наем варира между 15% и 45%. За декларирани суми до 12 000 евро данъчната ставка е 15%, от 12.001 до 35.000 евро с коефициент 35% и от 35.001 нагоре с коефициент 45%. За целта има създадена електронна платформа в сайта за публични приходи, която включва данни-кодове, така, че да е възможно регистрирането на даваните под наем недвижими имоти и следователно доходите от тях, които се инкасират от собствениците чрез Airbnb. Всеки недвижим имот получава конкретен номер, който собственикът вписва във всяка обява, която регистрира в дигиталната платформа от типа Airbnb. За да може собственикът на недвижимото имущество да го дава под наем за кратък период, е необходимо да влезе с личните си кодове от TAXISnet в Регистъра за Недвижими имоти за Краткосрочен Престой и да регистрира имота си като получи Номер в регистъра (ΑΜΑ). Имотите за свободен наем в Гърция се изпариха и причина за това е известната глобална платформа Airbnb, която записа годишен ръст от 55%. Резултат от това явление е кандидат-наематели да търсят напразно да намерят дом със свободен наем, тъй като почти всички имоти в момента са наети от Airbnb. Процъфтяването на този бизнес започва от 2014 г. През последните четири години обаче възходът е взривоопасен и се очаква да нарасне през следващите години, като се има предвид, че сега вече съществува институционална рамка за правно наемане на къщи. Данните за туристическите дестинации на туристите в страната по време на кризисния период от 2010 г. до 2018 г. показват средно годишно увеличение: 65% в Атина, 64% в Крит, 54% в Родос, 51% в Миконос, 46% в Санторини, 57% в Парос, 72% в Солун и 113% на Халкидики. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.04", "title": " Сурови глоби за недекларирани приходи от имоти под наем в Гърция, засягат и българи"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bc%d0%b0%d1%80%d0%b8%d0%bd%d0%be%d0%b2-250-%d1%81%d0%bb%d1%83%d0%b6%d0%b8%d1%82%d0%b5%d0%bb%d0%b8-%d1%89%d0%b5-%d1%82%d1%80%d1%8f%d0%b1%d0%b2/", "text": "250 служители ще бъдат засегнати, ако бъдат приети преходните и заключителни разпоредби в Закона за бюджета. Това заяви пред   министърът на вътрешните работи Младен Маринов. С тези разпоредби се правят изменения в Закона за държавния служител и това би засегнало работещите пенсионери в системата, които ще трябва да бъдат съкратени. Маринов бе категоричен обаче, че слуховете за съкращения на 5000 и повече служители в министерството не са верни: „Тези слухове целят да създадат напрежение в системата. Едно такова напрежение ще е много лошо за функционирането на системата“. Министърът уточни, че тези 250 души, които евентуално ще бъдат засегнати, са на административни длъжности, които подпомагат административната дейност на министерството. Всяко едно по-сериозно оттегляне на служители от структурата ще доведе до известни затруднения, каза той. По-големият бюджет за следващата година ще осигури развиване на политиките на министерството, каза още Маринов и добави: „Една от основните политики е човешкият ресурс. Полицаите наистина заслужават да взимат по-големи заплати. Те непрекъснато са изложени на риск, на нападения и съпротива. Тези пари няма да са дадени напразно. Заплатата и възнаграждението е едно от основните неща, които мотивират служителите. Увеличението ще е в рамките на тези 10% /бел. ред. предвидени за заплатите в бюджетната сфера/. Въпросът е как ще бъде направено увеличението. Някои от синдикатите предлагат да се помисли как да бъде диференцирано възнаграждението, така че хората да имат мотивация да израстват кариерно и да заемат длъжности, които към момента не са толкова привлекателни. Това са вътрешно организационни неща. Като цяло са предвидени 10% увеличение на заплатите“. Вътрешният министър каза, че от 1 година са отпуснати допълнително средства от около 6 млн., за които в момента е направена организация за тяхното усвояване: „Обявени са обществени поръчки за закупуване на нови технологични средства за изследване на ДНК, кръв, следи, балистични експертизи. Това е в действие. Този процес ще продължи и с новия бюджет – по осъвременяване на материално-техническата база, с която работи Институтът по криминалистика“. За ДНК-лабораторията министърът каза, че базата данни е пълна. Проблемът е, че тя не е дотам автоматизирана, добави той: „МВР разполага с ДНК-информация за всички регистрирани извършители на престъпления. Въпросът е колко бързо тя може да се отработи и колко бързо дава резултат. В тази посока работим. Базата данни е пълна и тя се обновява постоянно“. Вътрешният министър съобщи, че в най-скоро време ще бъдат разплатени всички средства към съдебните медици: „Те не са спрени да се разплащат, просто има известно забавяне“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com        ", "date": "2018.11.04", "title": " Министър Маринов: 250 служители ще трябва да напуснат МВР след влизането в сила на Закона за бюджета"}
{"url": "https://trud.bg/%d1%86%d0%b2%d0%b5%d1%82%d0%b0-%d0%ba%d0%b0%d1%80%d0%b0%d1%8f%d0%bd%d1%87%d0%b5%d0%b2%d0%b0-%d1%80%d0%b0%d0%b7%d0%bf%d0%be%d1%80%d0%b5%d0%b6%d0%b4%d0%b0%d0%bd%d0%b5%d1%82%d0%be-%d0%bd%d0%b0-%d0%bf/", "text": "В никакъв случай това не е намеса или скъсване на връзката между нас и правителството. Това каза председателят на Народното събрание Цвета Караянчева пред БНР във връзка с  парламентарната група на партията да не гласува внесените промени в Кодекса за застраховането, докато не бъдат подложени на широк обществен дебат. „Това е чуване на всяка една тревога и реакция на българските граждани, за да не се получи нещо, което не би допаднало като политика на българските граждани. Защото работата на правителството и на нас като парламент е да работим в полза на българските граждани и аз също съм за такъв дебат по всяка една тема“, коментира Караянчева. Тя посочи, че има планирано обществено осъждане в самото заседание на бюджетна комисия в четвъртък и там ще стане ясно точно за какво иде реч в тези промени. „Като председател на партията г-н Борисов има право да изказва да изказва мнение и като партиен лидер, още повече, че той е министър-председател и отговаря за политиките в страната“ добави председателет на Народното събрание. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.04", "title": " Цвета Караянчева: Разпореждането на премиера Борисов за промените в Кодекса за застраховането не са намеса или скъсване на връзката между парламент и правителство"}
{"url": "https://trud.bg/%d0%bd%d0%b0%d0%bf%d1%80%d0%b5%d0%b6%d0%b5%d0%bd%d0%b8%d0%b5-%d0%bc%d0%b5%d0%b6%d0%b4%d1%83-%d0%bf%d0%be%d0%bb%d0%b8%d1%86%d0%b0%d0%b8-%d0%b8-%d0%b6%d0%b8%d1%82%d0%b5%d0%bb%d0%b8-%d0%bd%d0%b0-%d0%b1/", "text": "Снощи към 22. 30 екип на жандармерията се е отзовал на сигнал за силна музика и нарушаване на нощната тишина в с. Врачеш. Един от обитателите на адреса – 35-годишен мъж, категорично отказал да предостави личната си карта за проверка, оказал неподчинение и блъснал униформен на земята. Това съобщават от МВР. Пристъпвайки към задържането му, служителите на реда били заобиколени от агресивна тълпа от около 30 души, които по всякакъв начин опитали да осуетят изпълнението на служебните им задължения. За да не се допусне ескалиране на напрежението и с цел овладяване на ситуацията, се е наложило използването на помощни средства – предупредителен изстрел във въздуха с гумен патрон и лютив спрей. След разпръсване на тълпата и възстановяване на обществения ред, мъжът – криминално проявен, е задържан в полицейския арест в рамките на 24 часа. Предстои в днешния ден с прокурорско разпореждане, мярката му за задържане да бъде удължена до 72 часа. В хода на предприетите допълнителни оперативно-издирвателни действия към момента са задържани още 11 души, един от които – активен участник в конфликта. По случая е образувано досъдебно производство за едро хулиганство, а действията по разследването продължават под наблюдението на Районна прокуратура- Ботевград. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com          ", "date": "2018.11.04", "title": " Напрежение между полицаи и жители на ботевградското село Врачеш след сигнал за силна музика\t\t\t"}
{"url": "https://trud.bg/%d0%b2-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%bf%d1%80%d0%be%d1%82%d0%b5%d1%81%d1%82%d0%b8%d1%80%d0%b0%d1%82-%d1%81%d1%80%d0%b5%d1%89%d1%83-%d1%86%d0%b5%d0%bd%d0%b8/", "text": "Продължават протестите срещу цените на горивата. В Благоевград недоволните планират да блокират пътя за Гърция. Малко след 12 часа над 100 автомобила вече бяха на пътя за южната ни съседка, предава  „Има лостове в държавната администрация, с които може да се повлияе на цените“, посочи един от организаторите на протест в Благоевград. В Ямбол в знак на протест, колона от автомобили премина през целия град. Стотици хора се събраха на протеста в Ямбол. В шествието се включиха таксиметрови шофьори и стотици граждани със семействата си. Те поискаха държавата да се намеси в регулиране пазара на горивата като дадоха примери за драстична разлика в цените на различните бензиностанции. Организаторите се заканиха да продължат с протеста, като подкрепят и други градове в страната. „Като цяло всичко е монопол. И оттам вече той спекулира с високите цени на горивата, той ги определя. Със сигурност искаме цените да паднат, да”, обясни Александър Дечев – организатор на протеста в града. „Отразява се и на бизнеса ми, защото е свързан с транспорт, който като вдигнат цената, аз трябва да вдигна услугата. Пак рефлектира върху хората, които са на една заплата, посочи Петя Султанова, участничка в протеста. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.04", "title": " В Благоевград протестират срещу цените на горивата, блокират пътя за Гърция\t\t\t"}
{"url": "https://trud.bg/%d1%81%d0%b2%d0%b8%d1%89%d0%be%d0%b2%d1%81%d0%ba%d0%b0-%d1%81%d1%82%d1%83%d0%b4%d0%b5%d0%bd%d1%82%d0%ba%d0%b0-%d0%b5-%d0%bf%d0%be%d0%b1%d0%b5%d0%b4%d0%b8%d1%82%d0%b5%d0%bb-%d0%b2-%d0%ba%d0%be%d0%bd-2/", "text": "За поредна година Фондация „Еврика” определи студентите, които ще получават именни стипендии в размер на 2 300 лева за учебната 2018-2019 г. По традиция, стипендиите се връчват в 10 области и носят имената на изтъкнати български учени и общественици, оставили ярка диря в основни направления при развитието на науката и техниката. Победител в направление „Икономика” и лауреат на стипендията на името на акад. Евгени Матеев отново е възпитаник на Стопанска академия „Димитър А. Ценов”. Петя Маркова – третокурсничка от специалност „Финанси” е отличена за своите постижения в овладяването на знания в областта на икономиката и стана носител на наградата за 2018-2019 г. В рамките на последните четири години студенти на свищовското висше училище печелят този приз три пъти – Антоно Дичев (2015-2016 г.) и Беатрис Любенова (2017-2018 г.). Петя Маркова завършва средното си образование в езикова паралелка на СУ „Николай Катранов” в Свищов и е сред дейните членове на местния Ротаракт клуб. Като студентка има отличен успех и в процеса на обучението си е участвала в редица конкурси, на които е заемала призови места. В национален конкурс участва за първи път и печели първото място, конкурирайки се със свои колеги от икономически специалности в различни български университети с есе на тема „Моето бъдеще на специалист – мечти, планове и реалност”. В него Петя споделя, че „специалист” е дума, която олицетворява положените труд и усилия на човек за постигане на неговите по-рано заложени планове и мечти. „Като всеки млад човек и аз имам своите стремежи и мечти – да пътувам по света, да опознавам различни култури, да инвестирам в своето образование. Но замисляйки се за бъдещето, аз си представям България. Искам да остана да живея тук – в България. Да работя и да се развивам на родна земя. Да създам семейство и да постигам мечтите си тук – в България. Защото вярвам, че бъдещето на България зависи от нас, младите, които оставайки тук ще го направят по-светло и по-успешно”, пише в есето си Петя Маркова. Сертификати за стипендиите на победителите в десетте направления на националния конкурс на Фондация „Еврика” за именни стипендии ще бъдат връчени на официална церемония в град София. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.04", "title": " Свищовска студентка е победител в конкурса на фондация „Еврика” в направление „Икономика”"}
{"url": "https://trud.bg/%d0%ba%d1%80%d0%b0%d1%81%d0%b8-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%8f%d1%82-%d1%84%d0%be%d1%80%d0%b5%d1%81%d1%82-%d0%b3%d1%8a%d0%bc%d0%bf/", "text": "Заради онкоболните деца бегачът измина 334 км за 55 часа Отивам в страната, изтичам маратона, оставам една седмица и опитвам храната, запознавам се с културата, с хората. Какво по-хубаво от това?“ „На 150-ия километър ми се възпалиха сухожилията и просто не можех да ходя“ През март имам едно състезание – „Тунела“ – 400 км в тунел, дълъг 1 км, или 400 пъти трябва да бягам напред-назад. Току-що излязох от барокамерата, казва Краси. Обяснява, че това е една капсула, която те потапя на 20 м под морското равнище и ти подава чист кислород. Това спомага за регенериране на мускули и други тъкани, които се разкъсват при големи натоварвания. Месец след ултрамаратона от 55 часа, който Красимир Георгиев пробяга благотворително в Пловдив с каузата да помогне на онкоболни деца, той продължава да се възстановява. Житейският път на Краси сякаш е копие на историята на героя на Том Ханкс от филма “Форест Гъмп” – девизът му е “Run, Krassi, run” а животът за него наистина е кутия с разнообразни шоколадови бонбони, от които не знаеш какво ще ти се падне. “Беше наистина трудно, но нито за миг не съм си помислял да спра. На 150-ия километър ми се възпалиха сухожилията и просто не можех да ходя. Голяма болка беше, но пих магнезий и на втората вечер бях по-добре”, споделя Краси. Първата вечер е спал веднъж 30 минути и втори път 15, а втората нощ – 40 минути и после още 20. “Лягах на масата за масажи под тентата, където стоеше физиотерапевтката ми”, каза Краси. За тези 55 часа е избягал 334 км. “Онкоболните деца бяха там, около мен, някои тичаха за кратко заедно с мен – казва ултрамаратонецът. – За мен беше важно да достигна до всички деца, не само до болните, и до всички родители, и да ги мотивирам да направят нещо. Исках всеки да си намери своето си предизвикателство – дали ще остави цигарите, или ще изтича 5 км, и да го следва.” У нас гледат с почуда на подобни благотворителни акции. “Защо го правя ли? Точно защото изглежда ненормално за някои хора – обяснява мъжът. – В последните години благотворителност се превърна в мръсна дума. Идва някой при теб и казва: “Дай да дадем”. Аз съм много против това. Казвам: “Ето, аз дадох 55 часа от времето си, хайде да направим нещо заедно за тези болни деца”. Това е истинската благотворителност – чрез личния пример.” А това му коства страшно много. След приключването на маратона няколко дни не може да спи, мускулите му се схващат, а краката го болят зверски като при крампи. Губи 3 нокътя, имунната му система е срината, прекарва скоростна настинка. “За другата година мисля да надградя тези 55 часа – не се отказва Краси. – През март имам едно състезание – “Тунела” – 400 км в тунел, дълъг 1 км, или 400 пъти трябва да бягам напред-назад. Да, ужасно е. Но това съм аз.” Преди 22 години Краси заминава да учи психология и психотерапия в Лондонския колеж по психология. По това време в България не се изучава хипноза, а точно това го влече. “Когато си самичък в Лондон на 22 години, е трудно да устоиш на капаните – споделя той. – И се започна – нощни клубове, партита, пушене, пиене, наркотици… Имаше всичко. Припадал съм два пъти от свръхдоза кокаин…” В Англия Краси работи 5-6 години с жертви на насилие към една държавна организация. В един момент осъзнава, че трябва да спре. Прекалено му е тежко да попива цялата мъка и няма начин, като си тръгне към къщи, да я свали от себе си заедно с палтото си. На 30 години осъзнава, че не може повече да живее така. Тежи 100 кг, пуши, пие и се дрогира. “Изведнъж реших от следващия ден да прекратя всичко. Ей така изведнъж ми дойде като просветление”, споделя мъжът. Първото нещо е да отслабне. Мотивира се тотално, отказва хляб, алкохол, цигари, наркотици, кафе… За 3 месеца сваля 25 кг. Продължава да готви, хапва си нормално, но започва да тича. “Бягането ми хареса и след около година се подготвих за първия си маратон”, споделя 44-годишният мъж. Маратонската дистанция е 42 км, всичко над това разстояние е ултрамаратон. Краси започва с 10-20 км и след година стига до 40 км. “Първият ми маратон беше в Единбург и изведнъж ми дойде идеята: защо да не обикалям света и да си тичам на дълги дистанции. И така се започна. Първо в Прага, после в Бейрут. Отивам в страната, изтичам маратона, оставам една седмица и опитвам храната, запознавам се с културата, с хората. Какво по-хубаво от това?”. “Винаги съм бил пълно дете, – признава той. – Не съм бил подложен на обиди и не са ме игнорирали от компании, но вероятно това ме е комплексирало, без да го осъзнавам. Аз съм доста търпелив, но падне ли ми пердето, става страшно. Веднъж някакво момче започна нещо да ми се подиграва и това продължи около месец. Накрая ми кипна, хванах го, вдигнах го и го хвърлих на земята. Оттогава никой не смееше да се закача с мен.” “Родителите ми всеки път “умират”, когато тръгна нанякъде, където е страшно. Но какво друго да прави човек? Ти искаш ли да си седиш само в хола и там да умреш? Като ще умирам, по-добре да е някъде на такива места. Майка ми, като тръгна, ми пали свещичка, моли се, тя ми подписва командировъчните, – смее се Краси. – Иначе съм сам, нямам жена и деца, искам да стана баща, но просто не съм намерил още майката.” Когато натрупва актив от около 60 маратона, Краси решава да изпробва как се оцелява при температури от минус 55 до плюс 55 градуса. Избира си Северния полярен кръг и като контрапункт – Сахара. “В пустинята не ми прилоша, но беше адски трудно. Там не ме беше толкова страх, че ще пукна, защото ни пазеха. Имаш сигнална ракета и хора с джипове около теб, като ти стане нещо, веднага идва лекар. Но в Заполярието много ме беше страх. Температури от минус 52 – 55 градуса, целият си в скреж – коса, брада, мустаци, дрехи. Там бягах на ски и съвсем сам, няма кой да ти помогне, като ти стане зле. Там е светло само 3 часа в денонощието, през останалото време е тъмно и страшно. Не може да дойде линейка, нито хеликоптер и ако не се оправиш сам, си в лапите на бялата смърт. Влачиш и шейна, в която си караш палатка, храна, газ – всичко, за да оживееш за 10 дни. Ако ръцете ти са прекалено замръзнали и не можеш да си закопчееш ципа, край. Цялото състезание беше около 400 км за 10-12 дни. В средата отпаднах, защото си изкълчих лошо крака”, разказва авантюристът. При подобни свръх изпитания се подписваш предварително в документ пред организаторите, че носиш отговорност за живота си. На такива състезания няма значение дали ще спечелиш, по-важното е да завършиш, да оцелееш, и не вземат всеки, изпитват те преди това. “Едно от изпитанията преди Заполярието беше да си опънем палатката за не повече от 9 минути”, казва Краси. Бил е в Бразилия, където бяга през джунглите 275 км, и в Камбоджа. Там най-гадното е, че по време на режима на кхмерите са пръснати над 10 милиона мини по джунглите из цялата страна. Половината от тях са обезвредени, но има още 5 милиона мини, които никой не знае къде са. Там трябва да вървиш само по определена пътека, защото ако свиеш малко вляво или вдясно, си дотам. Отгоре на това има змии, паяци. “Много се страхувам от змии, но нямаше как… В Сахара пък опасни са скорпионите и всяка сутрин си проверявах спалния чувал и обувките”, признава Краси. Следващото му предизвикателство ще е в Амазония, там са най-страшните джунгли. “Най-много ме тегли да отида там, където най-много ме е страх, защото това е начинът да преодолееш страха”, не се отказва Краси. Бил е и при масаите, които се славят като най-добрите бегачи. Отива в Танзания, за да се състезава с тях. Там живее няколко месеца, но до състезание не се стига. По това време в страната избират президент, има размирици и му казват, че не е безопасно да докарват състезатели. “Масаите са много готини хора и големи приятели”, казва Краси. Ултрамаратонът в Долината на смъртта в Калифорния му коства също много отрицателни емоции. “Badwater135” е най-тежкото състезание в света. Изминава 216-те км за 37 часа и 37 минути въпреки че подметките на маратонките му се топят по горещия асфалт. Два пъти припада и е с торби с лед на врата и до сърцето, за да се предпази от инфаркт. Наистина брутално състезание, в което от 40 години не е участвал българин. Там е 50 градуса жега, започва се от 85 м под морското ниво и финалът е на 2500 м надморско равнище. Постоянно изкачване, като температурата на асфалта стига до 100 градуса, а на въздуха – 52 градуса. “Много сухо, ветровито и неприятно място – все едно 10 хиляди сешоара ти духат в лицето. Но пак ми се ходи там”, казва неуморимият бегач. След близо 22 години в Англия, от около година Краси се е завърнал окончателно в България. “Харесва ми това, което виждам. Запознах се с много готини хора. Искам да влизам на вдъхновяващи лекции при децата. На тях им трябват подобни примери, не чалгаджии, а истински хора, които правят смислени неща. Колкото по-рано хванем малките, толкова по-добре, за да не тръгват по пътя на наркотици и други вредни неща. Ако им покажем, че е супер готино да обикалят света, да учат и да правят интересни неща, а не да се друсат, да пият и да хвърлят салфетки по заведенията, ще е супер”, коментира Краси.", "date": "2018.11.04", "title": " Краси – българският Форест Гъмп\t\t\t"}
{"url": "https://trud.bg/%d1%83%d0%b4%d1%8a%d0%bb%d0%b6%d0%b8%d1%85%d0%b0-%d0%bd%d0%b0-72-%d1%87%d0%b0%d1%81%d0%b0-%d0%b0%d1%80%d0%b5%d1%81%d1%82%d0%b0-%d0%bd%d0%b0-%d1%88%d0%be%d1%84%d1%8c%d0%be%d1%80%d0%b0-%d0%b1%d0%bb/", "text": "18-годишният шофьор, който вчера блъсна и уби две жени на тротоар в Карнобат, остава в ареста. Мярката му за задържане беше удължена на 72 часа, информира Окръжната прокуратура в Бургас му е повдигнала обвинение за убийство по непредпазливост на две лица при управление с несъобразена скорост. За това законът предвижда от 3 до 15 години. Шофьорът само с месец стаж зад волана изгубил управлението над автомобила, качил се на тротоара и помел жените. Едната почина на място, а другата – по-късно в болницата. Двете съседки отивали да почетат близките си за Задушница. Назначена е автотехническа експертиза, но според разследващите причина за инцидента е високата скорост, с която младежът се е движил по тясната улица. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.04", "title": " Повдигнаха обвинение на шофьора, блъснал две жени в Карнобат"}
{"url": "https://trud.bg/%d1%80%d0%b8%d1%8f%d0%b4-%d0%bf%d1%83%d1%81%d0%bd%d0%b0-%d0%bd%d0%b0-%d1%81%d0%b2%d0%be%d0%b1%d0%be%d0%b4%d0%b0-%d0%bf%d1%80%d0%b8%d0%bd%d1%86-%d0%ba%d1%80%d0%b8%d1%82%d0%b8%d0%ba%d1%83%d0%b2%d0%b0/", "text": "Рияд освободи принц, задържан след критики срещу акцията преди година, при която бяха арестувани над 200 души заради обвинения в корупция. В профила на племенницата на Халид Бин Талал в туитър се появиха снимки, на които се вижда как семейството се радва на освободения принц. Халид бин Талал е един от племенниците на крал Салман и брат на милиардера Алуалид Бин Талал, който е сред задържаните по обвинения за пране на пари и вземане на подкупи, информира БНТ. Преди година акцията срещу принцовете се смяташе за опит на престолонаследника Мохамед Бин Салман да консолидира властта. Освобождаването на Халид Бин Талал се тълкува като опит за деескалация на напрежението, което се натрупа между Рияд и международната общност заради убийството на Джамал Хашоги. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.04", "title": " Рияд пусна на свобода принц, критикувал властта"}
{"url": "https://trud.bg/%d0%b7%d0%b0%d1%81%d0%b8%d0%bb%d0%b2%d0%b0%d1%82-%d0%ba%d0%be%d0%bd%d1%82%d1%80%d0%be%d0%bb%d0%b0-%d0%bd%d0%b0-%d1%84%d0%b8%d1%80%d0%bc%d0%b8%d1%82%d0%b5-%d0%b7%d0%b0-%d0%b7%d0%b8%d0%bc%d0%bd%d0%be/", "text": "По искане на областния управител на Бургас Вълчо Чолаков, контролът на фирмите за зимно почистване ще се засили. От тази година Кризисният щаб ще получи достъп до системата за наблюдение на снегорините. Областна администрация Бургас е първата в страната, която при бедствие ще може да следи и координира в реално време работата на почистващата техника. При криза, на място в бургаската институция, ще могат да се контролират всички дейности на почистващите фирми. До този момент наблюдението се извършваше само от Пътното управление в града. От тази зима с информацията ще разполагат и останалите институции от кризисния щаб. Чолаков настоя за това нововъведение пред АПИ още миналата година с аргумента, че се губи ценно време в събиране на информация. По думите му мярката ще осигури по-бързо взимане на решения и осигуряване на адекватни действия по време на бедствени ситуации. „Техниката ще бъде насочвана и концентрирана в най-проблемните участъци, ще имаме точна информация за броя на почистващите машини и местата, на които работят във всеки един момент, ще се засили контролът върху почистващите фирми“, коментира Чолаков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.04", "title": " Засилват контрола на фирмите за зимно почистване"}
{"url": "https://trud.bg/10-%d0%b4%d1%83%d1%88%d0%b8-%d1%81%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d0%bf%d1%80%d0%b8-%d0%b1%d1%83%d1%80%d0%b8%d1%82%d0%b5-%d0%b2-%d1%81%d0%b8%d1%86%d0%b8%d0%bb%d0%b8%d1%8f/", "text": "10 души станаха жертва на лошото време, обхванало южния италиански остров Сицилия, съобщава АФП. Телата на 9 души – всички от едно семейство, бяха открити в къщата им в градчето Кастелдача, недалеч от Палермо, която била залята от придошлите води на местна река. Сред жертвите има и деца на възраст една, три и 15 години. Тялото на мъж бе открито в автомобила му, който бил залят от водата край град Викари. Други двама души се издирват, съобщават местните служби. През последната седмица Италия бе обхваната от бури, които донесоха със себе си проливни дъждове и силни ветрове. Лошото време предизвика мащабни наводнения и активизира свлачища, които взеха най-малко 20 жертви.", "date": "2018.11.04", "title": " 10 души са загинали при бурите в Сицилия"}
{"url": "https://trud.bg/%d0%bf%d0%b0%d1%82%d0%bb%d0%b0%d0%b4%d0%b6%d0%b0%d0%bd%d1%8a%d1%82-%d1%81%d0%b5%d0%b7%d0%be%d0%bd%d0%bd%d0%be-%d1%80%d0%b0%d0%b7%d0%bd%d0%be%d0%be%d0%b1%d1%80%d0%b0%d0%b7%d0%b8%d0%b5-%d0%be%d1%82/", "text": "Консумацията трябва да е с мярка Специално за “Труд” д-р Людмила Емилова продължава своята поредица на дълголетието. Тя е лекар с три специалности – вътрешни болести, кардиология и ревматология и здравен мениджмънт. След като изпитва системата за лечение с плодове, чай и мед върху себе си и успява да се спаси от много тежки болести, решава, че ще се довери на природосъобразната медицина. Насърчава я създателката на метода Лидия Ковачева. През 1993 г. д-р Емилова открива медицинския си център за безлекарствено лечение, през който са преминали над 45 000 пациенти от цял свят. Мнозина са се спасили от шаблонно дефинираните от официалната медицина като нелечими заболявания и като бонус са стопили килограми, при това с траен ефект. През 1997 г. д-р Емилова става единственият български член на Лекарската асоциация към Обществото за натурална хигиена на САЩ. Патладжанът e растение от богато застъпеното в съвременната култура и бит семейство Картофови (Solanaceae). Към това семейство принадлежат тютюнът, кучешкото грозде, пиперките, доматите, картофите и др. Неговите диви прародители са характерни за територията на съвременна Индия, а има данни, че е бил култивиран в Китай още през далечния пети век пр. н. е. Патладжанът, или както е популярен у нас – синият домат, е пренесен в Европа през ранното Средновековие и подобно на доматите и картофите е бил смятан за отровен, преди качествата му на трапезата да изместят заблудите. Има данни, че в миналото дори са го поставяли сред причинителите на лудост. В другата крайност е славата му на зеленчук афродизиак, защото е богат на вещества, увеличаващи либидото – фитонутриенти. Комбинацията му с домати и босилек италианците са кръстили салата “Секси”. А испанците са му дали още едно име – “ябълка на любовта”. В по-нови времена патладжанът се е настанил трайно в различни кухни, претендиращи за най-висш пилотаж. Той е основна съставка на гръцката мусака, на специалитета “Баба Гануш” от Средния Изток, на италианската пармиджана и френското рататуи. А за ролята му в гювеча по нашите земи споменава дори Иван Вазов в “Под игото”. В състава на патладжана влизат витамини В1, В3, В6, К, фолат, желязо манган, мед, магнезий и други. В допълнение към предлаганото множество витамини и минерали той съдържа също важни фитонутриенти, много от които с подчертана антиоксидантна активност. Фитонутриентите в синия домат включват фенолни съединения, като кафеена и хлорогенна киселина, и флавоноиди, като насунин. Изследванията при патладжаните често са фокусирани върху антоцианиновия фитонутриент, открит в кожата на патладжана, наречен насунин. Той представлява мощен антиоксидант, за който е доказано, че предпазва клетъчните мембрани от увреждане. Важен е фактът, че преобладаващото фенолно съединение, което се намира във всички тествани сортове, е хлорогенната киселина с мощно действие при обезвреждането на свободни радикали. Ползите, свързани с хлорогенната киселина, включват антимутагенни (противоракови), антимикробни, анти-LDL (лош холестерол) и антивирусни действия. Патладжанът е отличен източник на диетични фибри. Те предпазват от рак на дебелото черво, поддържат нормалната работа на храносмилателната система и създават чувство на ситост. Зеленчукът има ниска калоричност – 93% вода и 3% – захари, целулоза и др. и това го прави подходящ за менюто на хора със затлъстяване. Препоръчва се и при атеросклероза още заради наличието в него на прочистващи пектинови вещества. А при подагра стимулира изхвърлянето на солите на пикочната киселина с урината. Разнообразието на патладжани на пазара е истинско ветрило от форми и багри. От миниатюрни като бобчета до големи яйцевидни зеленчуци в цветове от мастилено лилаво, през виолетово, розово, до бяло или с разноцветни ивици и на раета. Това разнообразие не е резултат на генно модифициране. През годините са създадени и селектирани разнообразни видове патладжан в различните части на света. Японските са малки, светловиолетови с бели ивици, италианските “Бамбино” достигат дължина само до 3 см, азиатската “Булка” е бледо лилава или почти бяла. Съществуват видове с дълги до 30 см плодове – хибридите “Ичибан” и “Ориенталски чар”. Независимо от големината и окраската си, всички патладжани съдържат алкалоид, наречен соланин, който в много големи дози може да бъде отровен. За възрастен човек 400 мг соланин би бил животозастрашаващ. Но патладжаните могат да съдържат най-много 11 мг, като това се отнася основно за европейските сортове. Азиатските почти нямат от този алкалоид. Ще трябва да изядете 36 сурови патладжана от европейските сортове, за да си причините реална вреда. Трябва да се има предвид, че соланинът е водоразтворим, но е термоустойчив и трудно се разрушава под въздействието на високата температура при готвенето. За да се отстрани соланинът, сините домати се обелват, нарязват се на предпочитаните форми и престояват посолени в наклонен съд 1-2 часа. След това се измиват грижливо под течаща вода и се подсушат. Майстори готвачи съветват преди готвене да се постави допълнително така обработения зеленчук за 15 минути в хладка вода. Тези процеси гарантират отстраняване на горчивия вкус и токсините. В българското традиционно меню често присъства кьопоолуто – с изпечени патладжани, чийто вкус е обогатен с чесън и магданоз. За приготвяне на кьопоолу е добре да вземем зеленчук от азиатските сортове – бели или много светли от гамата на индиговото. Добър избор са и патладжаните на скара с добавен зехтин екстра върджин. При пърженето зеленчуците, дори и да са добре изкиснати и отцедени предварително, попиват много мазнина и при допира с нея допълнително се отделя соланин. В този вид патладжанът не е най-добрият избор за здравето. Той трябва да се избягва и при изострени стомашно-чревни и бъбречни заболявания.   Патладжан с веган моцарела (1 порция) Един средно голям патладжан (с кората) изпичаме на скара или на котлон. Поставяме за 10 мин. в подходяща емайлирана тенджерка с капак, за да се задуши. Обелваме патладжана и го оставяме да се отцеди в наклонен съд. Сцепваме го на едри “филии” до средата по широката част, като запазваме целостта му. Прибавяме щипка морска или хималайска сол, щипка риган и 1 скилидка накълцан чесън. В прорезите слагаме по едно парче тофу – около 5 мм. Запичаме патладжана за 15 мин. на 180 градуса. Докато е още топъл го поръсваме с настъргана веган моцарела. Тя се приготвя от смлени на хомогенна смес 50 г кашу, 50 мл вода и 2 щипки агар-агар. Оставя се за 1 час в хладилник, за да се стегне. Поднасяме със сос песто – от пасирани ядки кашу, босилек, мащерка, розмарин, магданоз и зехтин екстра върджин.    ", "date": "2018.11.04", "title": " Патладжанът – сезонно разнообразие от полезни вещества\t\t\t"}
{"url": "https://trud.bg/%d0%b4%d0%b8%d0%bd%d0%be-%d0%b1%d0%b0%d0%b4%d0%b6%d0%be-%d1%81%d0%b2%d0%b5%d1%82%d0%be%d0%b2%d0%b5%d0%bd-%d0%b2%d0%b8%d1%86%d0%b5%d1%88%d0%b0%d0%bc%d0%bf%d0%b8%d0%be%d0%bd-%d1%81-%d0%b8%d1%82%d0%b0/", "text": "Дино Баждо е един от емблематичните халфове на Италия през 90-те години. Три пъти спечели Купата на УЕФА с „Парма“ и „Ювентус“. Рекордьор е по голове във финалите на турнира. Беше сред твърдите титуляри на Италия, когато „скуадрата“ стана световен вицешампион. А по пътя до мача за титлата срещу Бразилия отстрани България. С Баджо в състава. За родината си записа 60 мача и вкара седем гола. Световният вицешампион се съгласи да даде ексклузивно интервю за „Труд“. – Във вашата забележима кариера феновете на „Ювентус“ ви приеха много добре, въпреки че преди това сте играли в друг клуб – “Торино“. Как се получи това, сеньор Баджо? – Смених доста отбори освен „Торо“. Бях още и в „Юве“, и в „Интер“, и в Лацио. Нека да кажем така – където съм бил, винаги са ме приемали добре, защото съм се раздавал докрай и отборът ми е побеждавал. За феновете и отборите винаги най-важни са резултатите. – Когато бяхте в „Ювентус“, тимът беше известен с двете големи звезди с името Баджо. Как се разбирахте с Роберто? – О, с него се разбираме много добре дори и днес. Виждаме се от време на време и си говорим за миналото. Много добри са ни отношенията, защото той беше и продължава да е едно прекрасно момче. Обича да се шегува и компанията му е винаги приятна. Взаимотношенията ни са възможно най-добрите, независимо че той винаги е бил по-известният Баджо от двама ни и по-търсеният от всички. Но да бъда малко в неговата сянка бе добре за мен, защото нямаше толкова натиск и ми беше по-спокойно. Ролята на Роби бе доста по-тежка. Очакваше се много от него в предни редици. Имаме солидно количество успехи заедно. Справяхме се добре, играхме на световно. Имаме едно прекрасно приятелство. – Заради това съвпадение на фамилии изпадали ли сте в странни ситуации? – Имаше понякога обърквания, но след силното ни световно първенство заедно всички се научиха да ни разпознават. Някои обаче продължиха погрешно да ни мислят за братя. Да, братята Баджо. Двамата братя. Доволни бяхме да ни мислят за такива, но не сме. – Вкарахте три гола в двата финални мача за купата на УЕФА срещу „Борусия“ (Дортмунд). Това ли е най-голямото ви постижение в „Ювентус“? – Да. Трофеят бе спечелен в голяма степен от тези голове. Самата Купа на УЕФА обаче също е добро постижение. А сме трима играчи, които държим рекорд и сме я печелили по 3 пъти. Но аз държа и постижението по голове, вкарани във финал за тази купа. Щастлив съм, че е така. Още повече, че не знам дали някой може да подобри рекорда ми, защото общо съм вкарал пет гола в трите финала. Мисля, че в днешни дни е почти невъзможно да бъде повторено. – Още в първия сезон за „Парма“ отново спечелихте отново Купата на УЕФА и вкарахте голове точно срещу бившия ви отбор – „Ювентус“. Явно ви върви във финалите да вършите работата на нападателите? – Да. Често се е случвало да се подвизавам като нападател и да вкарвам. Освен това точно в този мач имаше малко и момент на отмъщение, защото предната година „Юве“ ме продаде в „Парма“. Но това не е толкова важно, а по-важно е това, че спечелих втората си Купа на УЕФА и отново вкарах във финалните мачове – този път два гола. Беше прекрасно. – „Парма“ изгради страхотен отбор по това време, но защо не успя да стане шампион? – Имахме наистина много добър отбор със страхотни единици. Спечелихме още веднъж Купата на УЕФА в Москва. Затова и се съгласих да участвам като ветеран в турнира „Купата на легендите“ там. Беше нещо като завръщане в миналото. Сигурен съм, че „Парма“ никога няма да има толкова силен тим. Спечелихме толкова много купи! Липсваше ни само Скудетото, но по онова време нямаше как да изпреварим „Ювентус“. Силите ни стигнаха само да се класираме втори. И то с много малка разлика в точките. – По онова време бяхте заедно с Христо Стоичков в отбора. Какви спомени имате за него като съотборник? – Повече от прекрасни. Беше наистина чудесно да сме заедно. Обожавах шегите му. Много беше важно да имаме в редиците такъв авторитет като него. Единственото за което съжалявам е, че дойде вече в последните години преди да приключи кариерата му. Ако го бяхме взели при нас няколко години по-рано, можеше да бъде още по-хубаво. – Дойде в „Парма“ като актуален носител на Златната топка. Как го приехте? – Много радушно, защото беше единственият вариант на носител на „Златната топка“, който тогава можеше да дойде при нас. Прекрасен и известен град, но с една по-скоро семейна и тиха атмосфера. Не беше шумен като големите. Приехме го добре, а аз му отстъпих фланелката с номер 8. Дотогава я носех аз. Все пак беше носител на „Златната топка“, а пък аз взех фланелката с номер 24. И така играхме една година заедно. Само една за съжаление, защото той се върна в „Барселона“, но всичко беше прекрасно. – Една година по-рано играхте срещу Христо в полуфинал на световно първенство. В България, а и самият Христо и до ден днешен обвиняват съдията, че не даде дузпа за България. – Да. Спомням си този полуфинал. Бихме ви с 2:1 и Христо тогава вкара. Имаше много силни моменти за него на това световно. Но ние направихме едно наистина много силно първо полувреме срещу България. В този мач Роберто Баджо получи леко разтежение. А няколко от нашите играчи се измориха дотолкова, че това се оказа проблем за финала. След този мач бяхме физически изтощени. Въпреки това успяхме да стигнем до дузпи, но там вече лотарията е пълна. Доказателство е , че от бялата точка пропуснаха наши съотборници, които по принцип никога не бяха пропускали преди това. – Изненада ли беше за вас, че България се появи като съперник на полуфинала? – Участието на България на полуфинал беше наистина сензация. Отборът, за който най-много се говори. Никой преди това не беше предвиждал такова добро представяне от вас, но мога да кажа само, че беше напълно заслужено. Направихте голямо мондиал. – Какво мислите за нашия отбор от това първенство? Сигурно сте го разузнавали, наблюдавали… – Много силен отбор. Лечков, Христо и много други прекрасни футболисти, на които в момента не мога да си спомня точно имената. Но няма как да забравя, че имахте прекрасен отбор, много техничен. Сега си спомням, че един от централните защитници беше изключително храбър и съм го запомнил. Стигнахме до мача с вас пределно концентрирани и Слава Богу, че знаехме че сте труден съперник и не ви подценихме. – На финала загубихте от Бразилия, като точно най-добрите изпуснаха дузпи – Роберто Баджо, Масаро, Барези… Защо се случи това? Проклятие ли е върху най-големите да пропускат точно на финали? – Когато се стигне до дузпи на такова ниво нещата наистина стават непредсказуеми. Определено има футболисти, които са подготвени и рядко пропускат, но на финал дори това не е сигурно. Защото колкото и да са уверени, все пак са човешки същества и могат да сбъркат. Много тежък шампионат беше. Такава умора имаше накрая, че имах чувството, че краката ми са от олово. 120 минути игра на 40-градусовата жега. Не беше никак лесно и затова не можем да обвиняваме никого. Представете си бразилците. Те имат такава слава на екзекутори при дузпите, че някои от тях дори и на тренировка на са изпускали. А в този финал точно те сгрешиха от бялата точка и то два пъти. – Ако не ви бяха сменили, щяхте ли да биете дузпа? – Имаше възможност, ако имаше равенство да бия, но щях да бъда седми или осми. И нямаше да се стигне до мен. – Четири години по-късно на мондиала отново загубихте и отново с дузпи. И тогава ви смениха и вие отново не бихте дузпа и срещу Франция? – Да. Така стана. Сблъскахме се с Франция на четвъртфинала. Освен че играеха у дома пред своята публика, бяха и по-силният отбор. Тогава си помислих, че ако успеем да преминем през тях ще спечелим със сигурност титлата. Сигурни бяхме в това, но проблемът бе как да ги отстраним. Дори си спомням, че тогава още беше в сила правилото на златния гол и в самия край един удар на Роберто мина на два или три сантиметра от гредата. Нищо, казах си. Ако успеем да ги преборим на дузпите, ще минем на полуфинал и от там нататък ще е лесно и красиво. Но при дузпите пропуснахме два пъти… – В края на кариерата си играхте малко и за английския „Блекбърн“. Как ви се стори английското първенство? – Беше много хубав период. Английският шампионат е силен. Страхотно първенство. За мен е най-хубавото в света. Имам предвид като футбол. Разбира се класни са и испанската Ла лига, първенствата в Германия, Франция, Италия… Едно време Италия се бореше за първо място, а сега може би е петото или шестото първенство по сила. Но на мен винаги английското първенство ми е харесвало най-много. Прекрасно е! Футбол в най-чистия му вид. – Кои мачове от вашата кариера остават най-значими за вас? – Мисля, че това ще са всичките финали. Заключителните битки за Купата на УЕФА, финалите за Купата на Италия, Суперкупата, финалът на световното първенство, финалът на европейското първенство. Това са мачовете на истината, при които не се гледа как си играл. Отборът или е загубил или е спечелил. Решаващи сблъсъци на крайностите. И затова те са най-важните и остават в историята. – Работил сте с уникални треньори като Невио Скала, Чезаре Малдини, Дино Дзоф и Карло Анчелоти. Италия ли произвежда най-добрите тактици във футбола? – Нашите големи треньори показаха на целия свят как трябва да се подреждат играчите на терена. И до ден днешен отборите на специалистите от Ботуша играят много добре тактически. За съжаление обаче не е така с техниката. Едно време имаше повече техника в нашите футболисти, а днес тя е по-малко. А в същото време всички останали големи футболни нации в Европа израснаха много по-бързо от нас. Обаче и до днес не могат да се подредят толкова добре тактически като нас на терена. Италианските треньори днес са пръснати по света и показват опита си на други нации и ги учат как да застават и как да се движат на терена. Така другите методично израстват във футбола и става все по-трудно да играем срещу тях. – Имате ли лично желание да работите като треньор? – Не! Не искам. Много повече предпочитам, както правя и в момента – да уча момчетата в школата на футбол. Да работя с юноши от 14 до 17 години. Там е истинското удоволствие за мен. Нищо не може да се сравни с благодарността им, когато споделиш с тях опита си. – По ваше време бяхте един от най-елегантните халфове в света. В днешния футбол кой футболист най-много ви харесва на вашия пост? – Това е труден въпрос, защото сега добрите са наистина много. Има също и много, наистина много класни чужденци. Италианските играчи реално са малко слабички в момента. Но ако говорим в световен аспект може би на върха са Иван Ракитич от „Барселона“ и Тони Крос от „Реал“ (Мадрид). – Преживя ли Италия факта, че не игра на световното първенство? – Много тъжно беше. Нещо, което не беше ставало от 60 години, но станалото – станало. Сега трябва да почнем да градим от нулата. Да се направи стабилна основа на бъдещия ни отбор и да се надявам след четири години да се върнем като фактор на следващото световно. Това за всички в Италия е изключително важно, защото има хора, които прекарват цялото си време в очакване на следващия Мондиал. И дори силно страдат, когато не могат да гледат „скуадра адзура“. – Съгласен ли сте, че италианският футбол е в криза? – Това е така още от 2006 година. Тогава не се направи нужното, за да се програмира бъдещето. Не се предприе нищо за младежкия футбол и за подрастващото поколение. От тогава само се следи това да се привлекат добри, но евтини чужденци. При тази ситуация просто е невъзможно да сглобиш силен национален отбор. Нямаш шанс при липсата на силни единици. Невъзможно е! – Може ли Роберто Манчини да изведе „скуадра адзура“ от кризата? – Всичко трябва да започне от федерацията. Трябва да си изгради наистина изцяло нов отбор. Евентуален избор на сеньор Томази за президент щеше да бъде много добър за футбола ни, защото става дума все пак за бивш футболист с познания. Но не би. Федерацията заложи на Роберто Манчини, който трябва да направи наистина един основен ремонт. – Проблем ли е за италианския футбол, че единствено „Ювентус“ става шампион вече 7 години подред? – „Юве“ заслужава да е на върха. Те са наистина най-силният отбор в Италия. Не само в родината ни, но и на високо европейско ниво. Силно ръководство, силни собственици, една система на управление, която е от повече от 20 години и работи успешно. Просто си вършат добре работата. Справедливо е да печелят, защото го заслужават.", "date": "2018.11.04", "title": " Дино Баджо, световен вицешампион с Италия от 1994 година, ексклузивно пред „Труд“:  В Щатите най-много се говореше за България"}
{"url": "https://trud.bg/%d0%b2%d1%82%d0%be%d1%80%d0%b8-%d0%b4%d0%b5%d0%bd-%d0%b3%d0%be%d1%80%d0%b8-%d1%80%d1%83%d1%81%d0%b5%d0%bd%d1%81%d0%ba%d0%be%d1%82%d0%be-%d1%81%d0%bc%d0%b5%d1%82%d0%b8%d1%89%d0%b5/", "text": "Близо 24 часа продължава гасенето на пожара в русенското депо за отпадъци. Огънят беше овладян още вчера, но над сметището продължава да се издига гъст дим. От Регионалната екоинспекция казаха, че няма замърсяване на въздуха, но над половината град се усеща неприятна миризма на изгоряло, предава  Огнеборците и служителите на депото са работили цяла нощ и в момента продължават да засипват с пръст горящите отпадъци на русенското депо. Въпреки това продължава да има тлеене в дълбочина и отново се появявали малки огнища. Площта на разпространение на огъня обаче е ограничена, уверяват от Общината. Днес димът значително е намалял, но заради източния вятър, миризмата на изгоряло е стигнала и до централната част на града и хората се чудеха от какво е. От регионална екоинспекция съобщиха, че има повишаване на стойностите на въглеродните окиси и бензина заради горенето на пластмаси и органични отпадъци, но превишаване на нормата засега няма. В ранния следобед се очаква да бъде докарана допълнително пръст за запръстяване на сметището, защото това е най-ефективният начин за окончателното потушаване на пожара. Очакванията са до вечерта всички огнища да бъдат загасени. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.04", "title": " Втори ден гори русенското сметище"}
{"url": "https://trud.bg/%d0%b3%d1%83%d0%b8%d0%bd%d0%b5%d1%82-%d0%bf%d0%be%d0%bb%d1%82%d1%80%d0%be%d1%83-%d0%bf%d0%be%d0%ba%d0%b0%d0%b7%d0%b0-%d1%81%d0%bd%d0%b8%d0%bc%d0%ba%d0%b8-%d0%be%d1%82-%d1%81%d0%b2%d0%b0%d1%82%d0%b1/", "text": "Гуинет Полтроу за пръв път показа снимки от сватбата си с Брад Фалчък. Двамата се ожениха на 29 септември. Сватбата бе скромна — със 70 гости, сред които режисьорът Стивън Спилбърг и съпругата му — актрисата Кейт Капшоу („Индиана Джоунс и храмът на обречените“). Гуинет показа кадър, на който тя и Камерън Диас подготвят грима и прическите си. На една от снимките пък Полтроу се залива от смях, докато Робърт Дауни-младши вдига тост. „За тези, които поискаха, ето бърз поглед към най-хубавия ден в живота ни!“, написа актрисата. Цялата статия и всички снимки вижте в ", "date": "2018.11.04", "title": " Гуинет Полтроу показа снимки от сватбата си"}
{"url": "https://trud.bg/%d0%be%d1%81%d1%8a%d0%b4%d0%b8%d1%85%d0%b0-%d0%b7%d0%b0%d1%81%d1%82%d1%80%d0%b0%d1%85%d0%be%d0%b2%d0%b0%d1%82%d0%b5%d0%bb-%d0%b4%d0%b0-%d0%bf%d0%bb%d0%b0%d1%82%d0%b8-150-000-%d0%bb%d0%b2-%d0%be%d0%b1/", "text": "Застрахователно дружество трябва да плати 150 000 лв. обезщетение за претърпени неимуществени вреди на дъщерята на  на жп прелез в Първомайци преди две години. Решението е Окръжен съд Велико Търново е може да се обжалва пред Апелативния. На 25 септември 2016 г. влак удря таксиметров автомобил на жп прелеза при Първомайци. Таксито се управлява от 60-годишен шофьор, а пътник е 66-годишният Костадин Тодоранов –Кецито – бивш защитник от ”Локомотив” – Горна Оряховица през 80-те години, към момента на катастрофата продавач на цветя на кооперативния пазар във Велико Търново. При удара и двамата мъже загиват. Около 400 пътници, пътуващи във влака, са свалени и извозени с автобуси до жп гара Горна Оряховица, откъдето продължават пътуването си. Разследването установява, че причината за настъпилото ПТП е, че водачът И.Л.П. е предприел преминаване без спиране през охраняем железопътен прелез при включена и работеща светлинна сигнализация и при пуснати полугабарити, в нарушение на Закона за движение по пътищата. Експертиза доказва, че таксиметровият шофьор е имал техническа възможност да възприеме влака и предупреждаващата сигнализация преди удара, но въпреки това не е предприел спиране на автомобила. Влакът спира след удара на 400 метра. Дъщерята на загиналия бивш футболист получава предложение от застрахователното дружество, което имало сключена застраховка „Гражданска отговорност” с таксиментровия шофьор, да получи обезщетение в размер на 90 000,00 лева, което тя отказала, защото, според нея не е било справедливо за преживените от нея болки и страдания. Затова завежда съдебен иск за сумата 200 000 лева, представляваща обезщетение за неимуществени вреди – претърпени болки и страдания, ведно с мораторната лихва от момента на настъпването на смъртта – 25.09.2016 год., до подаване на исковата молба в размер на 22 322,33 лева, както и законна лихва върху главницата от момента на подаване на исковата молба до окончателното изплащане на обезщетението. Окръжен съд Велико Търново е уважил иска в размер до 150 000 лв., като застрахователното дружество ще трябва да запрати и близо 6 670 лв. държавна такса. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.04", "title": " Осъдиха застраховател да плати 150 000 лв. обезщетение на дъщерята на загинал на жп прелез край Горна Оряховица"}
{"url": "https://trud.bg/%d0%bf%d0%be%d0%ba%d0%b0%d0%b7%d0%b2%d0%b0%d1%82-%d1%83%d0%bd%d0%b8%d0%ba%d0%b0%d0%bb%d0%b5%d0%bd-%d0%ba%d0%b0%d0%bc%d1%8a%d0%ba-%d0%be%d1%82-%d0%b2%d1%80%d0%b5%d0%bc%d0%b5%d1%82%d0%be-%d0%bd%d0%b0/", "text": "Уникален експонат ще бъде експониран за разглеждане през ноември в музея в Акве Калиде. Това е камък от времето на император Нерон, който беше намерен по време на археологическите проучвания в туристическия комплекс. Посетителите ще бъдат и първите, които могат да видят камъка на император Нерон, тъй като досега той не е бил показван пред публика, защото е бил в период на проучване. Уникалността на находката идва от факта, че бележи поврат в досегашната научна хипотеза за началото на строежа на Римските терми в Акве Калиде. Доскоро се предполагаше, че термалният комплекс е изграден от император Траян през II в. сл. Хр., тъй като останалите римски бани в региона са построени по това време. След откриване  на надписа върху камъка, долната хронологическа граница на римските обекти в Акве Калиде се измества в началото на втората половина на I в. сл. Хр. като това се илюстрира от надпис на Нерон за построяване на баня. Според Н. Шаранков началото на Акве Калиде се датира между 60 и 68 г. от I в. Проучвателят допуска, че е възможно банята да е изградена около 61 г., когато Нерон строи пътища и пътни станции в провинция Тракия. Археологическите проучвания, ръководени от археолог доц. Димчо Момчилов, разкриват още няколко структури към средата на I в. , между които е мраморен басейн. Цената на посещение  на музея е 4 лв. за редовен билет, 2 лв. за ученици и пенсионери. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.04", "title": " Показват уникален камък от времето на император Нерон"}
{"url": "https://trud.bg/%d0%b3%d1%80%d1%83%d0%bf%d0%b0-%d0%bc%d0%bb%d0%b0%d0%b4%d0%b5%d0%b6%d0%b8-%d0%bd%d0%b0%d0%bf%d0%b0%d0%b4%d0%bd%d0%b0%d0%bb%d0%b8-%d0%bc%d1%8a%d0%b6-%d0%b2-%d0%b0%d0%b2%d1%82%d0%be%d0%b1%d1%83%d1%81/", "text": "Днес към 13.35 часа на тел. 112 бил подаден сигнал за агресивно поведение на група младежи, пътували в автобус № 78 на градския транспорт. Малко по-късно, отново от спешния телефон, било насочено съобщение от мъж, който обяснил, че бил ударен от младежите, успял е да слезе на една от спирките в кв. „Хаджи Димитър“, не иска медицинска помощ. Пояснил е, че ще подаде жалба в столичното Пето РУ, съобщават от МВР. Предприети са действия за установяването на всички факти и обстоятелства около случая. От СДВР правят опити да се свържат с подалия на тел. 112 сигнал мъж, но на този етап той не отговаря на мобилния си телефон. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.04", "title": " Група младежи нападнали мъж в автобус по линия 78 в столицата"}
{"url": "https://trud.bg/e%d1%80%d0%b4%d0%be%d0%b3%d0%b0%d0%bd-%d0%bf%d1%80%d0%b5%d0%b4%d1%83%d0%bf%d1%80%d0%b5%d0%b4%d0%b8-%d1%82%d1%83%d1%80%d1%86%d0%b8%d1%8f-%d0%bd%d1%8f%d0%bc%d0%b0-%d0%b4%d0%b0-%d0%bf%d1%80%d0%b8%d0%b5/", "text": "Държавният глава на Турция Реджеп Тайип Ердоган предупреди, че Анкара няма да допусне добиването на нефт и газ в Източното Средиземноморие чрез изключване на страната и на Севернокипърската турска република от плановете, съобщи Daily Sabah. „Ние няма да приемем опитите за изземването на природните ресурси в Източното Средиземноморие чрез изключване на Турция и на Севернокипърската турска република“, заяви Ердоган на церемония в командването на Истанбулската корабостроителница по повод предаването на корвета „Бургазада“ на турския флот. Корветът е третият плавателен съд, построен като част от проекта „Национален кораб“ (MILGEM). АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.11.04", "title": " Eрдоган предупреди: Турция няма да приеме опити за изземване на природните ресурси на Източното Средиземноморие"}
{"url": "https://trud.bg/%d0%b1%d0%be%d0%b6%d0%b8%d0%bd%d0%be%d0%b2-%d1%80%d0%b0%d0%b7%d1%81%d1%82%d1%80%d0%b5%d0%bb%d1%8f-%d1%87%d0%b5%d1%80%d0%bd%d0%be-%d0%bc%d0%be%d1%80%d0%b5/", "text": "Валери Божинов разстреля „Черно море“! Нападателят вкара победния гол за „Ботев“ (Враца) при успеха с 2:1. При радостта си 32-годишният играч имитира стрелба с автомат. „Много трудна победа – каза Божинов. – Моите съотборници са фантастични. Когато човек дава всичко от себе си, съдбата му се отблагодарява. В „Ботев“ съм, за да помогна, отборът да вдигне класата.“ Двубоят е седми пореден за тима от Варна в първенството, в който допусна поне два гола. „Много борба, малко футбол – каза Илиан Илиев, треньор на „Черно море“. – Не стана красив мач, само единоборства и фаулове.“ Колегата му Сашо Ангелов, треньор на „Ботев“, призна, че неговият тим е надделял с повече битка и характер, но си пожела в скоро време момчетата му да започнат да демонстрират и повече други футболни достойнства.", "date": "2018.11.04", "title": " Божинов разстреля „Черно море“"}
{"url": "https://trud.bg/%d1%83%d0%b5%d0%bc%d0%b1%d0%bb%d0%b8-%d0%b2-%d0%b7%d0%bb%d0%b0%d1%82%d0%be-%d0%b7%d0%b0-%d1%80%d1%83%d0%bd%d0%b8/", "text": "Арката на стадион „Уембли“ ще бъде оцветена в златисто за бенефис на легендата Уейн Руни. Нападателят се отказа от националния отбор на страната си през 2017-та, но 12 месеца по-късно се завръща с капитанската лента за прощален мач. Двубоят ще бъде на 15 ноември срещу САЩ – страната, в която играе 33-годишният британец. Руни ще запише своя мач номер 120 за родината си, с което ще сложи и финалния щрих на кариерата си за нея. Нападателят дебютира в националния на 17 години през февруари 2003 г. Оттогава наниза 53 гола за родината си, ставайки най-добрият реализатор в историята на „Трите лъва“.", "date": "2018.11.04", "title": " „Уембли“ в злато за Руни"}
{"url": "https://trud.bg/%d0%b8%d0%b7%d1%82%d0%b5%d0%b3%d0%bb%d0%b5%d0%bd%d0%b8-%d1%81%d0%b0-%d0%b4%d0%b0%d0%bd%d0%bd%d0%b8%d1%82%d0%b5-%d0%be%d1%82-%d0%b5%d0%b4%d0%bd%d0%b0%d1%82%d0%b0-%d1%87%d0%b5%d1%80%d0%bd%d0%b0-%d0%ba/", "text": "Разследващите са успели да изтеглят часове със записи от черната кутия, записващата данните на полета и на бордовите уреди от катастрофиралия самолет на индонезийската авиокомпания „Лайън еър“, предаде Асошиейтед прес. Заместник-шефът на Националната комисия за транспортна безопасност Харьо Сатмико каза на пресконференция в Джакарта днес, че успешно са били свалени 69 часа записи от тази черна кутия, включително и записите от фаталната нощ на катастрофата в понеделник, 29 октомври, при която боингът, летящ по вътрешен полет, падна в морето край остров Ява и загинаха всичките 189 души на борда. Кутията с полетните данни бе открита от водолази в четвъртък и бе доста повредена. Тогава следователите казаха, че е необходима специална обработка, за да бъде извлечена съдържащата се в нея полетна информация. Усилията им очевидно са се увенчали с успех. , предаде Асошиейтед прес. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.04", "title": " Изтеглени са данните от едната черна кутия на катастрофиралия индонезийски самолет, търси се другата"}
{"url": "https://trud.bg/%d0%b1%d1%80%d0%b0%d0%b4-%d0%bf%d0%b8%d1%82-%d0%b8-%d0%b4%d0%b8-%d0%ba%d0%b0%d0%bf%d1%80%d0%b8%d0%be-%d0%bf%d1%80%d0%b8%d0%b7%d0%be%d0%b2%d0%b0%d1%85%d0%b0-%d0%b0%d0%bc%d0%b5%d1%80%d0%b8%d0%ba%d0%b0/", "text": "Леонардо Ди Каприо и Брад Пит призоваха американците да излязат да гласуват на предстоящите междинни избори в Съединените щати във вторник. Актьорите се появиха заедно в клип, в който коментират защо тези избори са важни. По думите им вотът ще има огромно значение за развитието на Съединените щати във всички сфери, затова е необходимо гласът на американците дa бъде чут. „Бъдещето на страната ни ще се решава тази седмица. Изборите имат значение не само когато се гласува за президент. Тези избори може да окажат най-големите последици в днешно време. Залогът е твърде голям – от законите за притежание на оръжие, миграционната политика, чистотата на водата и въздуха”, подчертава Ди Каприо. „Изборите ще определят бъдещето нa промените на климата, реформите в съдебната система, финансирането на образованието, равенството на хората с различна сексуална ориентация и дори възможността за гласуване”, коментира Брад Пит. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.11.04", "title": " Брад Пит и Ди Каприо призоваха американците да гласуват на предстоящите междинни избори"}
{"url": "https://trud.bg/%d0%b2%d1%8a%d0%b2-%d0%b2%d1%82%d0%be%d1%80%d0%bd%d0%b8%d0%ba-%d0%b2%d0%be%d0%b4%d1%8f%d1%82-%d0%b2-%d1%81%d1%8a%d0%b4%d0%b0-%d1%88%d0%be%d1%84%d1%8c%d0%be%d1%80%d0%b0-%d1%83%d0%b1%d0%b8%d0%bb-%d0%b4/", "text": "Прокуратурата   с месец стаж зад волана, който  .  Обвинението е за причиняване на смърт по непредпазливостна две лица, при управление на МПС с несъобразена скорост, съобщиха от държавното обвинение. Наказанието за това престъпление е от 3 до 15 години затвор. Най-вероятно във вторник той ще бъде доведен в съда, където ще се гледа мярката му за неотклонение. На Архангелова задушница Ганка /70г./ и Каля /84г./, тръгнали към гробището, за да почетат мъртвите си близки. Двете били съседки, живеели една срещу друга, и имали обща мъка – загубили синовете си – Ганка преди години в катастрофа, а Каля преди няколко месеца изпратила детето си в последния му път. Както вървели по улица „Петър Берон“,  , който ги притиснал към сградата до улицата и ги размазал. Ганка починала на място, а комшийката и малко по-късно в болницата. Шофьорът на мерцедеса е 18-годишният Алекс Димов. Той е от богата ромска фамилия. Семейството му се занимава с търговия, казаха местни жители. Преди година младежът се оженил. Вдигнали голяма сватба, а един от подаръците бил автомобилът. В Карнобат се говори, че участвал в гонки. И друг път го виждали да фучи с мерцедеса по улиците.  В кръвта му не са открити алкохол, отрицателни са пробите и за наркотици. Алекс Димов е арестуван. По случая е образувано досъдебно производство. Ще се проверява и дали Алекс е участвал в гонка с друг автомобил, казаха униформените. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.11.04", "title": " Във вторник водят в съда шофьора, убил две жени"}
{"url": "https://trud.bg/%d0%bd%d0%b0%d0%b4-1000-%d0%bd%d0%b5%d0%bb%d0%b5%d0%b3%d0%b0%d0%bb%d0%bd%d0%b8-%d0%bf%d1%80%d0%b5%d1%81%d0%b5%d0%bb%d0%bd%d0%b8%d1%86%d0%b8-%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0/", "text": "Над 1000 нелегални преселници са задържани в Турция при операции, проведени между 21 октомври и 2 ноември, съобщи в. „Хюриет дейли нюз“, позовавайки се на Анадолската агенция. През последната седмица на различни места в Турция бяха задържани 1012 нелегални мигранти, съобщи вчера министърът на вътрешните работи. Било е намерено и тяло на нелегален мигрант в Егейско море. Турция е основен маршрут за нелегалните мигранти, които опитват да достигнат Европа, особено след началото на гражданската война в Сирия през 2011 г., отбелязва „Хюриет дейли нюз“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.04", "title": " Над 1000 нелегални преселници задържаха в Турция за по-малко от месец"}
{"url": "https://trud.bg/%d0%bc%d0%b0%d0%ba%d0%b5%d0%b4%d0%be%d0%bd%d1%81%d0%ba%d0%be%d1%82%d0%be-%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%be-%d0%b2%d1%8a%d0%b2%d0%b5%d0%b6%d0%b4%d0%b0-%d0%bf/", "text": "Македонското правителство въвежда прогресивен данък върху доходите, съобщи министърът на финансите Драган Тевдовски, цитиран от агенция МИА. 90 000 динара е прагът, над който ще има допълнителен данък от 8%. Министър Тевдовски представи вчера данъчна реформа, като заяви, че повечето граждани ще плащат същия размер данъци, както досега, а увеличеният данък ще засегне само един процент от населението, чиито доходи надхвърлят сумата от 90 000 динара. През 2017 г. един процент от гражданите на Македония са печелили 4 486 евро средно на месец, което е 14,4 пъти повече от скромния национален доход. Това прави Република Македония една от страните в Европа с най-силно изразено неравенство по отношение на доходите. „Ние дадохме нашата дума“, каза финансовият министър и припомни, че правителството е обещало по време на предизборната кампания да въведе справедлива данъчна система. По думите му най-успешните икономики в света разчитат на справедлива данъчна система, особено в Европа и САЩ. Говорейки за съседните държави, Драган Тевдовски каза, че Албания е заменила плоския данък с прогресивно данъчно облагане през 2014 г. Финансовият министър съобщи също, че нараства сумата, която подлежи на данъчно облагане, от 7500 динара на 8000 динара, за да може хората с ниски доходи да ползват данъчни облекчения. Очаква се реформата да донесе допълнителни 25 милиона евро за борба с бедността, отбелязва МИА. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.11.04", "title": " Македонското правителство въвежда прогресивен данък върху доходите"}
{"url": "https://trud.bg/%d1%85%d1%80%d0%b8%d1%81%d1%82%d0%be-%d0%bf%d1%80%d0%be%d0%b4%d0%b0%d0%bd%d0%be%d0%b2-%d1%83%d0%bf%d1%80%d0%b0%d0%b2%d0%bb%d1%8f%d0%b2%d0%b0%d1%89%d0%b8%d1%82%d0%b5-%d0%b2%d0%b7%d0%b8%d0%bc%d0%b0/", "text": "„Управляващите взимат пари с бюджета от хората, а после им ги връщат. Бедните хора ще дадат най-много. Колкото и нестабилно да е управляващото мнозинство, то ще се събере и ще си приеме бюджета, без да се съобразява с аргументите на опозицията“. Това заяви зам.-председателят на ПГ на „БСП за България“ Христо Проданов пред БНР. Той подчерта, че парламентарният дебат често умишлено е заглушаван от управляващите, като не приемат предложенията дебатите да се излъчат пряко по националното радио и телевизия. „Правим широки обществени обсъждания по темите, които предлагаме. По повод алтернативния бюджет изнасяме дебата отново извън залата, като в понеделник ще имаме среща с финансисти, икономисти, учени, професионални организации, синдикати. В тези срещи се опитваме да чуем всички аргументи „за“ или „против“ нашите предложения, като се съобразяваме с тях“, обясни той. Проданов подчерта, че министърът на финансите не е счетоводител, а политик. „Бюджетът на държавата е различен от бюджета на една фирма. През него се осъществяват основните политики за следващата година, задават се приоритети в кои области държавата ще вложи повече усилия. „На всеки по малко“ за нас не е устойчива политика, която да зададе правилна посока“, уточни той. Като пример посочи здравеопазването. „В рамките на две години бюджетът за здравеопазване става с 1 млрд. лв. повече. В същото време българите сме намалели още с 120 000-130 000. Подобрение в здравеопазването няма. Другата година ще е същото. Настояваме за радикални реформи, за може парите на българските граждани да се харчат правилно“, категоричен е зам.-председателят на ПГ на „БСП за България“. Проданов коментира и изказването на Цветанов, че БСП се храни от скандали. „Скандалът с корупцията за паспортите от БСП ли беше създаден? Скандалното изказване на вицепремиера Симеонов, адресирано към майките на деца с увреждания и последвалото изказването на премиера Борисов, че по-добре Симеонов да остане, защото ще се разпадне коалицията, не са провокирани от БСП. Тези скандали са ежедневие и идват от управляващото мнозинство“, каза още той и допълни, че БСП, като опозиционна партия, не може да не вземе отношение и да ги коментира. По повод предложението за въвеждане на прогресивно данъчно облагане, Проданов обясни, че това е по-справедливо и сегашната данъчна система има нужда от промяна. „Облагането с плосък данък е изчерпано“, категоричен е той. Проданов подчерта, че икономическата и политическата обстановка в страната се е променила. „От БСП понасяме санкциите си за това, че не сме се регистрирали в зала. Когато пътуваме в страната и се срещаме с хората, също оставаме без заплата. Избрали сме този път и смятаме, че той е по-правилен, отколкото да стоим и да крепим мнозинството, което работи против интересите на българите“, каза още народният представител. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.04", "title": " Христо Проданов: Управляващите взимат пари с бюджета от хората, а после им ги връщат"}
{"url": "https://trud.bg/%d1%81%d1%82%d0%be%d0%b8%d1%87%d0%ba%d0%be%d0%b2-%d0%bf%d0%be%d0%b4%d0%bf%d0%b8%d1%81%d0%b2%d0%b0-2000-%d0%ba%d0%bd%d0%b8%d0%b3%d0%b8-%d0%b7%d0%b0-%d0%b4%d0%b5%d0%bd/", "text": "Христо Стоичков подписа за ден 2000 книги! Звучи невероятно, но е факт. Още с кацането на българска земя от Лондон кавалерът на „Златната топка“ видя стая в хотел „Маринела“, където със златен писец трябваше да сложи 300 автографа. В неделния ден подписването продължи на „шеста скорост“. Повечето екземпляри от автобиографията „Историята“ са поименни и съответно всеки с лично пожелание. Стоичков очаква над 300 гости на промоцията на своята книга в зала „София“ на столичния хотел. Между тях са и много именити личности от „Левски“ – отбор, който винаги е бил съперник на Камата. „Аз не деля приятелите си“, отсече Стоичков при изготвянето на списъка. Хотел „Маринела“ ще приеме истинска плеада от спортни звезди на България – олимпийски, световни и европейски шампиони. Чака се целият футболен тим на ЦСКА, където най-известният българин по света е съакционер. Сред гостите ще бъдат много известни личности от политиката, бизнеса и културата. „ Тази книга означава много за мен, а още повече, че ще я представя редом с моите приятели през годините, които никога не са ме предали“, каза Стоичков около полунощ, след като разписа и последната останала на масата „История“. Пресконференцията и презентацията ще бъдат предавани дори директно по БНТ 1, който взе ексклузивните права. Веднага след края Стоичков заминава за Маями, където работи като анализатор на американския тв гигант „Унивижън“.", "date": "2018.11.04", "title": " Стоичков подписва 2000 книги за ден"}
{"url": "https://trud.bg/%d0%ba%d0%bd%d0%b4%d1%80-%d0%bf%d1%80%d0%b5%d0%b4%d1%83%d0%bf%d1%80%d0%b5%d0%b4%d0%b8-%d1%81%d0%b0%d1%89-%d1%87%d0%b5-%d0%bc%d0%be%d0%b6%d0%b5-%d0%b4%d0%b0-%d1%81%d0%b5-%d0%b2%d1%8a%d1%80%d0%bd%d0%b5/", "text": "Северна Корея предупреди САЩ, че има „сериозно“ намерение да се върне към политическата стратегия, предполагаща да развива ядрения си арсенал, ако не бъдат вдигнати наложените й икономически санкции, предаде Франс прес. Пхенян години наред се придържаше към т. нар. стратегия бюнджин, предвиждаща едновременно развитие на ядрените възможности и на икономиката. През април севернокорейският ръководител Ким Чен-ун заяви, че страната вече се е сдобила с ядрени оръжия и занапред Северът ще се концентрира върху „социалистическото икономическо строителство“. На полуострова цари „нов климат на разведряване и мир“, обясни той. Външното министерство на КНДР заяви в комюнике, че Пхенян може да се върне към политиката „бюнджин“, ако САЩ не променят своя подход към санкциите срещу Северна Корея. Водеща страна в международните усилия, положени през 2017 г. с цел икономически натиск върху КНДР, САЩ отказват да облекчат санкциите, докато Северът не осъществи „окончателна и изцяло проверима денуклеаризация“. Пхенян осъди „гангстерските методи“ на американците и ги обвини, че настояват КНДР да се разоръжи едностранно, без да правят отстъпки от своя страна. „Подобряването на отношенията и санкциите са несъвместими“, се казва в комюникето. Северът все още очаква „съответния отговор от САЩ“, добавя Пхенян. /БТА/ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.04", "title": " КНДР предупреди САЩ, че може да се върне към предишната си политика в ядрената сфера"}
{"url": "https://trud.bg/%d0%be%d0%b2%d0%bb%d0%b0%d0%b4%d1%8f%d0%bd-%d0%b5-%d0%bf%d0%be%d0%b6%d0%b0%d1%80%d1%8a%d1%82-%d0%bd%d0%b0-%d1%81%d0%bc%d0%b5%d1%82%d0%b8%d1%89%d0%b5%d1%82%d0%be-%d0%ba%d1%80%d0%b0%d0%b9-%d1%80%d1%83/", "text": "Овладян е  , който възникна вчера по обяд. Това съобщи кметът на града Пламен Стоилов. Продължава тлеенето, като огънят се мести под повърхността. Проблемът идва от метана, отделящ се при гниенето на органичните отпадъци, който се възпламенява. Епизодично се появяват и малки огнища, но екипи от огнеборци ги загасят. Директорът на противопожарната служба комисар Димитър Павлов заяви, че на място са три пожарни, като работата продължава вече цяло денонощие. Павлов и Стоилов заявиха, че единственият начин за пълното потушаване е запръстяването. По тази причина операторът на депото е привлякъл допълнителна тежка техника. Кметът заяви, че се надява до края на деня целият проблемен участък да бъде запръстен. Поне още седмица след това теренът ще бъде наблюдаван. Стоилов каза още, че утре ще бъде изпратена комисия на място, която да установи причините за пожара. Кметът заяви, че операторът на регионалното депо ще бъде санкциониран. „Негово задължение е да създаде такава организация, че сметището да не гори. Затова даваме общински пари, а той за това е оператор – да си изпълнява задълженията в пълен обем“, каза Стоилов, цитиран от БТА. Завишени нива на замърсители на въздуха в Русе, но без превишения на нормите са отчетени от автоматичната станция в кв. „Възраждане“ и мобилната станция на бул. „България“ тази нощ вследствие на пожара. От Регионалната инспекция по околната среда и водите съобщават, че завишения има в показателите на атмосферните замърсители бензен, азотни оксиди, въгледороден оксид и фини прахови частици. Такива превишения са характерни за горивни процеси след пожар. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.04", "title": " Овладян е пожарът на сметището край Русе"}
{"url": "https://trud.bg/%d1%81%d0%b5%d0%b4%d0%b5%d0%bc-%d0%be%d1%82-%d0%bd%d0%b0%d0%b9-%d0%bd%d0%b5%d0%b2%d0%b5%d1%80%d0%be%d1%8f%d1%82%d0%bd%d0%b8%d1%82%d0%b5-%d0%bc%d0%b5%d1%81%d1%82%d0%b0-%d0%b7%d0%b0-%d1%81%d0%bf%d0%be/", "text": "Когато тренировките ти носят не само полза, но и удоволствие определено ефектът ще бъде двоен. Предлагаме ви 7 от най-необичайните места за спортуване. Местата наистина са впечатляващи и всеки път карат любителите отново и отново да се връщат. 1.На червените скали Намира се в Колорадо, САЩ. Тук няма тренажори, но мястото е много популярно сред активно спортуващите. Тренировките са на площ 6400 фута във вид на стъпала. Уединението, хубавият въздух, завладяващата музика, която някъде се губи в дълбините на червените скали – какво по-хубаво от това за качествена тренировка? 2.Фитнес на колела Това е истински автобус с тренажорна зала отвътре. Това чудо на колела дефилира из Ню Йорк. А вътре има всичко необходимо, за да си направиш разпускане на гърба, ръцете, краката, та дори и преса. И всичко е обмислено до най-малкия детайл. Вълшебният автобус спира пред офиса ви, излизате и започвате занимание. Някои дори тренират, както са в костюм. А домакините съветват: правете всички упражнения бавно, мускулите се натоварват както трябва, а рискът от наранявания е минимален. 3. На вода В Сан Диего има студио, където упражненията за разтягане, пилатес и йога се правят не върху скучни килими, а на плаващи платформи. На първо място, гледката по време на обучението е великолепна. А на второ заниманията стават още по-ефективни. Та нали да запазиш равновесие на подобна платформа не е никак лесна работа.     4. На покрива Тази зала се намира в Хонконг, принадлежи на хотел и е разположена на покрива на небостъргач. Тук има и басейн, и тренажори. Любопитното е, че съоръжението работи 24 часа. Само си представете какви красоти се откриват тук през нощта. 5. В зелено В Амстердам може да се види необичайна сграда, цялата покрита със зеленина. Този оазис скрива в себе си цял свят с фитнес занимания. Има всичко, басейн, зала, сауна. Пълно уединение и спокойствие. Нищо излишно.     6. Бруклин Булдерс Това пространство обединява в себе си зони за скално катерене, бегови и силови тренировки. Намира се в 3 града в Щатите. И освен с яркия си и креативен дизайн центърът разполага и с работни места, по подобие на офис. 7. Йога сред лабиринти Ако искате изцяло да се потопите в атмосферата на йогата, то вижте какво се случва в Сан Франциско. Там заниманията са в истински храм. Приглушена светлина, прозорци с цветно стъкло, елементите на величествената архитектура, очарователната музика и  компанията на единомишленици. Това е всичко, което ви е необходимо.", "date": "2018.11.04", "title": " Седем от най-невероятните места за спорт"}
{"url": "https://trud.bg/%d0%b0%d0%bd%d0%b3%d0%b5%d0%bb-%d0%b4%d0%b6%d0%b0%d0%bc%d0%b1%d0%b0%d0%b7%d0%ba%d0%b8-%d0%bd%d0%b0%d0%b4-%d0%b5%d0%b2%d1%80%d0%be%d0%bf%d0%b0-%d0%bd%d0%b0%d0%b4%d0%b2%d0%b8%d1%81%d0%b2%d0%b0-%d0%bd/", "text": "Над Европа надвисва нова опасност – Глобалният пакт за миграция на ООН. Това се казва в позиция на представителя в Европейския парламент Ангел Джамбазки в отговор на заявките, че България ще подкрепи документа в Мароко през декември тази година. Глобалният пакт за миграцията предизвиква сериозни тревоги и основателни опасения. Под табелата „легална миграция“ се отваря широко вратата на милиони ислямисти и икономически мигранти, които ще залеят Европа. Географското положение на България ни задължава да бъдем особено внимателни към подобни документи, се казва още в позицията на Джамбазки, който е и зам.-председател на ВМРО – Българско национално движение. Приемането на Глобалния пакт би довел до катастрофални последици за българската държава. Той ще задължи България поради геополитическото ѝ положение да създаде пътища за редовна миграция. Нещо повече, предвид заложените изисквания всяка една страна ще трябва „задължително да приема, осигурява и гарантира всеки един бъдещ мигрант“ и съответно социалната ни система би рухнала. Средствата, които са събирани от всеки един български данъкоплатец, ще отиват за издръжка на един такъв несигурен поток от мигранти, като дори се предвижда тези от тях, които нямат лични документи, да получават такива от приемащата държава и автоматично да могат да се ползват с правата на всеки български гражданин, се посочва още в позицията на Джамбазки. „Подобен документ, който облечен под формата на юридически необвързващ пакт, заплашва подмяната на етническия състав както на българската държава, така и на цяла Европа. Държавите са заплашени от икономическа криза и колапс на социалните им системи. С безпроблемното предоставяне на нови лични документи за самоличност на мигрантите се застрашава международната сигурност и широко се отварят вратите за нова вълна от терористични атаки. Позицията, която българската държава следва да заеме, е отново същата като на Унгария, която отказа да подпише подобен документ, имащ за цел да възпрепятства възстановяването на политиката на Съюза за европейска сигурност. Приложено излагам своите опасения от конкретните текстове в документа, който съм адресирал и до нашите коалиционни партньори от НФСБ и „Атака“. Мисля, че е редно да формираме единна позиция в ОП и да я поставим на обсъждане в българското правителство. Очаквам отговорите на колегите от ОП.“, заявява още Ангел Джамбазки. Уважаеми г-н Сидеров,  Уважаеми г-н Симеонов  Обръщам се към Вас във връзка с предстоящото подписване на окончателния текст на Глоблния пакт за миграция на ООН и позицията на България, която предвид интересите на българските граждани следва тя да заеме на предстоящата през декември конференция в Мароко.  На пръв поглед, документът не влече след себе си никаква юридическа обвързаност за страните, но при по-задълбочен прочит се вижда, че той съдържа императивни по своя характер формулировки, които следва да бъдат приети и изпълнени от държавите. Пактът дефинира миграцията като „положителен глобален феномен, който е източник на благоденствие и иновации“. Внушението, което иска да втълпи ООН на обществеността е в разрез с всички вековни традиционни разбирания на българското общество, което също усети негативните последици от мигрантската вълна последните години.  Моля, да обърнете внимание на следните пасажи от Пакта, които засягат теми относно Маршрутите на миграция, финансиране и грижата за мигрантите:  Маршрути:  Objective 3 c) да създаде отворени и достъпни информационни пунктове по съответните маршрути на миграция, които да насочват мигрантите към консултация съобразена за деца и хора от различни полове, да предлагат възможности за общуване с консулските представители на страната на произход и да предоставят съответната информация относно правата на човека и основните свободи, подходяща защита и помощ, възможности и пътища за нормална миграция и възможности за връщане на език, който съответното лице разбира;  Objective 8 a) а. Преглед на въздействието на свързаните с миграцията политики и закони, за да се гарантира, че те не създават или създават риск от изчезване на мигрантите, включително чрез идентифициране на опасни транзитни маршрути, използвани от мигранти, като работи с други държави, както и съответните заинтересовани страни и международни организации да се определят контекстните рискове и да се създадат механизми за предотвратяване и реагиране при такива ситуации, като се обръща специално внимание на децата мигранти, особено тези, които не са придружавани или са разделени;  Objective 8 b) Да се даде възможност на мигрантите да комуникират със семействата си, за да ги информират, че са живи, като улеснят достъпа до средства за комуникация по маршрути и на тяхното местоназначение, включително в местата за задържане, както и достъп до консулски мисии, организации, които могат да осигурят помощ за семейните контакти, особено в случаите на непридружени или разделени деца мигранти, както и на подрастващи;  Objective 9 c) б) да използват транснационални, регионални и двустранни механизми за обмен на информация и разузнавателни данни относно маршрутите на трафика на хора, контрабандата, начина на действие и финансовите транзакции на контрабандни мрежи, уязвимостта, пред която са изправени нелегалните имигранти и други данни за разкомплектоване на контрабандни мрежи и за засилване на съвместните отговори;  Objective 9 c) Разработване на протоколи за сътрудничество, които са съобразени за хора от различни полове и които са чувствителни към децата по маршрутите на миграция, които очертават стъпка по стъпка мерки за адекватно идентифициране и подпомагане на нелегалните имигранти в съответствие с международното право, както и за улесняване на трансграничното правоприлагане и разузнаване сътрудничеството с цел предотвратяване и противодействие на контрабандата на мигранти, с цел да се сложи край на безнаказаността на контрабандистите и да се предотврати нелегалната миграция, като същевременно се гарантира, че мерките за борба с контрабандата спазват изцяло човешките права;  Objective 10 c) да наблюдава неправомерните миграционни маршрути, които могат да бъдат експлоатирани от мрежите за трафик на хора, за да засилят сътрудничеството на двустранно, регионално и междурегионално равнище за предотвратяване, разследване и наказателно преследване на извършителите както и относно идентифицирането, защитата и подпомагането на жертвите на трафик на хора;  Свързани с парични средства:  Objective 2 f) Засилване на сътрудничеството между хуманитарните участници и участниците в развитието, включително чрез насърчаване на съвместен анализ, подходи с много донори и многогодишни цикли на финансиране с цел разработване на дългосрочни отговори и резултати, които гарантират зачитане на правата на засегнатите лица, както и икономическата и социалната самостоятелност, и като се гарантира, че тези усилия отчитат миграцията  Objective 17 c) Насърчаване на независима, обективна и качествена отчетност на медиите, включително интернет базирана информация, включително чрез повишаване на чувствителността и образоване на медийни специалисти по въпроси, свързани с миграцията и терминология, инвестиране в стандарти за етично отчитане и реклама и спиране на отпускането на публично финансиране материална подкрепа за медиите, които системно насърчават нетърпимостта, ксенофобията, расизма и други форми на дискриминация спрямо мигрантите при пълно зачитане на свободата на медиите;  Implementation 43 b) c)  Решаваме да създадем механизъм за изграждане на капацитет в рамките на ООН, като се основаваме на съществуващите инициативи, които подкрепят усилията на държавите-членки за прилагане на Глобалния договор. Тя позволява на държавите-членки, Обединените нации и други заинтересовани страни, включително частния сектор и благотворителните фондации, да дават доброволни технически, финансови и човешки ресурси, за да укрепят капацитета и да насърчават сътрудничеството с много партньори. Механизмът за изграждане на капацитет ще се състои от:  (v) определяне на възможностите за финансиране, включително чрез иницииране на начален фонд;  b) начален фонд за първоначално финансиране за реализиране на проектирани решения чрез:  (i) осигуряване на финансиране, където е необходимо, за започване на конкретни проекти;  (ii) допълване на други източници на финансиране  (iii) получаване на доброволни финансови вноски от държавите-членки, ООН, международните финансови институции и други заинтересовани страни, включително частния сектор и благотворителните фондации;  Грижа за мигрантите:  Shared responsibilities 12. Този Глобален договор има за цел да смекчи неблагоприятните фактори и структурните фактори, които възпрепятстват хората да изграждат и поддържат устойчиви начини за препитание в страните си на произход и така ги принуждават да търсят бъдеще на друго място. Тя възнамерява да намали рисковете и уязвимостта, пред които са изправени мигрантите на различни етапи на миграцията, като зачита, защитава и изпълнява техните права на човека и им предоставя грижи и помощ. Тя се стреми да се заеме с легитимните тревоги на общностите, като същевременно признава, че обществата са подложени на демографски, икономически, социални и екологични промени на различни мащаби, които могат да имат последици и да бъдат резултат от миграцията. Тя се стреми да създаде благоприятни условия, които дават възможност на всички мигранти да обогатят нашите общества чрез техните човешки, икономически и социални възможности и по този начин да улеснят приноса им за устойчиво развитие на местно, национално, регионално и световно равнище.  Objective 7 f) Защита на непридружени и разделени деца на всички етапи на миграцията чрез установяване на специализирани процедури за тяхното идентифициране, насочване, грижи и събиране на семейството и предоставяне на достъп до здравни услуги, включително психично здраве, образование, правна помощ и право да бъдат изслушани в административни и съдебни процедури, включително чрез бързо назначаване на компетентен и безпристрастен законен настойник, като основно средство за преодоляване на тяхната уязвимост и дискриминация, защита от всякакви форми на насилие и осигуряване на достъп до устойчиви решения, които са в техен интерес;  Objective 13а) да използват съществуващите съответни механизми за правата на човека, за да подобрят независимия мониторинг на задържането на мигранти, като гарантират, че това е мярка в крайна сметка, че нарушенията на правата на човека не се случват и че държавите насърчават, прилагат и разширяват алтернативите на задържането, мерки за лишаване от свобода и договорености за грижи в общността, особено в случай на семейства и деца;  е) Намаляване на негативните и потенциално трайни последици от задържането на мигранти, като се гарантира справедлив процес и пропорционалност, че е за най-кратък период от време, че той гарантира физическа и психическа неприкосновеност и че достъпът до храна, основни права на здравеопазване, правна ориентация и съдействие, информация и комуникация, както и подходящо настаняване, в съответствие с международното право в областта на правата на човека;  Objective 13 f) Намаляване на негативните и потенциално трайни последици от задържането на мигранти, като се гарантира справедлив процес и пропорционалност, че е за най-кратък период от време, че той гарантира физическа и психическа неприкосновеност и че достъпът до храна, основни права на здравеопазване, правна ориентация и съдействие, информация и комуникация, както и подходящо настаняване, в съответствие с международното право в областта на правата на човека;  Objective 13 h) з) да защитава и зачита правата и интересите на детето по всяко време, независимо от статуса на миграцията, като осигурява наличието и достъпността на жизнеспособна гама от алтернативи на задържането в контекст, който не е лишаван от лишаване от свобода, благоприятстващ общностните грижи, да осигури достъп до образование и здравеопазване и да зачита правото на семеен живот и единство на семейството и като работи за прекратяване практиката на задържане на деца в контекста на международната миграция.  Objective 15 e) Включване на здравните потребности на мигрантите в националните и местните здравни политики и планове, като укрепване на капацитета за предоставяне на услуги, улесняване на достъпния и недискриминационен достъп, намаляване на комуникационните бариери и обучение на доставчици на здравни услуги за предоставяне на услуги, за да се насърчи физическото и психическото здраве на мигрантите и общностите като цяло, включително като се вземат предвид съответните препоръки от Рамката на приоритетите и ръководните принципи на Световната здравна организация за насърчаване на здравето на бежанците и мигрантите;  Приемането на Глобалния пакт би бил с катастрофални последици за българската държава. Той ще задължи България поради геополитическото й положение да създаде пътища за редовна миграция. Нещо повече, предвид заложените изисквания, всяка една страна ще трябва „задължително да приема, осигурява и гарантира всеки един бъдещ мигрант“, и съответно социалната ни система би рухнала. Средствата, които са събирани от всеки един български данъкоплатец ще отиват за издръжка на един такъв несигурен поток от мигранти, като дори се предвижда тези от тях, които нямат лични документи да получават такива от приемащата държава и автоматично да могат да се ползват с правата на всеки български гражданин.  Подобен документ, който облечен под формата на юридически необвързващ пакт, заплашва подмяната на етническия състав както на българската държава, така и на цяла Европа. Държавите са заплашени от икономическа криза и колапс на социалните им системи. С безпроблемното предоставяне на нови лични документи за самоличност на мигрантите се застрашава международната сигурност и широко се отварят вратите за нова вълна от терористични атаки.  Изразявам пред Вас категоричната си позиция, че българската държава следва да застане редом до Унгария и Полша, европейски държави отказващи подписването на документа, който има за цел да възпрепятства възстановяването на всеобщата европейска политика по сигурност на границите и застрашава икономическия просперитет на всяка държава членка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.11.04", "title": " Ангел Джамбазки: Над Европа надвисва нова опасност – Глобалният пакт за миграция на ООН"}
{"url": "https://trud.bg/%d0%bb%d0%b5%d0%b2%d1%81%d0%ba%d0%b8-%d0%b3%d1%80%d0%be%d0%bc%d0%b8-%d0%b1%d0%be%d1%82%d0%b5%d0%b2-%d0%bf%d0%b4-%d1%81%d0%bb%d0%b5%d0%b4-%d1%82%d1%80%d1%83%d1%81/", "text": "„Левски“ разби „Ботев“ (Пд) с 4:1 в мач от 14-ия кръг на Първа лига. Успехът дойде четири дни след отпадането за купата на България от „Черно море“ с дузпи, което бе и първият по-сериозен трус на „Герена“ под ръководството на наставника Славиша Стоянович. Въпреки драматичната загуба във Варна, „сините“ отново бяха на познатото добро ниво. Поредни два гола за домакините реализира Станислав Костов, увеличавайки актива си на 13 от началото на сезона. В трети пореден двубой се разпиха и халфът Хали Тиам, а едно попадение добави и Давиде Мариани. Почетният гол за гостите от Пловдив бе дело на Антонио Вутов, дошъл след безумна грешка на стража Божидар Митрев. Вратарят на „Левски“ не успя да улови топката при слаб удар от сериозна дистанция в последната секунда на първата част. Въпреки освиркванията от трибуните обаче, вратарят намери сили да доиграе двубоя за разлика от мача с „Вадуц“ (3:2) в Лига Европа през лятото. Тогава Митрев си тръгна на полувремето, а в последствие Мартин Полачек зае мястото под рамката на „сините“. Феновете на „Левски“, които отново имаха солидно присъствие на трибуните, издигнаха транспаранти в подкрепа на Холмар Ейолфсон. Бранителят се контузи в сряда и ще отсъства от терените минимум шест месеца. Двубоят пропусна и капитанът на „сините“ Иван Горанов, който лекува травма в ребрата. Неговото място в отбрана зае Луи Нганиони, а за бившия играч на „Лион“ това бе дебют.", "date": "2018.11.04", "title": " „Левски“ громи „Ботев“ (Пд) след труса"}
{"url": "https://trud.bg/%d0%b0%d1%80%d0%b8%d0%b0%d0%bd%d0%b0-%d0%b3%d1%80%d0%b0%d0%bd%d0%b4%d0%b5-%d0%bf%d1%83%d1%81%d0%ba%d0%b0-%d0%bd%d0%be%d0%b2-%d0%b0%d0%bb%d0%b1%d1%83%d0%bc/", "text": "Певицата Ариана Гранде разкри, че вече работи по следващия ѝ албум, който е озаглавен „Thank U, Next“, съобщи Контактмюзик. Американската изпълнителка пусна и пилотния сингъл към него, който носи същото име. В парчето Гранде възпява свои бивши партньори, сред които и доскорошния й годеник Пийт Дейвидсън, както и самоубилият се преди около 2 месеца рапър Мак Милър. Последният й засега албум „Sweetener“ излезе преди по-малко от три месеца. Изпълнителката на хита „No Tears Left to Cry“ поясни, че записва нови песни и че вече знае какво ще е названието на албума, в който те ще бъдат включени. Певицата напоследък се сблъска със сериозни проблеми, включително терористичната атака в края на концерта й в Манчестър през май 2017 г. По-рано тя сподели, че се чувства виновна заради тревогите си. „Донякъде се чувствам виновна, че съм обезпокоена, защото това просто е в ума ти и е малко странно колко е въздействащо – сподели Ариана Гранде. – Човек има върхове и спадове. Понякога всичко е наред и няма никаква тревожност. След това обаче може да се случи нещо, което да я отключи и минават дни, преди да се съвземеш. Най-важното е да знаеш, че това може да се случи на всеки. Добре е да поговориш с хората, които обичаш и които те обичат, с приятели.“ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.04", "title": " Ариана Гранде пуска нов албум"}
{"url": "https://trud.bg/%d1%81%d1%82%d0%be%d1%8f%d0%bd%d0%be%d0%b2%d0%b8%d1%87-%d0%bd%d0%b0%d0%bc%d0%b5%d0%ba%d0%bd%d0%b0-%d0%b7%d0%b0-%d0%b2%d1%80%d0%b0%d1%82%d0%b0%d1%80%d1%81%d0%ba%d0%b0-%d0%ba%d1%80%d0%b8%d0%b7%d0%b0/", "text": "Славиша Стоянович, треньор на „Левски“, намекна, че има вратарска криза в „Левски“. Стражът Божидар Митрев пусна лек гол, а незадоволително бе представянето в предишните срещи и на другия син страж Мартин Полачек. „Вратарска криза? Нека преспя. Ще говоря с треньора на вратарите къде, как и защо това се случва – каза Стоянович. – Има ли грешки, трябва да работим, за да ги коригираме. Отговорихме добре за провала във Варна. Важно беше да зарадваме феновете. Те очакват от нас офанзивен футбол и ние се стараем да го показваме. „Ботев“ е много качествен отбор с добър треньор и силни играчи. Сега пак отиваме във Варна. „Черно море“ е труден тим с тежък терен“. Колегата му Николай Киров призна превъзходството на „Левски“ в мача, но добави, че драми няма да прави. „Заслужена победа за „сините“ – каза треньорът на „Ботев“. – През целия мач имахме проблеми с владеенето на топката, а ние сме силни именно, когато правим това. На стадион като този трябва да се играе със самочувствие. Ние не го направихме, това бе решаващо“.", "date": "2018.11.04", "title": " Стоянович намекна за вратарска криза"}
{"url": "https://trud.bg/%d0%bf%d1%80%d0%be%d1%82%d0%b5%d1%81%d1%82%d0%b8%d1%80%d0%b0%d1%89%d0%b8-%d1%81%d1%80%d0%b5%d1%89%d1%83-%d1%81%d0%b0%d0%bd%d0%ba%d1%86%d0%b8%d0%b8%d1%82%d0%b5-%d0%bd%d0%b0-%d1%81%d0%b0%d1%89-%d0%b2/", "text": "Десетки хиляди иранци се включиха в шествие по улиците на Техеран, с което отбелязаха годишнината от превземането на посолството на САЩ в страната по време на Ислямската революция от 1979 г. Те изразиха и протест срещу повторното въвеждане на санкции от страна на Вашингтон върху ключовия за Иран петролен сектор, отбелязва израелският вестник The Jerusalem Post. Хиляди студенти се включиха в организирания от правителството митинг в столицата. Кадри, излъчени на живо от държавната телевизия, показаха как в центъра на града изгарят американското знаме, образа на „Чичо Сам“ и снимки на настоящия лидер на Белия дом – Доналд Тръмп. Протестиращите скандират и „Смърт за Америка“. Годишнината от превземането на американското посолство се чества от иранците всяка година. През настощята обаче демонстрациите са много по-мащабни заради решението на Тръмп да оттегли САЩ от споразумението за ядрената програма на Иран, подписано през 2015 г., и да възстанови санкциите срещу Техеран, отбелязва The Jerusalem Post. Споразумението доведе до премахването на повечето международни финансови и икономически санкции срещу Иран в замяна на това Техеран да ограничи спорната си ядрена дейност под надзора на ООН.  Възстановяването на американските санкции в понеделник, насочени към иранския петролен и банков сектор, е част от по-широката стратегия на Тръмп да принуди Техеран да изостави изцяло своите ядрени амбиции и програми за балистични ракети, както и да оттегли подкрепата си за групировки, участващи в конфликти в Близкия изток. Върховният командващ елитните революционни гвардейци, генерал-майор Мохамед Али Джафари, заяви по време на митинга в Техеран, че Иран ще устои и ще победи в започнатата от американците „психологическа война“. „Америка започна икономическа и психологическа война като последна мярка … Но американските заговори и планове за санкции ще бъдат победени чрез продължителна съпротива“, увери Джафари. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.04", "title": " Протестиращи срещу санкциите на САЩ в Иран скандираха „Смърт за Америка“\t\t\t"}
{"url": "https://trud.bg/%d1%88%d1%83%d0%bc%d0%b5%d0%bd%d1%86%d0%b8-%d1%81%d0%bf%d0%b5%d1%87%d0%b5%d0%bb%d0%b8%d1%85%d0%b0-%d0%bc%d0%be%d1%8f%d1%82-%d0%b3%d1%80%d0%b0%d0%b4-%d0%b5-%d0%bc%d0%be%d1%8f%d1%82%d0%b0-%d0%ba%d1%80/", "text": "Отборът на област Шумен спечели първото издание на образователно-патриотичната кампания на МРРБ „Моят град е моята крепост“. Победители в оспорваното състезание станаха осмокласниците Мия Димитрова и Михаил Костов от Природо-математическа „Нанчо Попович“ в Шумен, съобщиха от министерството в неделя. Големият финал на надпреварата събра стотици в зала 1 на НДК, където известните актьори Димитър Рачков и Васил Василев–Зуека изпитваха финалистите от Шумен, Перник, Кърджали и Монтана, които победиха в регионалните състезания, проведени през настоящата учебна година. В изключително оспорвано и емоционално съревнование представителите на Североизточна България успяха да съберат максимален брой точки в трите кръга на състезанието. Министърът на регионалното развитие и благоустройството Петя Аврамова бе председател на журито, което оценяваше учениците, а членове бяха зам.-министрите на регионалното развитие и на образованието Деница Николова и Таня Михайлова, зам.-кметът на Столична община Тодор Чобанов и зам.-областният управител на София град Живка Първанова. Четвърти се класира отборът на област Кърджали, трети е отборът на област Перник, а на второ място е отборът на област Монтана. „Всички участници бяха много добри. Едни знаеха повече по история, други по география, но всички познават добре родния си град”, каза министър Аврамова. Тя отличи победителите с почетна грамота и предметни награди. „Целта ни е младото поколение да обича България, да се гордее с родните си места и да остане да живее там, където учи и работи“, каза още регионалният министър. Аврамова допълни, че в рамките на кампанията учениците са успели да научат още много за регионите и да видят как с евросредства и с пари от държавния бюджет България и градовете стават по-красиви и удобни. Инициативата ще продължи и догодина с нови изненади и изпитания за подрастващите. Партньор на кампанията, която се финансира по ОП „Региони в растеж“, е Министерството на образованието и науката. В надпреварата по знания се включиха 56 ученици от всички 28 области. Близо 2000 ученици, учители и родители подкрепяха своите представители в четирите полуфинала и финала в столицата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.11.04", "title": " Шуменци спечелиха „Моят град е моята крепост“"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d0%b4%d0%b8%d0%bc%d0%b8%d1%82%d1%80%d0%be%d0%b2-%d1%81%d0%bf%d0%b0%d0%b4%d0%be%d0%b2%d0%b5%d1%82%d0%b5-%d1%81%d0%b5-%d1%81%d0%bb%d1%83%d1%87%d0%b2%d0%b0%d1%82/", "text": "„Спадовете се случват на всеки – заяви Григор Димитров, който изпраща един от най-слабите си сезони. – По-важното е, че с моите хора знаем, че аз мога. Бях поставян във всеки мач като фаворит и това може би също се оказа решаващо в някои срещи.“ През 2017-а той записа едва 24 победи от 43 мача и достигна само веднъж до финал.  „Имах контузии, лични проблеми, загубих важен за мен човек (б.р. дядо му Господин), но това не бива да ме оправдава – продължи той. – Но догодина с много труд, пот и най-вече здраве и ще се върна в топ 10.“  ", "date": "2018.11.04", "title": " Григор Димитров:  Спадовете се случват на всеки"}
{"url": "https://trud.bg/%d1%81%d1%82%d0%be%d1%82%d0%b8%d1%86%d0%b8-%d0%b8%d0%b7%d0%bf%d1%80%d0%b0%d1%82%d0%b8%d1%85%d0%b0-%d0%b2-%d0%bf%d0%be%d1%81%d0%bb%d0%b5%d0%b4%d0%bd%d0%b8%d1%8f-%d0%b8%d0%bc-%d0%bf%d1%8a%d1%82-%d0%b4/", "text": "Стотици изпратиха в последния им път 23-годишната Дарина Министерска и едногодишната ѝ дъщеря, информира  . Младата жена и детето бяха   и баща на момиченцето – Викторио Александров преди седмица в столицата. Близки, познати и приятели се събраха да отдадат последна почит на младата жена и невръстното дете в църквата „Св. Николай Чудотворец” в столичния квартал „Надежда”. Дарина Министерска беше застреляна в жилището ѝ миналия понеделник. След убийството Викторио Александов отвлича едногодишната им дъщеря и няколко часа по-късно убива и нея край Долни Богров. Охранителят е обвинен за двойно убийство и за принуда на таксиметров шофьор, когото отвлякъл с оръжие.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.04", "title": " Стотици изпратиха в последния им път Дарина и едногодишната ѝ дъщеря"}
{"url": "https://trud.bg/%d0%bf%d1%8a%d1%80%d0%b2%d0%b0-%d0%b0%d0%bd%d0%b3%d0%bb%d0%b8%d0%b9%d1%81%d0%ba%d0%b0-%d0%bf%d0%be%d1%87%d0%b8%d1%82%d0%b0-%d0%b1%d1%83%d0%b4%d0%b8%d1%82%d0%b5%d0%bb%d0%b8%d1%82%d0%b5/", "text": "Първа английска езикова гимназия в София ще почете народните будители утре с две инициативи. В първия учебен ден след кратката ваканция от края на миналата седмица, столичното учебно заведение организира прожекции на филми за велики български личности. Лентите ще бъдат показани в Актовата зала на гимназията, част от новия корпус, в който учениците се обучават от тази година. Прожекциите включват историите на рода на Иван Вазов, духовника Иларион Макариополски, писателя Димитър Талев и други. Другата инициатива на Първа английска представлява разпродажба на исторически книги на символична цена. Събраните средства ще бъдат използвани за закупуване на нови книги и учебни помагала.", "date": "2018.11.04", "title": " Първа английска почита будителите"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%ba%d0%b0-%d0%b2%d0%bb%d0%b5%d0%b7%d0%b5-%d0%b2-%d1%83%d0%bf%d1%80%d0%b0%d0%b2%d0%b0%d1%82%d0%b0-%d0%bd%d0%b0-%d1%81%d0%b2%d0%b5%d1%82%d0%be%d0%b2%d0%bd%d0%b8/", "text": "Българка бе избрана в 18-членния изпълком на Международната федерация по бокс (АИБА) от конгреса в Москва. Емилия Груева заслужи доверието на делегатите от квотата на Европа редом с представителите на силните школи в този спорт – Русия, Турция, Украйна Англия и Азербайджан. Така за първи път от ерата на акад. Емил Жечев страната ни има представител в управленската структура на световния бокс. „Получих най-много гласове – 72 от общо 137 делегати, което лично за мен е оценка за моята работа досега – каза тя. – Дори президентът на Руската федерация Умар Кремлев събра по-малък вот – 63.“  През ноември 2017-а Груева оглави и женската комисия на АИБА, а преди месец организира у нас световен форум за равноправие между половете в спорта.  Със смазващо мнозинство за президент бе избран Гафур Рахимов. Узбекът получи 86 гласа срещу 48 на опонента му Серик Конакбаев (Казахстан).  Рахимов декларира за промени в устава и политиката на АИБА, синхронизирани с исканията на МОК, за да остане спортът в олимпийската програма. По-рано от МОК се обявиха срещу узбека, заради разследване от органите на САЩ в организирана престъпност, но доказателства така и не бяха публично обявени.", "date": "2018.11.04", "title": " Българка влезе в  управата на световния бокс"}
{"url": "https://trud.bg/%d0%b5%d0%ba%d0%b0%d1%82%d0%b5%d1%80%d0%b8%d0%bd%d0%b0-%d0%b7%d0%b0%d1%85%d0%b0%d1%80%d0%b8%d0%b5%d0%b2%d0%b0-%d0%b5-%d0%bd%d0%b0-%d0%bf%d0%be%d1%81%d0%b5%d1%89%d0%b5%d0%bd%d0%b8%d0%b5-%d0%b2%d1%8a/", "text": "Вицепремиерът и министър на външните работи Екатерина Захариева е на посещение във Вашингтон по покана на държавния секретар на САЩ Майк Помпео. Утре двамата ще обсъдят въпроси от двустранен, регионален и глобален интерес. Днес е срещата на министър Захариева с българската общност в американската столица. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.04", "title": " Екатерина Захариева е на посещение във Вашингтон"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-275/", "text": "Борисов спря ценоразписа на Менда в застраховането Премиерът разпореди да не се гласуват новите текстове преди широко обсъждане. 20 хиляди лева таван на обезщетения за неимуществени вреди, предвиждат измененията.         Зимата връхлита в средата на месеца Температурите ще паднат до 10 градуса през идния уикенд. Първи сняг очаква се на 18-19 ноември.         Рисковете пред Бюджет 2019 Те могат да доведат до нова криза. Административното повишаване на заплатите не е решение – анализ на финансиста Димитър Чобанов.         Има ли мъже в тази държава? Кога ще застанем до обижданите майки и ги защитим – новият коментар на Иван Гарелов в неговата рубрика ТV Панорама.         Изборите на всички страхове Загуби ли позиции у дома, Доналд Тръмп ще обърне повече от вниманието си към света – анализ на Благовест Бенишев.           Лесно преглъщам, но никога не прощавам Винаги съм казвал, че ако си безгрешен, няма начин как да съществуваш, казва най-великият български футболист Христо Стоичков в интервю за „Труд“.         Гладиатор зад камерата Силует на Сър Ридли Скот. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.04", "title": " Вижте акцентите в броя на вестник „Труд“ в понеделник, 5 ноември 2018"}
{"url": "https://trud.bg/%d0%bb%d0%b5%d0%ba%d0%b0%d1%80%d0%b8%d1%82%d0%b5-%d0%bf%d0%be%d0%bc%d0%be%d0%b3%d0%bd%d0%b0%d0%bb%d0%b8-%d0%bd%d0%b0-%d0%b2%d0%b8%d0%ba%d1%82%d0%be%d1%80%d0%b8%d0%be-%d0%b8-%d0%b4%d0%b5%d1%82%d0%b5/", "text": "„От време на време проплакваше и имаше някакво спонтанно дишане. Каквото зависеше от нас, го направихме, но има състояние, в което каквото и да направиш, това е медицината”, разказа пред   д-р Емил Тарашоев. Д-р Марчел Стефанов и д-р Емил Тарашоев са на чело на медицинските екипи, които се отзовават на сигнала за простреляните едногодишно бебе и Викторио Александров. Първо линейка викат за момиченцето. По думите на лекарите състоянието на бебето е било изключително тежко. Когато тръгват към адреса, всички от медицинския екип знаели за убийството в столичния квартал „Надежда”, но не предполагали, че именно детето на тази жена се нуждае от помощ. Вторият екип, изпратен за бащата, пристига две минути след първия. „Полицаите ни обясниха, че това е човекът, прострелял жена си по-рано и избягал с детето. Когато го качихме, той промърмори: „Прострелях детето, прострелях детето”. След това започна да прави гърчове”, разказва д-р Стефанов. Викторио оцелява, но бебето не. Дни след убийствата мъжът твърди, че не помни да е стрелял. Нито по 23-годишната Дарина, нито по едногодишното им дете. Днес Дарина и едногодишната й дъщеря  . АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.04", "title": " Лекарите, помогнали на Викторио и детето му: Каквото зависеше от нас, го направихме"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d1%81%d0%bf%d1%80%d1%8f-%d1%86%d0%b5%d0%bd%d0%be%d1%80%d0%b0%d0%b7%d0%bf%d0%b8%d1%81%d0%b0-%d0%bd%d0%b0-%d0%bc%d0%b5%d0%bd%d0%b4%d0%b0-%d0%b2-%d0%b7%d0%b0/", "text": "20 хиляди лева таван на обезщетения за неимуществени вреди, предвиждат измененията Далечни роднини могат да предявяват претенции в съда със задна дата Премиерът и председател на ГЕРБ Бойко Борисов разпореди на парламентарната група да не гласува внесените промени в Кодекса за застраховането, според които ще се въведе таван за неимуществените обезщетения при катастрофа. Мотивите на Борисов са, че липсва широк обществен дебат по темата. Промените бяха внесени от председателя на бюджетната комисия Менда Стоянова от ГЕРБ само преди дни на заседание в Народното събрание между първо и второ четене на измененията на Кодекса за застраховането. Вчера тя не беше открита за коментар по темата. От своя страна браншът настояваше за по-ниски суми за обезщетения, за да няма драстично поскъпване на задължената застраховка “Гражданска отговорност”. Стоянова предложи най-високата сума за неимуществени вреди да е 20 хил. лв. обезщетение за съпруга или човека, с когото е съжителствал загиналият. Тази сума се предлага и за децата, включително осиновените, както и за всеки родител, включително осиновител. По 15 хил. лв. да се полагат за всеки брат или сестра, а по 5 хил. лв., по изключение, за човек, който е създал емоционални отношения със загиналия. Причината за предлаганите промени е тълкувателно решение на Върховния касационен съд (ВКС) от юни тази година, според което се разшири кръгът на хората, които могат да предявяват претенции за обезщетение от застрахователите заради емоционални болки и страдания при смърт на пътя на техен близък. Освен най-близките – съпруг, съпруга, деца или родители, съдебното решение позволи и на братя, сестри, баби, дядовци, внуци и всеки, който докаже трайна емоционална връзка с починалия, да търсят обезщетения по съдебен път със задна дата. Според застрахователен експерт, който коментира темата за “Труд”, е нужно да се фиксира таван за неимуществените обезщетения, за да могат застрахователите да изчислят каква да е цената на задължителната “Гражданска отговорност” през 2019 г. и дали тя ще може да покрие сумите, които ще се дължат на роднини и близки за смъртен случай. Дори да има леко поскъпване, ако таванът се запази, то ще е в разумни граници. От друга страна разчети на Комисията по финансов надзор (КФН) за събраните през 2017 г. премии от застраховки показват, че сумите не са достатъчни, за да покрият разходите на застрахователите. От промените най-голям интерес имат адвокатите, защото по-големият обхват от роднини с възможност за предявяване на повече претенции в съда, означава, че те ще получават повече и по-високи хонорари. В момента всички близки или далечни роднини могат да предявяват претенции със задна дата, което трупа суми за плащане от страна на застрахователите.   Плащат по-високи суми за катастрофа в чужбина Против промените се обявиха от Института за пътна безопасност (ИПБ). Според тях застрахователите ще продължат да плащат многократно по-високи суми за катастрофа с българин в чужбина и по-ниски у нас. Докато при едно застрахователно събитие са пострадали българин и човек от държава членка на ЕС, вредите на наследниците на българския гражданин ще бъдат компенсирани с десетократно по-ниски суми от тези на чуждия гражданин. Според Института суми от 20 хиляди лв. на наследник са се присъждали през 1999 – 2002 г., при лимит от 30 – 100 хиляди лв., при сега установения лимит от 10 млн. лв., 100 пъти по-висок, не може да се фиксира обезщетение в този размер.   Застрахователите дължат между 800 млн. и 1,3 млрд. лв. Застрахователите дължат по дела в последните 5 години между 800 милиона и 1,3 милиарда лева за неимуществени вреди, които трябва да се покрият от застраховката на загиналия шофьор. А след разширението на кръга засегнати, сумите непрестанно растат, оплакват се застрахователи. Средно изплатените обезщетения за починал човек при катастрофа на един роднина у нас възлизат на 95 хил. лв. Според Светла Несторова, председател на Асоциацията на българските застрахователи, ако проблемът не бъде решен, “Гражданска отговорност” трябва да поскъпне тройно, за да покрие разликите. Измененията на Кодекса по застраховане са нужни, за да се синхронизира нашето законодателство с това на ЕС. В тях основните мотиви са повишаване на стандарта за знания и компетентност, с които трябва да разполагат застрахователите, застрахователните посредници и техните служители.   Дъщеря на загинал получава 150 хил. лв. Веселина Ангелова,  ТРУД, Велико Търново Застрахователно дружество трябва да плати 150 хиляди лв. обезщетение за претърпени неимуществени вреди на дъщерята на бивш футболист в „Локомотив” – Горна Оряховица, загинал при катастрофа на жп прелез в Първомайци преди две години. Тя е получила предложение от застрахователното дружество, което имало сключена застраховка „Гражданска отговорност” със шофьора, виновен за катастрофата, да получи обезщетение в размер на 90 хиляди лева, което тя отказала, защото, според нея не е било справедливо за преживените от нея болки и страдания. Затова завежда съдебен иск за сумата 200 хиляди лева, представляваща обезщетение за неимуществени вреди – претърпени болки и страдания. Окръжен съд Велико Търново е уважил иска в размер до 150 хиляди лв., като застрахователното дружество ще трябва да запрати и близо 6670 лв. държавна такса. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.11.04", "title": " Борисов спря ценоразписа на Менда в застраховането (обзор)\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d1%8a%d0%b4%d0%b5-%d0%b2-%d1%81%d0%be%d1%84%d0%b8%d1%8f-%d1%89%d0%b5-%d1%81%d0%bf%d0%b8%d1%80%d0%b0%d1%82-%d0%b2%d0%be%d0%b4%d0%b0%d1%82%d0%b0-%d1%83%d1%82%d1%80/", "text": "„Софийска вода“ временно ще прекъсне водоснабдяването в някои части на столицата утре, съобщиха от дружеството. Във връзка с ремонт на стратегически водопровод на ул. „Патриарх Герман“, в с. Герман, се налага спиране на водоподаването от 09.00 до 21.00 ч. на живеещите в района на с. Герман, с. Лозен. Заради подмяна на сградно водопроводно отклонение на ул. „Хайдушка гора“, в жк. „Белите брези“ , се налага спиране на водоподаването от 10.00 до 18.00 ч. на живеещите по ул. „Хайдушка гора“ от ул. „Дойран“ до ул. „Кюстендил“. Поради подмяна на сградно водопроводно отклонение до бл. 602, в жк. „Младост“4 , се налага спиране на водоподаването от 10.00 до 18.00 ч. на живеещите в района на бл. 601 и бл. 602, ул. „Арх. Богдан Томалевски“. Подмяна на сградно водопроводно отклонение на ул. „Дъбрава“, в с. Казичене, е причината за спиране на водоподаването от 09.30 до 16.30 ч. на живеещите по ул. „Цар Борис III“ от ул. „Христо Ботев“ до ул. „Хан Крум“, на ул. „Дъбрава“, по ул. „Александър Стамболийски“ от ул. „Дъбрава“ до ул. „Димитър Ашов“. При продължителност на строително-ремонтните дейности над 12 часа „Софийска вода“ ще осигури алтернативно водоснабдяване с водоноска. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.04", "title": " Вижте къде в София ще спират водата утре"}
{"url": "https://trud.bg/%d0%bc%d0%be%d1%82%d0%be%d1%80%d0%b8%d1%81%d1%82-%d0%b7%d0%b0%d0%b3%d0%b8%d0%bd%d0%b0-%d1%81%d0%bb%d0%b5%d0%b4-%d1%83%d0%b4%d0%b0%d1%80-%d0%b2-%d0%bc%d0%b0%d0%bd%d1%82%d0%b8%d0%bd%d0%b5%d0%bb%d0%b0/", "text": "Младеж е загинал след удар в мантинелата в центъра на Пловдив. Инцидентът е станал около от 18.20 ч. вчера, информира На бул. „Васил Априлов“, срещу ВМИ, мотоциклет Кавазаки се блъснал в мантинела. В болница бил откаран 20-годишният водач, но часове по- късно било съобщено, че е издъхнал. Младежът управлявал без необходимата категория, а моторът бил без регистрационни табели, съобщиха от полицията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.04", "title": " Моторист загина след удар в мантинела в центъра на Пловдив"}
{"url": "https://trud.bg/250-%d1%87%d0%b0%d1%81%d0%b0-%d0%be%d0%b1%d1%89%d0%b5%d1%81%d1%82%d0%b2%d0%b5%d0%bd%d0%be-%d0%bf%d0%be%d0%bb%d0%b5%d0%b7%d0%b5%d0%bd-%d1%82%d1%80%d1%83%d0%b4-%d0%b8-2-%d0%b3-%d0%bf%d1%80%d0%be%d0%b1/", "text": "Окръжен съд Велико Търново наложи наказание от две години пробация и 250 час обществено полезен труд на великотърновец, който съставил и представил фалшиво свидетелство за съдимост с цел да започне работа като таксиметров шофьор. На първа инстанция мъжът е получил ефективна присъда от 4 месеца затвор, но я е обжалвал. На неустановена дата през месец март 2015 г. в град В. Т. подсъдимият Д. Ц. съставил неистински официален документ – свидетелство за съдимост, като му придал вид, че е съставен от служител в Бюро съдимост при Районен съд – В. Т. с цел да бъда използван. На документа придал вид, че е издаден и важи за „работа – таксиметров шофьор“. Причината за това била, че подсъдимият бил вече осъждан, а желаел да започне работа като таксиметров шофьор. Съгласно Наредба № 34 от 1999 г. на Министъра на транспорта за таксиметров превоз на пътници, обаче, едно от изискванията за водач на лек таксиметров автомобил е лицето да не е осъждано за умишлено престъпление от общ характер и да не е лишено по съдебен или административен ред от правото да управлява моторно превозно средство. След съставянето на процесния документ, на 31.03.2015 г., подсъдимият подал заявление до Регионална дирекция „Автомобилна администрация“ гр. В. Т. да бъде допуснат до изпит за придобиване на професионална компетентност „водач на лек таксиметров автомобил“, към което и свидетелството за съдимост. На 23.04.2015 г. издържал изпита и започнал да работи. През 2018 г. била получена информация, че Ц. е осъждан и използваното от него свидетелство за съдимост е неистинско. Била извършена проверка и било установено, че действително е невъзможно свидетелството за съдимост да е истински документ, заради което удостоверението за водач на лек таксиметров автомобил му било отнето.  ”В настоящият случай, първата инстанция не е обсъдила най-важното – решаващия и единствен мотив за извършване на престъплението, а именно подсъдимият да започне работа като таксиметров шофьор и с която дейност да осигури прехрана за семейството си, а се е задоволила да посочи единствено – ниска правна култура… Ето защо, настоящата инстанция намира, че налагането на ефективно наказание „лишаване от свобода“ би било неоправдано силна репресия спрямо подсъдимия по отношение на конкретното деяние, като целите на наказанието биха могли да бъдат постигнати чрез налагане на наказание „пробация“.” – казват в мотивите си за налагането на по-леко наказание окръжните магистрати. Затова определят на подсъдимия пробация за срок от 2 г. и безвъзмезден труд в полза на обществото от 250 часа за срок от 2 г. Решението не подлежи на обжалване или протест. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.04", "title": " 250 часа обществено полезен труд и 2 г. пробация за търновец заради фалшиво свидетелство за съдимост"}
{"url": "https://trud.bg/%d0%b8%d0%bd%d0%b4%d0%be%d0%bd%d0%b5%d0%b7%d0%b8%d1%8f-%d1%83%d0%b4%d1%8a%d0%bb%d0%b6%d0%b8-%d1%82%d1%8a%d1%80%d1%81%d0%b5%d0%bd%d0%b5%d1%82%d0%be-%d0%bd%d0%b0-%d0%b6%d0%b5%d1%80%d1%82%d0%b2%d0%b8/", "text": "Индонезийските власти удължиха търсенето на жертви от катастрофата на самолета на авиокомпания „Лайън еър“ и на черната кутия със записа на разговорите в пилотската кабина, предаде Асошиейтед прес. Ръководителят на Националната агенция за издирвателни и спасителни операции Мухамад Сяуги каза днес, че претърсването, в което участват няколкостотин души и десетки плавателни съдове, ще продължи още три дни. Боинг на „Лайън еър“ катастрофира минути, след като излетял от Джакарта. Загинаха всичките 189 души на борда. Сяуги каза, че са засечени слаби сигнали, вероятно от устройството, записващо гласовете в пилотската кабина, но самото устройство още не е намерено поради дебелия пласт тиня на морското дъно.  Шефът на агенцията каза, че на дъното е открита значителна част от обшивката на самолета, но не и голямо парче от корпуса. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.04", "title": " Индонезия удължи търсенето на жертви от катастрофиралия самолет на „Лайън еър“"}
{"url": "https://trud.bg/%d0%b5%d0%bc%d0%b5%d1%80%d0%b8-%d0%bb%d0%b8%d0%b2%d1%8a%d1%80%d0%bf%d1%83%d0%bb-%d0%bc%d0%be%d0%b6%d0%b5-%d0%b4%d0%b0-%d0%b5-%d1%88%d0%b0%d0%bc%d0%bf%d0%b8%d0%be%d0%bd/", "text": "Унай Емери, мениджър на „Арсенал“, заяви, че „Ливърпул“ има всички предпоставки да спечели Висшата лига на Англия този сезон. Наставникът заяви това след ремито между двата тима – 1:1. „Близо сме до най-доброто, на което сме способни – каза Емери. – Точката не е лоша, но ние се нуждаем от повече. „Ливърпул“ може да стане шампион този сезона. Преди три години те играха на финал на Лига Европа, а миналият сезон и в Шампионска лига. Те са добър пример за нас.“  Неговият колега Юрген Клоп също се изказа ласкаво по адрес на съперника. „Да вземеш точка на стадиона на „Арсенал“ е винаги нещо положително. – Трябва да призная обаче, че не беше това, което исках. Ние допуснахме повече грешки от рефера, който не зачете гол на Садио Мане.“", "date": "2018.11.04", "title": " Емери: „Ливърпул“ може да е шампион"}
