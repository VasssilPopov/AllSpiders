{"url": "https://trud.bg/%d0%b1%d1%80%d0%b8%d1%82%d0%b0%d0%bd%d1%81%d0%ba%d0%b0%d1%82%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d0%be%d1%82%d1%86%d0%b5%d0%bf%d0%b8-%d0%b4%d0%b5%d1%82%d1%81%d0%ba%d0%b0-%d0%bf%d0%bb/", "text": "Британската полиция отцепи детска площадка в градинка близо до дома на бившия руски шпионин Сергей Скрипал, който беше отровен с нервнопаралитично вещество по-рано този месец в южна Англия, съобщи Ройтерс. “Като предпазна мярка, днес следобед отцепихме детска площадка в градината “Монтгомъри”, близо до дома на Скрипал”, заяви пресслужбата на Скотланд Ярд. ТАСС цитира високопоставен полицейски служител, според когото рискът за здравето на хората е на ниско равнище. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.29", "title": " Британската полиция отцепи детска площадка близо до дома на Сергей Скрипал"}
{"url": "https://trud.bg/%d0%ba%d1%80%d1%83%d0%bc-%d0%b7%d0%b0%d1%80%d0%ba%d0%be%d0%b2-%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d0%bf%d0%be%d0%ba%d0%b0%d0%b7%d0%b2%d0%b0-%d0%ba%d0%b0%d0%ba-%d1%81%d0%b5/", "text": "„Българският президент Румен Радев показва как се защитава държавният интерес по безпрекословен начин в разговора си с руския патриарх.” Това заяви по БНР зам.-председателят на ПГ на „БСП за България” Крум Зарков в коментар за  . Той добави, че държавният глава е бил атакуван от ГЕРБ, които търсят всяка причина за нападки срещу него, но че той е отговорил достойно. „Днес, когато имаме целия разговор, виждаме как президентът дава урок, не само на българските политици, а и в по-голям мащаб – как може да се говори на всеки представител, било и от най-мощната държава, с уважение, но не и със страхопочитание, без самохвалство, но със самочувствие, без агресия, но с достатъчно сила, за да покаже, че гледната точка на България е такава, каквато е била изразена от институциите й. Че единствено българските институции могат да определят гледната точка на България”, категоричен бе депутатът. Крум Зарков припомни, че наскоро президентът Радев е изразил позиция и по други важни геополитически въпроси – обръщайки се към европейските лидери относно искането за солидарност, напомняйки им и техните задължения. „Това ме кара да мисля, че президентът Радев, с еднакъв аршин и аргументираност, и убедителност , успява да говори на най-важните световни лидери, както на Запад, така и на Изток”, каза още Крум Зарков. Той изрази надежда, че ще бъде предоставена и стенограма от разговора между премиера Борисов и турския президент Ердоган.", "date": "2018.03.29", "title": " Крум Зарков: Румен Радев показва как се защитава държавният интерес"}
{"url": "https://trud.bg/%d0%bc%d0%b0%d1%80%d0%b8%d1%8f-%d0%b7%d0%b0%d1%85%d0%b0%d1%80%d0%be%d0%b2%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b2%d0%b5%d1%80%d0%be%d1%8f%d1%82%d0%bd%d0%be-%d1%80%d0%b0/", "text": "Всяка страна сама носи отговорност за действията си, каза днес говорителят на руското външно министерство Мария Захарова, предаде  . Тя бе попитана как оценява решението на българското правителство да извика за консултации в София посланика си в Русия Бойко Коцев, като реакция по случая “Скрипал”. “България вероятно разполага с някакви конкретни доказателства по случая “Скрипал” и ако е така – нека ги предостави”, добави Захарова. На пресконференция тя за пореден път отхвърли обвиненията срещу Русия. “Свидетели сме на създаването на постоянни препятствия за достъп на руските представители до пострадали руски граждани. По този начин Великобритания открито нарушава международните правни норми”, заяви говорителят на руското външно министерство Мария Захарова в коментар за случая “Скрипал”.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.29", "title": " Мария Захарова: България вероятно разполага с доказателства за “Скрипал”, ако е така – нека ги даде"}
{"url": "https://trud.bg/%d0%bf%d0%be%d1%81%d1%82%d0%b8%d0%b6%d0%b5%d0%bd%d0%b8%d0%b5-%d0%bd%d1%83%d0%bb%d0%b0-%d0%b8%d0%b7%d0%bc%d0%b0%d0%bc%d0%b8-%d0%bf%d1%80%d0%b5%d0%b7-%d0%bc%d0%b0%d1%80%d1%82-%d0%b2-%d1%88%d1%83%d0%bc/", "text": "Нито един жител на област Шумен не се е хванал на лъжите на телефонни измамници през март. Нула измами са истинско постижение за полицията в региона, който през януари пропищя от мошеници. Осем възрастни бяха подведени по телефона за първия месец на годината, още двама повярваха, че участват в полицейски операции през февруари. Доверчиви пенсионери от Шуменско хвърлиха през балконите общо 62 000 лв. В сумата влиза и стойността на златни накити, които бяха харизани на измамниците. Усилена разяснителна кампания и срещи очи в очи с възрастните вероятно са сред факторите за този резултат. ОДМВР-Шумен пусна листовки със съвети във всички общини, които бяха раздавани на данъчните гишета, по селските кметства, дори и от личните лекари. Дирекцията изготви и разпространи чрез медиите видеоклип с участието на жена-жертва на измамниците. Десетки беседи по пенсионерските клубове също са имали ефект, както и ежедневната работа на мобилните полицейски групи по селата. На дежурния в полицията в Шумен е имало няколко позвънявания от граждани, които искали да се информират, защото им звънял “сержант Иванов”, но те се усъмнили, че е измама. В друг случай пък мошениците били научили името на кварталния инспектор и използвали него, но отново не успяли да измъкнат пари. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.29", "title": " Постижение! Нула измами през март в Шуменско"}
{"url": "https://trud.bg/%d1%81%d0%b0%d1%80%d0%ba%d0%be%d0%b7%d0%b8-%d0%bd%d0%b0-%d1%81%d1%8a%d0%b4-%d0%b7%d0%b0-%d0%ba%d0%be%d1%80%d1%83%d0%bf%d1%86%d0%b8%d1%8f/", "text": "Бившият френски президент Никола Саркози ще бъде изправен пред съда за корупция и злоупотреба с влияние, предаде Ройтерс. Според френските издания “Монд” и “Фигаро” искането за дело срещу Саркози по тези обвинения е от страна на Френската национална финансова прокуратура. То е отправено още през октомври миналата година. Саркози може да обжалва това искане. Финансовите прокурори подозират Саркози, че е предложил да улесни повишение в Монако на Жилбер Азибер, бивш главен адвокат в Касационния съд. В замяна на това  Саркози щял да получи от Азибер сведения за хода на друга юридическа процедура срещу него. Във връзка със същия случай Френската национална финансова прокуратура поиска на съд да бъдат дадени и адвокатът  на Саркози Тиери Ерцог и Жилбер Азибер. Тези разкрития за Саркози бяха направени благодарение на подслушване на телефонните му разговори. Подслушването бе разпоредено във връзка с друг случай срещу него – твърденията за финансиране на предизборната кампания на Саркози през 2007 г. от либийския лидер Муамар Кадафи, припомня Ройтерс. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.29", "title": " Саркози на съд за корупция"}
{"url": "https://trud.bg/%d0%bf%d0%b0%d1%80%d0%ba%d1%8a%d1%80-%d1%81%d0%b5-%d0%be%d0%b1%d0%b8%d0%b4%d0%b8-%d0%bd%d0%b0-%d0%b4%d0%b6%d0%be%d1%88%d1%83%d0%b0/", "text": "Джоузеф Паркър се закани да накаже на ринга надменното поведение на Антъни Джошуа по време на официалните тренировки преди обединителния мач за 4 от поясите в тежка категория. „Подадох му ръка, но той отказа да се здрависа с мен – оплака се новозеландецът, шампион на WBO. – Трябваше да прояви уважение, защото сега наистина ме ядоса.“ Британецът, който държи титлите на WBA, IBF и IBO, пък твърди, че ще излезе утре на ринга в Кардиф като претендент. „Това е правилната настройка, иначе се превръщаш в мишена и плячка – заяви Джошуа. – Щом Паркър иска война, ще я има.“ Мениджърът му Еди Хърн пък разочарова феновете, които таят надежда за обединителен мач и с шампиона на WBC Дионтей Уайлдър. „Може би WBA ще ни задължи да защитаване пояса срещу Александър Поветкин“, призна британецът.", "date": "2018.03.29", "title": " Паркър се обиди на Джошуа"}
{"url": "https://trud.bg/%d0%be%d1%81%d0%b5%d0%bc-%d0%b4%d1%83%d1%88%d0%b8-%d0%bf%d1%80%d0%be%d1%82%d0%b5%d1%81%d1%82%d0%b8%d1%80%d0%b0%d1%85%d0%b0-%d0%bf%d1%80%d0%b5%d0%b4-%d0%bc%d0%be%d0%bd-%d1%81%d1%80%d0%b5%d1%89%d1%83/", "text": "Група граждани протестираха пред Министерство на образованието и науката срещу джендър образованието в училище. Протестиращи бяха охранявани от два екипа на жандармерията. Те настояват неправителствените организации да не бъдат допускани в детските градини и училищата. Според участниците в протеста всеки момент Истанбулската конвенция може да бъде върната за ратификация в парламента и дори да се промени Конституцията на страната с оглед на нейното приемане. “Не всички идват да протестират. Повечето протестират в интернет платформите”, коментира Юлияна Василева, участник в протеста и педагог. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.29", "title": " Граждани протестираха пред МОН срещу джендър образованието в училище (СНИМКИ)"}
{"url": "https://trud.bg/%d1%81%d1%8a%d1%81%d1%82%d0%be%d1%8f%d0%bd%d0%b8%d0%b5%d1%82%d0%be-%d0%bd%d0%b0-%d1%8e%d0%bb%d0%b8%d1%8f-%d1%81%d0%ba%d1%80%d0%b8%d0%bf%d0%b0%d0%bb-%d1%81%d0%b5-%d0%bf%d0%be%d0%b4%d0%be%d0%b1%d1%80/", "text": "Бързо се подобрява състоянието на Юлия, дъщерята на отровения бивш руски шпионин Сергей Скрипал, съобщиха от британската болница, цитирана от АФП. Двамата бяха отровени на 4 март в Солсбъри. “Състоянието на Юлия Скрипал бързо се подобрява. Тя вече не е в критично състояние, сега то е стабилно”, обявиха от болницата в Солсбъри. Критично, но стабилно е състоянието на Сергей Скрипал. Очаквайте подробности", "date": "2018.03.29", "title": " Състоянието на Юлия Скрипал се подобрява бързо, съобщиха от болницата"}
{"url": "https://trud.bg/%d1%81%d0%b1%d0%be%d1%80%d0%bd%d0%b8%d0%ba-%d1%80%d0%b0%d0%b7%d0%ba%d1%80%d0%b8%d0%b2%d0%b0-%d0%ba%d0%b0%d0%ba-%d0%b4%d1%81-%d1%83%d0%bd%d0%b8%d1%89%d0%be%d0%b6%d0%b0%d0%b2%d0%b0-%d0%bd%d0%b0%d1%86/", "text": "Поредният документален сборник от поредицата „Из архивите на ДС” бе представен в четвъртък в Югозападния университет „Неофит Рилски“ в Благоевград. Събитието бе открито от зам.-ректора проф. д-р Георги Апостолов и историка доц. д-р Валентин Китанов. „Искам да благодаря на ръководството на ЮЗУ за смелостта да ни поканят. Сборникът „Държавна сигурност и забранени организации (Бранниците, Ратниците, Легионерите и младежите от Отец Паисий“), 1944-1991” съдържа много интересни данни”, каза Евтим Костадинов, председател на Комисията по досиетата. Сборникът разкрива как за един продължителен период от време органите на ДС са активно ангажирани с отстраняването от политическата сцена и социалния живот на организации с идейна и политическа платформа, противопоставяща се на властващата идеология.  С тази задача е натоварено  отделение „А“ (вътрешнополитическото разузнаване) към ДНМ, чрез него се води борба срещу  контрареволюцията. Функцията на отделение „А“ е да проследява, преследва, разкрива, арестува и предава на Народния съд „вражеските елементи“. След приключването на работата на Народния съд (април 1945 г.) централните групи в отделение „А“ се обособяват за дейност в различни направления за борба с анархисти, троцкисти, срещу православното духовенство, срещу БЗНС и срещу бившите организации, определени като фашистки. Постановление на Министерски съвет от 6 септември 1944 година до Министерството на вътрешните работи и народното здраве гласи буквално: „Одобрява се следното: Разтурва всички организации с фашистка и национал-социалистическа идеалогия, като такива нямящи нищо общо с народностния бит, а изключително вдъхновявани от вън, и се възлага на министра на вътрешните работи с заповед да определи писмено организациите и процедурата на тяхната ликвидация”. Оцелял през годините е и списък с 68 „разтурени дружества с фашистка идеология”. Някои от въпросните организации са имали външни белези на фашизъм – фашистки знаци, антисемитизъм, други са били чисто националистически. Постепенно се преминава към преследване, репресия и лагери. Но не само на тези организации, но и на така наречените „бивши хора”- термин на НКВД в Съветския съюз, имплантиран и у нас, който се отнася за хора от стопанския и икономически елит на България. Макар че тези хора нямат нищо общо с възгледите на въпросните организации. „На репресия е подложена през 50-те години на миналия век дори Българската православна църква. По време на Възродителния процес в страната ни през 1985 година на заседание вътрешният министър посочва следното: „ние православните попове ги смачкахме, та с мюсюлманите ли няма да се справим”, сподели Екатерина Бончева от Комисията по досиетата. Във втория раздел на сборника са включени документи, свързани със Съюза на българските национални легиони и нелегалната дейност, извършвана от бившите му членове след разформирането на организацията. В третия раздел са поместени документи за други разформировани организации: „Бранник“, „Съюзът на ратниците за напредък на българщината“, Всебългарският съюз „Отец Паисий“ и тяхната нелегална дейност. Книжното тяло на сборника включва 97 фототипни документа, а неговото разширено електронно издание – 128.", "date": "2018.03.29", "title": " Сборник разкрива как ДС унищожава националистическите организации след 1944 г."}
{"url": "https://trud.bg/%d0%bd%d1%8f%d0%bc%d0%b0-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb%d0%b8-%d1%81%d0%bb%d0%b5%d0%b4-%d0%bf%d0%be%d0%b6%d0%b0%d1%80%d0%b0-%d0%b2-%d1%85%d0%be%d1%82%d0%b5%d0%bb%d0%b0-%d0%b2/", "text": "Няма пострадали след  , в който са настанени 40 футболисти от ДЮШ на ЦСКА, потвърдиха от клуба. В 15.50 часа възникна пожар в сервизните помещения, където се намират бойлерите на хотела. Веднага е подаден сигнал на телефон 112, а екипи на пожарната, полицията и спешна помощ пристигнаха на мястото пет минути след възникването на инцидента. По това време в хотела са били около 20 юноши на “червените”, които заедно с директора на ДЮШ Стефан Яръмов са напуснали хотела без паника и са в безопасност. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.29", "title": " Няма пострадали след пожара в хотела, в който са били настанени млади футболисти на ЦСКА"}
{"url": "https://trud.bg/%d0%b1%d1%80%d0%b0%d1%82%d1%8f-%d0%b0%d1%81%d0%b5%d0%bd%d0%be%d0%b2%d0%b8-%d1%81-%d0%bc%d0%b5%d0%b4%d0%b0%d0%bb%d0%b8-%d0%bd%d0%b0-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%be%d1%82/", "text": "Семейство Асенови донесе двата медала при мъжете за България от европейското първенство по бокс до 22-годишна възраст. След като Даниел Асенов-Тайсъна отказа Тарик Ибрахим Омар (Германия) за място на полуфиналите в категория до 52 кг, поне бронзово отличие си осигури и по-малкият му брат Боян. 18-годишният боксьор спечели с 4:1 съдийски гласа (29:28, 30:27, 28:29, 30:27, 30:27) битката с Николай Шах (Беларус) при 56-килограмовите и ще гони място на финала срещу Роберт Еузеби Житару (Румъния). Тайсъна пък продължава защитата на титлата си срещу французина Билал Бенама. Благой Найденов (81 кг) отпадна след загуба с 2:3 (28:29, 28:29, 29:28, 29:28, 28:29) от Атанасиос Казакис (Германия). Българинът не отстъпваше по нищо на съперника и вкара няколко серии в главата и тялото му, а Найденов изрази несъгласие с решението им, дошло след сериозно забавяне. Иван Мечков (91 кг) пък падна с 2:3 (29:28, 28:29, 27:30, 27:29, 29:28) от Сергей Хорсков (Украйна). Късно снощи бяха полуфиналите при жените, където място на финалите в категориите си търсеха Еми-Мари Тодорова (48 кг) и Мелис Йонузова (69 кг). С техните медали отличията на България стават общо 4.", "date": "2018.03.29", "title": " Братя Асенови с медали на европейското"}
{"url": "https://trud.bg/xiii-%d0%bc%d0%b0%d1%80%d0%b0%d1%82%d0%be%d0%bd-%d0%bd%d0%b0-%d1%87%d0%b5%d1%82%d0%b5%d0%bd%d0%b5%d1%82%d0%be-%d1%81%d1%82%d0%b0%d1%80%d1%82%d0%b8%d1%80%d0%b0-%d0%b2-%d1%80%d0%b5%d0%b3%d0%b8%d0%be/", "text": "XIII маратон на четенето предстои да се проведе през месец април в Благоевград. Инициативите, стартират на 2 април, когато отбелязваме Международния ден на детската книга, и завършва на 23 април, когато е Световния ден на книгата и авторското право на 23 април. На 2 април от 13:30 часа децата на Благоевград ще могат да посетят Детско утро под надслов „Андерсенови приказки“ в читалня „Детски отдел“. В навечерието на един от най-светлите християнски празници- Великден, на 4 април от 12:30 часа в отдел „Изкуство” ще се проведе инициативата „Писани яйца”. В същия ден от 17:30 ч. в зала „Изкуство”, шеф Иван Манчев ще представи книгата си “Мечти и кошмари”. Изненадите продължават на 12 април от 13:30 ч. в читалня „Детски отдел“ със среща-разговор с детската писателката Мария Маринова. На 16 април в 13:15 ч. ще се проведе драматизация на изучавани Андерсенови приказки. За четвърта поредна година отдел „Читални”ще гостуват в Дом за възрастни хора „Св. Петка” на 18 април от 10:00 часа. Между 09:30- 17:30 часа, на 23 април в заемна за възрастни, на втори етаж на Регионална библиотека „Димитър Талев“ ще се проведе Ден на отворените врати под мотото: „ Открий удоволствието от четенето на книги”. В същия ден от 15:45 часа в читалня „Детски отдел“ ще започне Детско утро под надслов „Любими приказни герои“. Отново в читалня „Детски отдел“, на  24 април от  11:30 часа започва Викторина под надслов „Вече зная повече по български език и литература. Наситената с интересни събития програма завършва на 25 април с Ден на отворените врати в „Детски отдел“, които ще се проведат  между 09:00- 17:00 часа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.29", "title": " XIII маратон на четенето стартира в Регионална библиотека „Димитър Талев“ в Благоевград"}
{"url": "https://trud.bg/%d1%81%d0%b0%d1%89-%d0%be%d1%82%d0%ba%d0%b0%d0%b7%d0%b0%d1%85%d0%b0-%d0%b2%d0%b8%d0%b7%d0%b8-%d0%bd%d0%b0-%d1%80%d1%83%d1%81%d0%ba%d0%b8-%d0%b1%d0%be%d1%80%d1%86%d0%b8/", "text": "Националният отбор на Русия по свободна борба няма да участва на турнира от Световната купа в САЩ, тъй като не получи американски визи. Говорителят на руското външно министерство Мария Захарова съобщи, че американското посолство в Москва отказало да приеме борците дори за събеседване. Вторият човек в американската мисия Антъни Годфри пък отговори, че не става въпрос за отказани визи, а за невъзможност да бъде проведено събеседването. Президентът на руската федерация по борба Михаил Мамиашвили пък очаква още подобни случаи при пътувания на руски спортисти за САЩ. „Това не се дължи на американската федерация по борба, с тях се разбираме отлично“, заяви Мамиашвили. Състезанието е на 7-8 април в Айова Сити.", "date": "2018.03.29", "title": " САЩ отказаха визи на руски борци"}
{"url": "https://trud.bg/%d1%81%d0%bb%d1%83%d0%b6%d0%b8%d1%82%d0%b5%d0%bb%d0%b8%d1%82%d0%b5-%d0%bd%d0%b0-%d0%b2%d0%b8%d0%ba-%d1%81%d0%bb%d0%b8%d0%b2%d0%b5%d0%bd-%d0%bf%d0%be%d0%bb%d1%83%d1%87%d0%b0%d0%b2%d0%b0%d1%82/", "text": "Ново работно облекло и лични предпазни средства ще получат служителите във “В и К”-Сливен, съобщиха от дружеството. Стойността на поръчката е за 164 хил.лева. Средствата са осигурени по европроект на фирмата за 360 хил.лева, който предвижда още ремонти на почивната фирмена станция в Балкана, на помещения за почивка в два помпени станции, изграждане на рампа за хора със затруднения в административната сграда, обучения на персонала. Закупени са 299 летни и 286 зимни работни костюма, зимни елеци за 153-ма служители, спасителни водни жилетки за работещите на язовир “Асеновец”, летни и зимни обувки за целия персонал, каски, противопрахови каски, ръкавици, лицеви щитове и други предпазни средства. Те ще бъдат раздадени на служителите на дружеството в Сливен, Нова Загора, Котел и Твърдица. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.29", "title": " Служителите на “ВиК”-Сливен получават ново работно облекло за 164 000 лева"}
{"url": "https://trud.bg/%d0%bc%d0%b5%d1%87%d0%ba%d0%b0-%d1%87%d0%b5%d1%80%d0%bf%d0%b5%d1%89%d0%b0-%d1%81%d0%b5-%d1%81%d1%8a%d1%81-%d1%81%d0%bb%d0%b0%d0%bd%d0%b8%d0%bd%d0%b0-%d0%b8-%d1%80%d0%b0%d0%ba%d0%b8%d1%8f-%d1%82/", "text": "Кафява мечка броди по домовете в румънско село, тършува из кухните и плаши местното население. Поради тази причина Асоциацията за лов и риболов е издала разрешение за убиване на животното, предаде Асошиейтед прес. Местният директор на асоциацията Йозеф Бенке каза, че мечката е около петгодишна. По думите му тя чупела прозорци и разбивала врати в отдалеченото село Сусени. Йозеф Бенке разказа пред Асошиейтед прес, че понякога мечката тършувала в кухните на къщите и неотдавна се почерпила със захар, бонбони и сланина. Веднъж дори си пийнала домашна ракия от касис. Миналата година в окръг Харгита бяха регистрирани 17 нападения на мечки. В този окръг в централна Румъния живеят до 1000 мечки, а общо в страната – между 5 и 6 хиляди, отбелязва АП.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.29", "title": " Мечка, черпеща се със сланина и ракия, тормози румънско село"}
{"url": "https://trud.bg/%d0%bf%d0%be%d0%b6%d0%b0%d1%80-%d0%b8-%d1%81%d0%b8%d0%bb%d0%bd%d0%be-%d0%b7%d0%b0%d0%b4%d0%b8%d0%bc%d1%8f%d0%b2%d0%b0%d0%bd%d0%b5-%d0%b2-%d1%81%d1%82%d1%83%d0%b4%d0%b5%d0%bd%d1%82%d1%81%d0%ba/", "text": "Сериозен пожар и силно задимяване в „Студентски град”, предаде  . Инцидентът е станал в едно от новите общежития в жилищния комплекс. В момента се провежда евакуация на блока. На място са изпратени няколко противопожарни екипа, екипи на спешната помощ и полиция. Според първоначалната информация причина за пожара е било късо съединение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.29", "title": " Пожар и силно задимяване в „Студентски град” (ВИДЕО)"}
{"url": "https://trud.bg/%d1%82%d0%be%d0%bf%d1%84%d0%b8%d0%bd%d0%b0%d0%bd%d1%81%d0%b8%d1%81%d1%82%d1%8a%d1%82-%d0%b1%d0%b8%d1%81%d0%b5%d1%80-%d0%bc%d0%b0%d0%bd%d0%be%d0%bb%d0%be%d0%b2-%d0%bf%d1%80%d0%b5%d0%b4-%d1%82-4/", "text": " – Текущата ситуация – и политическата, и икономическата, в глобален план може да бъде описана с три думи – национализъм, протекционизъм, агресия. Разбира се, че в центъра на събитията са двете велики сили САЩ и Русия. Споменавам Русия като велика сила единствено заради военната й мощ. Изпитвам силно смущение както от поведението на Тръмп, така и от поведението на Путин. Първият ми прилича на каубой, който влиза в бар, изпозастрелва всички, след което пита: „Кой от вас е Джон?“. Путин, като стар кадър на КГБ, изключително манипулативно успя да се заиграе с национализма на руснаците с лозунга: „Всички ни мразят и всички са против нас.“ Национализмът има много по-силен ефект върху руснаците от водката. И всичко това става под все по-силното „дрънчене“ на оръжия. Засега Европа и Китай определено не се включват в стила на агресивната реторика. Истината е, че Европа бе леко изненадана от поведението на най-важния си стратегически партьор – САЩ. Китай, от своя страна, е цар при изчакването. Не бих заложил на успех на нито една политика срещу Китай. Впрочем, всичко това е описано великолепно в книгата на Хенри Кисинджър „За Китай“. Начинът, по който се държи Тръмп, предполага липсата й на нощното му шкафче.  – Категоричен съм в убеждението си, че САЩ допуснаха грешка с налагането на по-високи търговски тарифи под претекст, че защитават родното си производство. Има едни интересен факт и той е следният: през 2002 година Буш налага по-високи тарифи върху вноса на стомана от Канада, Мексико, Израел и Йордания. В рамките на следващите 15 години вносът на стомана от тези държави се увеличава с 50%. Да третираш различните държави за една и съща стока с различни тарифи по своята същност е нарушаване на правилата на Световната търговска организация. Това поведение надхвърля чисто бизнесвзаимоотношенията между две държави. Не можем да обвиняваме Русия, че „по газопроводите си изнася геополитическо влияние“, а да мерим с различен аршин, това което прави правителството на Тръмп. Впрочем, увеличаването на търговските тарифи може да бъде оприличено на течаща вода по склон. Ако се опитате да запушите по някакъв начин пътя й надолу, тя със сигурност ще избие на друго място. Ако предположим, че  Тръмп не отмени новите търговски тарифи, а това по-скоро няма да стане, не се учудвайте, ако станем свидетели на покупка на големи металургични предприятия в Канада и Мексико от китайски капитал. В Китай протичат изключително интересни процеси. Си Дзинпин бетонира властта си като лидер на комунистическата партия. Той номинира за нов председател на Китайската централна банка г-н Уай, който има професорска титла от Университета в Илинойс, изключително либерални възгледи и пазарно мислене. Последният счита, че е изключително опасно дължавата да поема гаранции за целия банков сектор. Това е намек, че финансово нездравите банки могат да имат проблеми. Горното е леко отклонение от темата обаче. В международен план Китай е незаобиколим играч. Да не забравяме, че държи над 1,2 трилиона долара американски дълг. Тръмп трябва да внимава с тона по отношение на Китай. Двете държави са толкова зависими една от друга, колкото самите не осъзнават.  – Според мен основната причина за връщане към най-мрачните периоди от човешката история за последните десетилетия е натрупването на глобални дисбаланси. Вижте, чудовищната 233 трилионна глобална задлъжнялост наистина е нерешим проблем. Малкият и среден бизнес изпитват все повече затруднения. Като цяло бизнесът се концентрира все повече и повече в ръцете на огромните конгломерати. Глобалното богатство се концентрира в ръцете на все по-малко хора, което е функция на гореспоменатия процес. Хората искат незабавна промяна, но обстоятелствата не го позволяват, а хората все още искат тази промяна през демократичен процес, т.е. избори, и те гласуват инстинктивно. Те не осъзнават, че политиците са традиционно лицемерни в ситуация на предизборна кампания и се подвеждат. Политиците извеждат послания не за това, което е най-добро за развитието на нацията, а само и единствено за това, което ще ги направи избираеми. Те прерастват впоследствие в политики, които задълбочават проблемите. За съжаление настоящият политически модел не дава повод за оптимизъм. Не забравяйте, че ние избираме между едно, две и три. Това е демокрацията – правото на избор, да, но само от това, което се предлага.  – Да, ние сме пренебрежимо малки и точно поради тази причина сме длъжни да взимаме правилните решения в името на дългосрочното си оцеляване. Не съм оптимист обаче. Първо, предприемачеството  не може да бъде активизирано поради все още огромната административна тежест. Положителните примери са единични. Голяма част от бизнеса продължава да зависи от обществените поръчки, а те се печелят традиционно от „познати“ фирми. Изключвам, разбира се, IT сектора. Там липса почти каквато и да е държавна намеса и точно поради тази причина този сегмент от икономиката се развива толкова устойчиво. В България държавата е най-големият работодател. Невъзможно е да имаме по-неустойчива структура на трудовия пазар. Състоянието на публичните ни финанси е относително спокойно. Нарочно не използвам думата „стабилно“, защото това предполага реформи в социалните сектори, която от години не става, колкото и да се говори по темата. Признавам си, че тези 16 млрд. са стряскащо число. Не съм запознат в детайли. Чувам, че особено при вноса на храни ДДС измамите са практика, а не изключение. Сходна е ситуацията при горивата.  – Вече казах, че не съм оптимист за провеждането на сериозни реформи в средносрочен план. Финансовата стабилност на една държава означава само следното – ниско ниво на публичните разходи, неучастие на държавата в реалната икономика, ниски данъчни ставки, незначително държавно администриране на бизнеса. Това, което ми прави впечатление обаче, е в диаметрално противоположна посока. Вижте, няма по-точен индикатор от това, което става в една държава, от желанието на хората да започнат „държавна работа“. Тази тенденция започва да става епидемия. Броят на заетите лица в администрацията на изпълнителната власт през декември 2015 г. е бил 92 180 души. Към декември 2017 година вече е 98 229. Това са точните числа от НСИ. Замислете се за познатите около вас. За радост, виждам една изключително активна част от по-младото пококоление. Те искат да бъдат предприемачи, искат да поемат риск. Моля се, да не се обезверят въпреки неблагоприятната среда. Тази легенда с ниските данъци отдавна не е на мода. Бизнесклиматът в една държава е много по-комплексно  нещо от „данъците“. За пореден път искам да кажа – държавата не създава добавена стойност, точно поради тази причина тя не трябва да мачка непрекъснато бизнеса с регулации и измислени правила.  – Знаете, че по темата имам твърдо убеждение от много години. Изтървахме златните години за това членство. За критериите няма да говоря. Видимо е, че съвсем други проблеми са препятствие пред страната за такова членство. Според някои членове на еврозоната ние не сме надежден потенциален член. Точка. Казаха ни го и директно, и индиректно. Не ни харесва, но това е реалната ситуация. От първия ни ден на членство в ЕС трябваше да бъде създаден комитет точно за подготовката на България по пътя и към еврозоната. Категорично не приемам позицията на мнозина, които плашат населението с невероятно измислени тези за хипер скок на цените и масово обедняване. Абсурдни алабализми. Безпочвено перчене. Аз не искам финансовата стабилност на страната да зависи от българските политици. Искам този риск да бъде изнесен към европейските институции. Това е. Искам да има европейски надзор върху състоянието на финансовата ни система. Смятайте го като превантивна мярка. Най-правилната политика е превантивни мерки срещу евентуалните рискове. Като цяло реформите, в който и да е сектор, са превантивни мерки и нищо повече.  – Мисля, че отговорих вече на този въпрос – безпочвени тези, граничещи с откровени глупости. Вижте, аз вярвам, че бъдещето на Европа е във федерализма. Ако това не бъде осъществено в  обозримо бъдеще, не ни чака нищо добро. Сбъркахме, като започнахме проекта „Европейски съюз“ като политически проект. Трябваше първо да бъдат изградени чисто икономическите основи. Това дава устойчивост  и дълбочина на действията. Членството на България в еврозоната е точно стъпка в тази посока. Попитайте за необременено мнение младите. Болшинството от тях са проевропейски ориентирани. Старите муцуни си позволяват тези от типа на да станем членове на Евразия и тем подобни безумия. Европа е и ще остане най-доброто място за живеене в света. Не Азия, не САЩ – Европа. Това е основата за взимане на всяко едно решение. Всичко останало е демагогия и зависимости.  – Честно да ви кажа, това е тема за отделно интервю. Прекалено сериозна е, за да я претупаме с няколко реда. Да, продължавам да смятам, че това е суперрисков актив, но с бъдеще. Продължавам да смятам, че всички коментират само и единствено цената на биткойн без изобщо да осмислят каква е механиката на неговото финкциониране. Продължавам да смятам, че цената на биткойн няма никакво значение. Гениалното е блокчейн технологията. Вече с риск да се повторя, за пореден път ще кажа, че става въпрос за управление на децентрализирани системи. Дигиталната икономика означава най-вече платформи за управление на информационни масиви. В случая говорим за децетрализирани системи за управление на информационни масиви. И не, не съветвам инвестирането в биткойн за хора, търсещи бързи печалби. По-добре търкайте картончета. Масово хората ме питат дали да купуват в момента. Категоричен съм – НЕ. Това е фундаментално различна концепция. Да, над 80% от всички криптовалути са чиста измама, но има изключително визионерски проекти. Те ще предопределят бъдещето развитие на почти всички сектори на икономиката. Изчакайте още година-две. Убеден съм в тези мои думи.  – Биткойн е високо рисков дигитален актив. Да, биткойн не са пари в класическия смисъл на думата. Това не е мое мнение. Това е позицията на централните банкери, на държавите от Г-20.  – Знаете ли, точно в този момент бих посъветвал вашите читатели да не инвестират в нищо. Ако имат инвестиции в акции, да си приберат печалбите, надявам се, че имат такива. Облигациите са прекалено скъпи. Ценните метали не мърдат от дълго време. Светът се подготвя за цикъла на повишаващи се лихви. До края не годината Федералният резерв на САЩ ще повиши поне още два пъти основната лихва. В Европа още не се говори по темата, но сме изключително близко до този процес. Има един принцип – понякога и нищо да не правиш, е също спекулация. В този смисъл изчакайте по-добри времена. Категоричен съм за недвижимите имоти – на пикови цени са в момента, така че стойте на кеш за известно време.  Този въпрос ще го пропусна с удоволствие.", "date": "2018.03.29", "title": " Топфинансистът Бисер Манолов пред „Труд“: Финансовата ни стабилност да не зависи  от политиците\t\t\t"}
{"url": "https://trud.bg/%d0%b8%d0%b7%d1%82%d1%80%d0%b5%d0%b1%d0%b8%d1%82%d0%b5%d0%bb%d0%b8%d1%82%d0%b5-%d0%bd%d0%b0-%d0%b7%d0%b5%d0%bc%d1%8f%d1%82%d0%b0-%d0%b8%d0%bb%d0%b8-%d0%b2%d1%8a%d0%b2-%d0%b2%d1%8a%d0%b7%d0%b4%d1%83/", "text": "Tова, че рамковото споразумение за Интегрирана логистична поддръжка на самолети МиГ-29 с Руската самолетостроителна корпорация (РСК) „МиГ“ бе подписано два дни след победата на Путин на президентските избори, вече предизвика коментарите. Някои от тях са същите, които, макар и прикрито, си отдъхнаха, когато украинска фирма обжалва обществената поръчка в най-неудобното за българската страна време. Този акт в края на изминалата календарна година бе наречен от министъра на отбраната Красимир Каракачанов саботаж. Саботаж или не, той може да се запише в дългия списък през последните десетина години от пречки пред опитите бойната ни авиация да бъде вдигната във въздуха. След като споразумението е факт, започнаха и питанията дали по този начин не се търси целенасочено забавяне на проекта за придобиване на нов тип боен самолет. На практика сагата със закупуването на изтребителите толкова се проточи, че, ако подредим в една редица всички отговорни за това, едва ли ще имаме основание да сочим точно днешния министър. Появиха се две гледни точки. Съветникът на президента по сигурност и отбрана, една от легендите на изтребителната ни авиация, полковник от запаса Илия Милушев написа във фейсбук „Една администрация, преди да поиска закупуване на нова техника, трябва да покаже, че може да се грижи за поддръжката на вече придобитата и налична такава. Наличието на неизправна бойна и обслужваща техника по принцип трябва да бъде в много малки, чисто технологични рамки. В този смисъл сключеното рамково споразумение е добра новина! Честито на ВВС и по-специално на личния състав от авиобаза Граф Игнатиево!“ Друг авиационен експерт, влязъл пред последните години сериозно в политиката, генерал-майор от запаса Съби Събев стъпва на друга позиция: „От геополитическа гледна точка това е неразумен ход, който ще предизвика редица въпроси у нашите съюзници в НАТО и ЕС. Но като че ли страната не вижда в този момент, с това ръководство на Министерство на отбраната друга опция. А такива обции имаше, но по една или друга причина бяха игнорирани. Това рамково споразумение с РСК „МиГ“ не е в интерес, както геополитически така и икономически, на България, но много повече е в интерес на РСК „МиГ“. Нека всеки сам, според своите виждания, прецени кой от двамата е прав. Каква е обаче алтернативата, ако приберем самолетите в хангарите, скръстим ръце и не правим нищо друго, освен да чакаме политиците да решат кога министърът на отбраната, който и да е той, да предприеме конкретни стъпки за закупуване на нови изтребители? Впрочем, имаме отговори, които едва ли трябва да ни задоволяват. Вече 14 години, откакто сме членове на НАТО, говорим за превъоръжаване с оперативно съвместими машини. Това е едно поколение в летателния състав, което така и не дочака новите самолети. А не са малко и пилотите, които не сбъднаха професионалната си мечта, т.е. не летяха достатъчно. Според проекта, утвърден от миналото Народно събрание, доставката на първите два самолета трябваше да стане през ноември 2018 г., а да приключи през 2020 г. Вече няма такъв проект, чакаме новия. Кога ще бъде подписан договорът и кога ще пристигнат първите изтребители, е въпрос с много неизвестни. А през това време? Пилотите да стоят на земята ли и да губят способности? И дали изобщо държавата ще отдели от бюджета си средства за повече от осем нови изтребители? Поне това личи от досегашните успешни опити за отлагане на процеса. Ако нямаме летящи изтребители, кой ще изпълнява ангажимента ни, като членове на НАТО, за охрана на въздушното пространство, т.нар. Air Policing? Или тук прозира едно нескрито от политическа или икономическа гледна точка желание други авиации да изпълняват тази задача. Това ще ни превърне единствено в страна домакин, която има добре оборудвани летища за кацане и излитане на някои съседски самолети. Но без собствена авиация и пилоти. А последващо възстановяване, ще бъде почти невъзможно. С РСК „МиГ“ или не? За министъра на отбраната Красимир Каракачанов дилема няма. Той е  категоричен, че със споразумението за 81 млн. лв. ще бъде осигурена поддръжка и ремонт на 12 бойни и 3 учебно-бойни самолета МиГ-29 за срок от четири години. Така се възстановява летателната годност на изтребителите на ВВС и се гарантира тяхната експлоатация, включително и изпълнението на задачите по охрана на въздушното пространство. И още нещо от него, което е много важно: „Това споразумение не води до отмяна или забавяне на процедурата за придобиване на нов тип многоцелеви боен самолет, подготовката на която е в напреднала фаза и се очаква до края на април да бъде внесена в Народното събрание.“ Дано! Предстои да видим. Добре ще е, ако министър Каракачанов е пресметнал парите, така че тези 81 милиона да бъдат решение на прехода към нови, оперативно съвместими с нашите съюзници, изтребители. И няма да се наложи да се дават още толкова, т.е. за пореден път да се удължава преходът. В противен случай върху него ще се стоварят доста обвинения, за които, впрочем, вече се чува. В авиобаза Граф Игнатиево може и да празнуват, но истинският празник все още не е насрочен от Народното събрание.", "date": "2018.03.29", "title": " Изтребителите: На земята или във въздуха?\t\t\t"}
{"url": "https://trud.bg/%d1%81%d0%bf%d0%b8%d1%80%d0%b0%d0%bb%d0%b0%d1%82%d0%b0-%d0%bd%d0%b0-%d0%bf%d0%b0%d1%80%d0%b0%d0%bd%d0%be%d1%8f%d1%82%d0%b0/", "text": "След година на днешния ден, 29 март, Европейският съюз ще остане с една държава член по-малко. Процесът по излизането на Великобритания съгласно процедурите, предвидени по член 50 от Договора за ЕС, формално ще бъде приключил. Макар и не съвсем – с преходния период на валидност на европейските регулации, вече фиксиран до края на 2020 г. – но Лондон вече няма да участва във вземането на общите решения. Но действителността от тази дата нататък, ще е по-различна за всички на европейския континент и отвъд. Проблемът е, че тази бъдеща действителност все още е с много неясни очертания. Които вместо да се изясняват, с всеки следващ ден като че ли се размиват все по-повече. Британците взеха решението си да напуснат ЕС на референдум през 2016 г., по време на кампанията, за който се оказа, че единият лагер умишлено е подвеждал избирателите с невъзможни лозунги за светлото им бъдеще, ако не са част от общото европейско семейство. От стотиците милиони лири, които ще могат едва ли не всяка седмица да инвестират в системата си за здравеопазване, вместо да внасят в касите на Брюксел (печеливша карта – британците над една определена възраст са точно толкова хипохондрици, колкото и българите), до възвръщането на старата слава на Великобритания на глобална търговска империя, което досега било спъвано единствено и само от членството им в ЕС. Както и да е, номерът мина – при 72 % избирателна активност (33,5 млн. души от 46,5 млн. имащи право на глас) на 23 юни 2016 г. 52 на сто от гласоподавателите във Великобритания дадоха вота си за излизане от ЕС. Четиридесет и осем процента бяха против, с драстични разминавания в някои части на все още Обединеното кралство. Докато избирателите в Англия и Уелс гласуваха с мнозинство в подкрепа на т. нар. Брекзит, тези в Шотландия и Северна Ирландия направиха точно обратното. На последните два народа лозунгите със старата имперска слава може би им идват по-нанагорно от историческа гледна точка. Още повече, че шотландците се оставиха две години по-рано на собствения си референдум за независимост през 2014 г., да ги убедят англичаните, че са си по-добре заедно. Пък и нали всички са в ЕС – свободно движение, търговия и всичко останало – и шотландците клекнаха. За Северна Ирландия логиката беше същата – мирът, гарантиран със Споразумението от Разпети Петък, от което тази година се отбелязват 20 години, се основава на свободите от членството в ЕС на Великобритания и Ирландия. И понеже явно бяха убедени, че здравият разум ще надделее навсякъде, шотландците гласуваха за оставане в ЕС с 62 %, а гражданите на Северна Ирландия с 55 на сто. Но гъстотата на населението винаги взема превес в такива моменти – дори и мнозинството от жителите на осеммилионен Лондон да гласува за оставане в ЕС, по-голямата част от народа на Англия (53 % от над 28 милиона регистрирани избиратели) и обитателите на гъстите гори на Уелс (52 на сто), въобще не гледаха толкова космополитно на нещата. Хората си търсеха 350-те милиона лири на седмица за здравеопазване, „счупването на оковите“ на Брюксел и връщането на старата слава, които им обещаваха с излизането от ЕС.  Двадесет и един месеца по-късно и на година от заветния Брекзит, да обобщим накъде отиват нещата. На първо място, резултатът от референдума през 2016 г. изненада всички, но най-вече тези, които бяха в основата на кампанията за излизане от ЕС. И нито вярваха в лозунгите, с които залъгваха избирателите, нито имаха един ред написан черно на бяло като план, как си представят да се осъществи този Брекзит. Изпадайки в „небрано лозе“, премиерът Дейвид Камерън, който беше обещал година по-рано и организира референдума подаде оставка, а мястото му зае Тереза Мей. Десет месеца трябваха на Лондон да вземе решението през март 2017 г. за активиране на член 50 и да започнат реалните преговори с Брюксел за условията, по които Великобритания напуска ЕС. За да се окопае по-сигурно като капитан на кораба „Брекзит“, Тереза Мей потърси предсрочни избори през юни, на които загуби мнозинството на консерваторите, което беше получил Камерън през 2015 г., с предизборната клетва да организира референдума. Новият кабинет на Мей встъпи в длъжност с подкрепата на северноирландските юнионисти, което пък започна допълнително да изнервя ситуацията нв горната част а Смарагдовия остров. За всичкото това време, разбира се, Европейската комисия вече се беше организирала с екип и главен преговарящ (Мишел Барние), и подготвила график и параметри, по които да се водят преговорите. В Европейския парламент също имаше не само готовност, но и вече се чешеха езици, доколко може законодателното събрание да отхвърли накрая окончателното споразумение между Комисията и Лондон и да спре Брекзит. Преговорите се точеха мъчително, защото Брюксел настояваше да изясни три теми преди да започне да говори за бъдещите търговски отношения, на които Великобритания толкова държи. А именно: правата на правата на европейските и британските граждани, пребиваващи на съответните територии; сумата, която Лондон ще дължи заради оттеглянето си от вече поети ангажименти към бюджета на ЕС; и статутът на границата в Северна Ирландия. Последното се оказа най-сериозният трън в петата на Тереза Мей – след Брекзит браздата на Смарагдовия остров ще остане единствената сухопътна граница на Великобритания с ЕС, но не може да я има, защото това е фундаментална част от Споразумението от Разпети петък от 10 април 1998 г. Ако няма граница обаче, как така след Брекзит Великобритания хем няма да е в Единния пазар и Митническия съюз, хем няма да осъществява проверки по границата в Северна Ирландия. Загадка! В края на 2017 г. Лондон се съгласи да отстъпи едни близо 45 млрд. евро за неплатените ангажименти и на последния европейски съвет миналата седмица да гарантира, че какъвто и вариант да се намери за Северна Ирландия, той няма да предвижда т. нар. „твърда граница“ с пропускателни пунктове за проверка и т.н. Как точно ще стане това все още не е ясно. Докато си блъскат обаче главите в Лондон как да подкарат каруца с квадратни колела, времето напредва, а британците (и не само) започнаха да стават все по-напрегнати за неясното бъдеще, което са си избрали. Едри бизнеси започнаха превантивно да пренасочват мощности и активи към големи европейски столици, не и без активното лобиране от страна на същите. Различни икономически прогнози от месеци насам вещаят все по-мрачни перспективи за британската икономика, излязла сама срещу глобалния свят и очакванията за ръста й за следващите едно до две десетилетия, започнаха все повече да се свиват. Което основателно се отразява и на общото настроение в мъглите на Албиона. На 365 дни от Брекзит различни социологически проучвания потвърждават, че британците са все по-разделени по въпроса до колко излизането от ЕС ще е въобще от полза за тях. И ако в Англия и Уелс по-скоро отстояват взетото през 2016 г. решение, три-четвърти от шотландците смятат, че вероятно нищо хубаво няма да излезе от цялата дандания. В Северна Ирландия ситуацията е дори по-напрегната. Общото управление на републиканци и юнионисти се разпадна в началото на 2017 г., заради скандал за злоупотреби с обществени средства. На предизвиканите предсрочни избори през пролетта националистите от „Шин Фейн“ постигнаха исторически резултат, достигайки на едно място от мнозинство в законодателното събрание на Северна Ирландия. С този актив зад гърба си се запънаха като магаре на мост за съставянето на общо правителство с демократите-юнионисти. Последните, с 10-те си места в британския парламент, подкрепиха през юни същата година новият кабинет на Тереза Мей, с коалиционно споразумение, в замяна което взеха 1 млрд. британски лири допълнителни средства към бюджета на Северна Ирландия. До които обаче никой няма достъп, защото 15-ти месец няма правителство. А неизясненият бъдещ статут на границата, допълнително тежи като Дамоклеев меч върху ситуацията, с вече няколко регистрирани провокации на националисти, включително детонирано взривно устройство поставено под полицейски автомобил на магистрала край Белфаст на 6 март тази година. И на фона на цялата тази каша – две събития от последните седмици, които съвсем да вкарат британците в спиралата на параноята – „Аферата Скрипал“ с отравянето на бившия руски двоен агент и дъщеря му в Солсбъри и разкритията за злоупотреби с лични данни на потребители на фейсбук за насочена индивидуална политическа пропаганда от британската компютърна компания „Кеймбридж Аналитика“. И не говорим толкова за избирането на Доналд Тръмп за президент на САЩ, колкото за намесата им в кампанията за референдума за Брекзит – онази, със „стотиците милиони за здравеопазване“, „оковите на Брюксел“ и „империята“. Там ситуацията тепърва ще се изяснява, след като в скандала се намесиха и разкрития за незаконни средства, използвани за пропагандни цели от лагера „за излизане“ от ЕС. С всичко това на ум, как да не са на нокти британците с приближаващия Брекзит.", "date": "2018.03.29", "title": " Спиралата на параноята\t\t\t"}
{"url": "https://trud.bg/%d1%81%d0%ba%d0%b0%d0%bd%d0%b4%d0%b0%d0%bb-%d0%bc%d0%b5%d0%b6%d0%b4%d1%83-%d0%ba%d0%be%d0%bb%d0%b5%d0%b3%d0%b8-%d0%b7%d0%b0-%d0%ba%d0%b0%d1%87%d0%b5%d1%81%d1%82%d0%b2%d0%be%d1%82%d0%be-%d0%bd%d0%b0/", "text": "Разправия между колеги приятели за качеството на работа довела до блъскане и счупване на крак и рамо на единия от тях. Странната случка, в която ябълка на раздора станала нанесена драскотина на силоз, който бил в процес на изграждане, е станала в Попово. Към 10,30 часа в сряда, на обекта, на който били работниците от добричка фирма, наета да прави съоръженията, станала разправията между двама опитни работници. При лютия скандал, който си развъртели, 60-годишният И.И. бутнал в гнева си колегата си на 62 години. Двамата обаче били стъпили на варели от по метър-метър и половина височина и по-възрастният паднал, при което получил фрактурите. Пострадалият е настанен в болницата в Търговище. Колегата му пък е с повдигнато обвинение за нанесена средна телесна повреда. Пуснат е след разпити, като му е наложена мярка за неотклонение „Подписка”, уточниха от полицията.", "date": "2018.03.29", "title": " Скандал между колеги за качеството на работа приключил с фрактури"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%ba%d1%80%d0%b0%d1%81%d0%b8%d0%bc%d0%b8%d1%80-%d0%b2%d1%8a%d0%bb%d1%87%d0%b5%d0%b2-%d1%81%d0%b5-%d1%81%d1%80%d0%b5%d1%89%d0%b0-%d1%81-%d0%b1%d0%b8/", "text": "Министърът на науката и образованието Красимир Вълчев ще изнесе публична лекция на 30 март от 10:00 часа зала № 1 в Ректората на Тракийски университет в Студентски град в Стара Загора. Темата е „Тенденции и перспективи пред висшето образование в България”. След това Красимир Вълчев ще се срещне с ученици от професионалните гимназии в града. В 16:00 часа в зала 2 в сградата на Община Стара Загора започва срещата със старозагорски предприемачи. В нея ще участват още и представители на Тракийски университет, Конфедерация на работодателите и индустриалците в България – Стара Загора, Клуб на работодателя, Търговско-промишлена палата, Регионално управление на образованието, преподаватели и други. Събитието се организира със съдействието на Община Стара Загора по инициатива на народния представител Радостин Танев. Във форума участие ще вземе и зам.-председателят на Народното събрание Емил Христов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.29", "title": " Министър Красимир Вълчев се среща с бизнеса и преподаватели в Стара Загора"}
{"url": "https://trud.bg/%d0%bf%d1%80%d0%be%d1%83%d1%87%d0%b2%d0%b0%d0%bd%d0%b5-%d0%bd%d0%b0-%d0%b0%d0%bb%d1%84%d0%b0-%d1%80%d0%b8%d1%81%d1%8a%d1%80%d1%87-%d0%b3%d0%b5%d1%80%d0%b1-%d0%b3%d1%83%d0%b1%d0%b8-%d0%be%d1%82/", "text": "ГЕРБ губи от вътрешните скандали, БСП – от антиевропейската си реторика. Това показват резултатите от регулярното   на обществено-политическите нагласи „Алфа Рисърч”. Регулярното тримесечно проучване на Алфа Рисърч е проведено е в периода 15 – 24 март 2018г. сред 1025 пълнолетни граждани от цялата страна. Използвана е стратифицирана двустепенна извадка с квота по основните социално-демографски признаци. Информацията е събрана чрез пряко стандартизирано интервю по домовете на анкетираните лица. В политическия календар на България месеците януари-март бяха наситени откъм динамика на събития, но и на скандали. Макар и да е трудно в края на тримесечния период да се измери точното влияние на всяко едно от тях върху общественото мнение, регулярното проучване на Алфа Рисърч установява поредица от очаквани и неочаквани ефекти. Както и един изключително интересен резултат – краткосрочното влияние на шумни кампании върху обществените нагласи не съвпада задължително с по-дългосрочното въздействие върху политическото и електорално поведение на избирателите. Най-голямото изпитание за Кабинета Борисов 3, сделката за ЧЕЗ, оказва и най-пряк негативен ефект върху неговия имидж. 57% са на мнение, че правителството е замесено по някакъв начин в продажбата на най-голямото електроразпределително дружество в България на пазарджишката фирма Инерком, а един от уважаваните експерти-министри в кабинета, Теменужка Петкова, губи 10 пункта от своя личен рейтинг. Същевременно, 42% са на мнение, че в политически план този скандал се използва от опонентите на правителството, за да го свалят от власт. Така, макар симпатизантите на ГЕРБ също да са критични към сделката, по отношение на правителството те заемат защитна позиция. В резултат, кабинетът запазва доверие от 21%, колкото имаше и през декември. С 4% обаче се увеличават неговите критици (до 43%), като негативните настроения нарастват главно сред столичани и жителите на селата. Европредседателството и външно-политическата активност на кабинета, от своя страна, са основният ресурс за една по-широка обществена подкрепа по ключови теми, надхвърляща електоралната база на коалиционните партньори. 37% определят българското председателство на Съвета на ЕС като успешно до този момент, срещу едва 13% – като неуспешно. 50% одобряват приоритета на страната ни за европейска интеграция на страните от Западните Балкани. В този контекст премиерът Борисов повишава рейтинга си с 3% спрямо декември. Министрите, пряко ангажиран с европейската политика, са сред най-одобряваните в кабинета – Т.Дончев, който повишава рейтинга си с нови 5 на сто, Л.Павлова, Е.Захариева. Сред външно-политическите фактори, оказали неочаквано силно влияние върху общественото мнение, трябва да се отбележи преди всичко отзвукът от политическите изказвания на руския патриарх Кирил. 67% оценяват неговите думи, че българите не са проявили признателност към Русия като неприемливи и унизителни, 25% ги приемат за приемливи и справедливи. Извън конкретните думи обаче, за първи път се наблюдава по-сериозно проблематизиране от широки обществени слоеве на поведението, което Русия изисква към себе си. След тазгодишния 3-ти март, 43% са на мнение, че Русия настоява не за просто признателност, каквато мнозинството от хората наистина проявяват, но и страната ни да следва нейния път на развитие. Което, също според мнозинството от българите, не съответства на техния избор. В резултат от тези промени, за първи път след Украинската криза и анексирането на Крим, е налице сериозен спад в традиционно позитивното отношение към Русия от 66% на 56%. Дали и в каква посока ще повлияе изострянето на напрежението между Европа и САЩ от една страна, и Русия, от друга, заради отравянето на Скрипал, ще проличи в следващите месеци. Охладняването към Русия, обаче, успоредно с европейската активност на правителството, води до нов ръст на обичайно високата подкрепа за ЕС (от 50% до 58%), но също така и до известен ръст в одобрението на Северноатлантическия алианс (от 38% до 44%). Въпреки наситения с противоречия между институциите период и разминаващите се с правителството позиции по редица проблеми, президентът Р. Радев остава незасегнат от горещите текущи скандали. С 59% одобрение и 10% неодобрение той постига най-висок рейтинг от началото на своя мандат. Eдин от най-интересните резултати от проучването е как тази плеяда от различни и дори разнопосочни събития влияе на електоралната партийна подкрепа. След скандалите около ЧЕЗ, кампанията срещу приемането на Истанбулската конвенция, атаките срещу посредническата роля на България на европейската сцена, БСП отбелязва свои символни победи и скъсява дистанцията с ГЕРБ до 2.5%. Антиевропейската като цяло реторика на БСП обаче я поставя в своеобразен капан по отношение на първите избори, на които ще бъде тествано нейното влияние – Европейските през 2019г. Успявайки да ерозира образа на Европа сред своите избиратели, тя ги демотивира от участие в тях до степен, че при проективен въпрос за вот на Евроизборите, дистанцията между нея и ГЕРБ нараства на 7%. А това позволява да се изведе и един по-общ стратегически проблем пред партиите – дали битките за общественото мнение, които водят, могат да ги доведат до реални електорални победи. Две тенденции в обществените нагласи към дейността на правителството се открояват в края на месец март: През последните три месеца външно-политическите теми, както и активността на българското правителство по тях, оказват силно и на моменти определящо влияние върху общественото мнение. Мнозинството от българите продължават да отстояват членството в ЕС и НАТО като важни за страната приоритети. Същевременно, изострянето на взаимоотношенията ЕС – Русия, ЕС-Турция, както и различията между партии и институции по реакциите и ролята на България в тях, оформят сериозна червена линия в българското общество. Случаи като поведението на руския патриарх Кирил при посещението му по случай националния празник срещат остра реакция: за 67% то е неприемливо не само заради накърнената национална гордост, но и заради по-широкия прочит на тези думи като изискване как да се държи и развива една суверенна страна. Което води до поредния неочакван ефект върху общественото мнение. Защото едва ли някой можеше да предвиди, че точно след 3ти март, обичайно силните симпатии на българите към Русия ще отбележат интензивен спад – от 66% до 56%. Макар и често засенчвано от текущи скандали, българското европредседателство, оказва своето въздействие върху обществените нагласи. Малко над половината от пълнолетните жители на страната следят едни или други негови прояви. Най-голяма част, 37%, оценяват като успешен неговия ход до момента, срещу 13% като неуспешен. 50% изразяват подкрепа за  правителството в усилията му да постави интеграцията на страните от Западните Балкани във фокуса на европейския дневен ред. Въпреки положителните оценки за външната политика, вътрешните политики продължават да генерират критични нагласи към правителството. Противоречивите му действия във важни за ежедневието на хората сфери – икономика, борба с престъпността и корупцията, правосъдие, здравеопазване – съпътстващите ги скандали, както и периодичните търкания между коалиционните партньори подхранват усещането за неоползотворени възможности и управленски дефицити. Най-критични към правителството са както симпатизантите на БСП и ДПС от малките населени места, така и по-взискателните, с по-високи очаквания жители на големите градски центрове. Разликата между тях е, че левите избиратели не подкрепят и външната политика на правителството, докато градската средна класа е с категорична проевропейска ориентация. Най-сериозен отзвук във вътрешен план продължава да има сделката за продажбата на ЧЕЗ. 42% от пълнолетните жители на страната припознават в този скандал опит за дискредитиране и сваляне на кабинета. Реакцията на управляващите обаче оставя у мнозинството от 57% впечатлението, че правителството е замесено в нея по някакъв начин. Конкретните събития се отразяват относително слабо на общото доверие към кабинета, но имат значително влияние върху оценката за работата на отделните министри. Като най-успешен продължава да се откроява вицепремиера Томислав Дончев (с индекс за дейността си от 22.4), следван от военния министър Красимир Каракачанов (11.6). Място сред „отличниците“ намират и пряко ангажираните с външно-политическата дейност министри Лиляна Павлова (8.6) и Екатерина Захариева (6.1). В другия край на таблицата, с относително най-ниски оценки, се позиционират министрите на правосъдието Цецка Цачева (с отрицателен индекс от -19.9), вицепремиера Валери Симеонов (17.3), и рязко понижила рейтинга си енергиен министър Теменужка Петкова (-16.4). Българските граждани продължават да проявяват висока критичност към дейността на мнозинството от институциите в страната. Изключение от тази тенденция прави президентът Р. Радев, който се ползва с доверието на 59% от пълнолетните жители на страната. Въпреки положителния тренд обаче, част от действията му също се посрещат критично. Ползвайки се със значително по-висок кредит на доверие от лидера на БСП, той получава повече позитивни оценки като вътрешен коректив на управляващите, отколкото опозицията, но не получава такива по отношение на външно-политическите им действия. Едва следващите месеци ще покажат как ще се развие динамиката в тези отношения. Одобрението за Народното събрание (12%) и председателя му Цв. Караянчева (21%) бележи леко подобрение през първите три месеца от годината. Въпреки това парламентът продължава да търпи сериозна криза на обществено доверие. Аналогична е ситуацията с отношението към правораздавателните и правоохранителни институции, чиято дейност е съпътствана от трайна критика: съд (9% положителни оценки срещу 56% отрицателни), главен прокурор (10% положителни оценки срещу 43% отрицателни). Поредицата от случаи на битови престъпления през последните месеци се отразява в отчетлив спад на одобрението за работата на полицията (от 27% на 20%) и силен ръст в неодобрението (от 30% до 41%). Трите месеца от началото на годината не променят съществено позициите на основните политически сили и техните  лидери, но дават интересни индикации за резултатите, към които ги води тяхното политическо позициониране. ГЕРБ търпи лека електорална ерозия в резултат от скандалите около ЧЕЗ и вътрешно-коалиционните сътресения. Любопитно е, че вътрешнопартийните удари между „патриотите“ рикошират в големия коалиционен партньор и нанасят допълнителни щети върху неговия имидж. Въпреки този развой, ГЕРБ запазва мястото си на първа политическа сила с подкрепа от 23.1% от всички избиратели. Външно-политическата активност на лидера на партията  Б.Борисов води до ръст от 3 на сто в неговия личен рейтинг – до 36%. През периода нарастват обаче и негативните мнения за управлението, което би представлявало риск най-вече в ситуация на мажоритарен избор, ако срещу кандидатите на управляваща партия се изправят силни опоненти. Като основна опозиционна сила, БСП отбеляза поредица от свои победи през изминалия период. Възползва се от текущите скандали, от разпалените от дебатите по Истанбулската конвенция обществени страхове, от националистическа реторика около посредническата роля на България в диалога между ЕС и Турция. В резултат, с подкрепа от 20.5% левицата скъсява дистанцията с ГЕРБ, но не заради електорален ръст, а заради спада на основния политически опонент. Лидерът на партията, К.Нинова (доверие 26.4%) също не успява да повиши личния си рейтинг. Като по-сериозен проблем пред партията се очертава обаче стратегическото разминаване между антиевропейската й реторика и първия тест за нейното електорално влияние – Европейските избори догодина. Ерозирайки успешно образа на Европа сред част от своите избиратели, тя намалява  мобилизацията в ляво, в следствие на което изостава по-значително от ГЕРБ, отколкото при национален вот. Така, рискът пред нея е да попадне в своего рода капан на собствените си ПР победи. Въпреки скандалите помежду им, Обединените патриоти успяват да се задържат на 5.2% електорална подкрепа. Кр. Каракачанов е с най-висок личен рейтинг (29.8%), следван от В.Симеонов – 11.4% и В.Сидеров – 6.4%. Отрицателните оценки и към тримата лидери нарастват, но позитивните не намаляват. В случая, националистите се възползват от т.нар. ефект на негативната мобилизация – увеличаването на обществената нетърпимост към техни публични изяви, води до консолидация на феновете им. При ДПС, както и при Воля, съществени промени не се наблюдават. Движението  със сигурност би имало  парламентарно представителство (5.1%), докато“воля-та“ няма да е достатъчна да вкара отново партията на В. Марешки в парламента (2.0%). Твърде ниска, вероятно дори наказателно ниска, остава подкрепата за фрагментираната извънпарламентарна десница. Всяка една от партиите събира между 0.6% 1.8%. От лидерите им с относително най-висока подкрепа се ползва Христо Иванов (9%). Заради категоричните проевропейски нагласи на избирателите им, Европейските избори са благоприятна възможност за пробив за тези партии. Въпросът е дали във формата и с лицата, с които ще се явят, те ще дадат шанс за представителство на своите потенциални избиратели. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.29", "title": " Проучване на “Алфа Рисърч”: ГЕРБ губи от вътрешните скандали, БСП – от антиевропейската си реторика"}
{"url": "https://trud.bg/%d1%80%d0%b5%d0%b6%d0%b0%d1%82-%d0%bd%d0%b5%d0%b7%d0%b0%d0%ba%d0%be%d0%bd%d0%bd%d0%b8-%d0%ba%d0%b0%d0%b1%d0%b5%d0%bb%d0%b8-%d0%bf%d0%be-%d0%be%d1%89%d0%b5-100-%d1%83%d0%bb%d0%b8%d1%86%d0%b8-%d0%b2/", "text": "Продължава отстраняването на незаконно изградената въздушна оптична мрежа, която преминава по ел.стълбовете за осветление, собственост на Община Шумен, съобщават от кметството. Ще се работи в различни райони на града по близо 100 улици. От общинската администрация са информирали гражданите, че трябва да избират оператори с мрежа, изградена под земята. Със заповед на кмета Любомир Христов от 2016 г. незаконната въздушна оптична мрежа в града трябваше да бъде отстранена. Въпреки многократните предупреждения и писма, които общинската администрация изпрати до операторите за доброволно премахване, 2 г. по-късно все още има кабели, които висят по стълбовете. Не е спазено и сключеното с някои от фирмите споразумение незаконните мрежи да се махнат до края на декември м.г. и да се положат под земята. Заради натежалите стълбове, често без осветление остават цели улици. От общинската администрация напомнят на гражданите и на фирмите, че според Закона за електронните съобщения кабелните електронни съобщителни мрежи се изграждат подземно.", "date": "2018.03.29", "title": " Режат незаконни кабели по още 100 улици в Шумен"}
{"url": "https://trud.bg/%d0%b2-%d1%81%d1%82%d0%b0%d1%80%d0%b0-%d0%b7%d0%b0%d0%b3%d0%be%d1%80%d0%b0-%d1%81%d0%b5-%d0%bf%d1%80%d0%b5%d0%ba%d0%bb%d0%be%d0%bd%d0%b8%d1%85%d0%b0-%d0%bf%d1%80%d0%b5%d0%b4-%d0%bf%d0%b0%d0%bc%d0%b5/", "text": "В Стара Загора почетоха паметта на жертвите на така наречения Народен съд, по повод 73-ата годишнина от обявяването на присъдите. Пред паметната плоча на Драматичния театър „Гео Милев” застанаха зам.-областните управители Димитър Драчев и Петя Чакърова, представители на Съюза на репресираните, наследници на осъдените и граждани. Свещеници от Старозагорската епархия отслужиха заупокойна литургия. Пред паметната плоча на Драматичен театър “Гео Милев” бяха поднесени венци и цветя от гражданите, дошли да почетат събитието. На 29 март 1945 г. в сградата на Драматичния театър „Гео Милев“ заседава Народният съд, който произнася смъртни присъди на 41 старозагорци – известни държавни чиновници, адвокати, военни, фабриканти. 27 от тях са били зверски избити още преди тази дата, а другите 14 са разстреляни на същата вечер в Старозагорския военен затвор. И до ден днешен не се знае къде са погребаните телата им. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.29", "title": " В Стара Загора се преклониха пред паметта на жертвите на така наречения Народен съд"}
{"url": "https://trud.bg/%d0%b8%d0%bd%d1%81%d0%bf%d0%b5%d0%ba%d1%82%d0%be%d1%80%d0%b8-%d0%bf%d0%bb%d1%8a%d0%b7%d0%bd%d0%b0%d1%85%d0%b0-%d0%bf%d0%be-%d0%bf%d0%b0%d0%b7%d0%b0%d1%80%d0%b8%d1%82%d0%b5-%d0%b2-%d0%b1%d1%83%d1%80/", "text": "Масови проверки на месарници, фурни и цехове за яйца са започнали в Бургас. До момента няма нито едно констатирано нарушение. Проверките продължават до 5- ти април включително. След това ще има по двама дежурни колеги на 6 часов работен ден. Те ще приемат сигнали на горещите телефони и ще са на разположение за инспекции, каза пред Труд д-р Георги Митев, шеф на Агенцията по храните в Бургас.  Освен фурните и цехове за месо и яйца, на прицел на проверяващите са и плодовете и зеленчуците по пазара. Агнешкото в Бургас в момента върви 12- 13 лева за килограм, показа проверка по магазините. Според търговците, увеличение не се очаква.", "date": "2018.03.29", "title": " Инспектори плъзнаха по пазарите в Бургас\t\t\t"}
{"url": "https://trud.bg/%d0%be%d0%b1%d1%83%d1%87%d0%b0%d0%b2%d0%b0%d1%82-%d0%b1%d0%b5%d0%b7%d1%80%d0%b0%d0%b1%d0%be%d1%82%d0%bd%d0%b8-%d0%b7%d0%b0-%d1%81%d0%b5%d0%ba%d1%80%d0%b5%d1%82%d0%b0%d1%80%d0%b8-%d0%b8-%d0%b3%d0%be/", "text": "Стартира обучението на първите групи безработни в Шуменско по проектите на социалните партньори, включени в Националния план за действие по заетостта. В курсове за обучения ще бъдат включени 120 души от Шумен и Каолиново. Най-много безработни лица ще попиват знания за „оператор на компютър” и „продавач-консултант” – по 40 за всяка от професиите. 20 безработни пък, ще преминат обучение за професионална квалификация “офис-секретар” и ще научат какво трябва да вършат, ако бъдат наети от работодатели. Други 20 души ще бъдат обучени на тънкости в кухнята за готвачи. Предвижда се курсовете да завършат през месец юни, като на част от успешно завършилите професионалното обучение ще бъде осигурена 3-месечна субсидирана заетост. За останалите обучението ще бъде шанс сами да намерят работа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.29", "title": " Обучават безработни за секретари и готвачи"}
{"url": "https://trud.bg/%d0%bb%d0%b0%d0%b7%d0%b0%d1%80%d0%ba%d0%b8-%d1%89%d0%b5-%d0%b1%d0%bb%d0%b0%d0%b3%d0%be%d1%81%d0%bb%d0%b0%d0%b2%d1%8f%d1%82-%d0%b2-%d1%82%d1%8a%d1%80%d0%b3%d0%be%d0%b2%d0%b8%d1%89%d0%b5-%d0%bf%d1%80/", "text": "Лазарки ще огласят центъра на Търговище, пресъздавайки обичаи и ритуали, свързани с празника. Обредните песни и танци ще радват града в петък от 17 часа на площад „Свобода”, за да посрещнат всички заедно пролетния празник, който се пада на следващия ден. Организатор на проявата – поздрав е Община Търговище. В нея ще участват читалището от село Пробуда, което ще възкреси някогашните лазарски обичаи, както и фолклорни групи от село Кралево и от Обединения детски комплекс в града. Празникът ще приключи с голямо хоро, част от инициативата „Хоро за всеки”, което ще поведат танцьорите от школа „Рождество Христово”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.29", "title": " Лазарки ще благославят в Търговище предпразнично"}
{"url": "https://trud.bg/%d0%bf%d0%be%d1%81%d0%bb%d0%b0%d0%bd%d0%b8%d0%ba-%d0%b5%d1%80%d0%b8%d0%ba-%d1%80%d1%83%d0%b1%d0%b8%d0%bd-%d1%81%d0%b8%d0%bb%d0%bd%d0%be-%d0%bf%d0%be%d0%b4%d0%ba%d1%80%d0%b5%d0%bf%d1%8f%d0%bc%d0%b5/", "text": "Посланикът на САЩ Ерик Рубин потвърждава подкрепата на американското правителство за американските компании, инвестиращи в България, съобщиха от посолството на САЩ в София. “Силно подкрепяме инвестициите на САЩ в България и американските компании, които работят тук”, е казал Рубин, цитиран в съобщението. Посланик Рубин отбелязва, че Посолството на САЩ в София не участва в преговори за частни договори между правителството и стопанските субекти. Преговорите по частни договори не са “нещо, в което правителството на САЩ ще играе роля”. Посланикът посочва, че Посолството на САЩ насърчава и подкрепя американските инвестиции в България, включително в енергийния сектор. Той заявява, че “AES Марица Изток 1 и ContourGlobul Марица Изток 3 са пример за истински успешни американски инвестиции в България”. Ерик Рубин посочва многобройните възможности за заетост, създадени за българи от американските топлоелектрически централи в района на Стара Загора. Освен това и двете електроцентрали закупуват гориво, доставено от територията на България, което създава още повече възможности за работни места и подпомага местната икономика. “Американските инвестиции в топлоелектрическите централи Марица Изток 1 и Марица Изток 3 създадоха хиляди добри работни места, решиха проблема с енергийния дефицит в България и направиха много за местните общности. Тези централи използват български енергийни ресурси, генерират електроенергия на местно ниво, която е много важна от гледна точка на енергийната сигурност на България”, отбелязва посланик Рубин. “Всички български енергийни проекти, включително проектът АЕЦ Белене, трябва да вземат предвид бъдещия енергиен пазар в България, енергийните източници и енергийната независимост”, добавя той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.29", "title": " Посланик Ерик Рубин: Силно подкрепяме инвестициите на САЩ в България и американските компании, които работят тук"}
{"url": "https://trud.bg/%d0%bd%d0%b0%d1%81%d0%b0-%d0%bf%d0%be%d0%b4%d0%b3%d0%be%d1%82%d0%b2%d1%8f-%d1%83%d0%bd%d0%b8%d0%ba%d0%b0%d0%bb%d0%bd%d0%b0-%d0%bc%d0%b8%d1%81%d0%b8%d1%8f-%d0%b4%d0%be-%d1%81%d0%bb%d1%8a%d0%bd%d1%86/", "text": "НАСА подготвя уникална мисия до Слънцето. Към него ще бъде изстреляна сонда, която ще трябва да издържи на температури, достигащи 1400 градуса по Целзий, предаде  . Любопитна подробност е, че всеки, който желае, може да изпрати онлайн своето име на космическата агенция. То ще бъде качено на микрочип, който пък ще бъде поставен в апарата. Така вашето име ще може да стане част от амбициозната мисия. Сондата ще бъде изстреляна на 31 юли и ще навлезе в орбита около Слънцето през 2024 година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.29", "title": " НАСА подготвя уникална мисия до Слънцето"}
{"url": "https://trud.bg/%d0%b2-%d0%b1%d1%83%d1%80%d0%b3%d0%b0%d1%81-%d0%bd%d1%8f%d0%bc%d0%b0-%d0%b4%d0%b0-%d1%81%d0%b5-%d0%b7%d0%b0%d0%ba%d1%80%d0%b8%d0%b2%d0%b0%d1%82-%d0%bf%d0%b0%d1%80%d0%b0%d0%bb%d0%b5%d0%bb%d0%ba%d0%b8/", "text": "Броят на паралелките в Бургас няма да бъде редуциран. Запазва се и броят на учениците по норматив във всяка паралелка – 26. Нещо повече, ще бъдат разкрити нови 4 паралелки – 2 по “Програмно осигуряване” и 2 по “Приложно програмиране” в новата Професионална гимназия по компютърно програмиране и иновации в ж.к. “Меден рудник”, която ще отвори врати в началото на септември. След разговори на кмета Димитър Николов с министъра на образованието Красимир Вълчев, броят на паралелките в Бургас е приет така, както е подаден от директорите на учебните заведения. Това става ясно от утвърдения от Министерството на образованието и науката държавен план-прием в 8-ми клас в профилираните и професионалните гимназии, средните и обединените училища в Бургас за учебната 2018/2019 година. В община Бургас паралелките в гимназиите и средните училища са общо 96 за учебната 2018/2019 година, а местата в тях са 2527. Броят на завършващите тази година 7-ми клас ученици в област Бургас е 3687. През последните няколко години Община Бургас е единствената в страната, която не само не закрива паралелки, но модернизира съществуващите бази и дори открива нови училища. Пример в това отношение са училище “Ал. Г. Коджакафалията” и новото училище по програмиране. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.29", "title": " В Бургас няма да се закриват паралелки, напротив – ще бъдат разкрити нови"}
{"url": "https://trud.bg/%d1%81%d0%be%d1%84%d0%b8%d1%8f-%d0%b1%d0%be%d0%b1%d1%87%d0%b5%d0%b2%d0%b0-%d1%81%d0%bb%d0%b5%d0%b4-%d1%81%d0%bf%d0%b5%d1%87%d0%b5%d0%bb%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%b8/", "text": "София Бобчева от „Скъпи наследници“ все още не може да си намери място от щастие, че на тазгодишната церемония по връчването на театралните награди „Икар“, тя грабна приза в категорията „Поддържаща женска роля“. Призът й беше връчен за нейната играта й в две постановки, поставени в Народния театър – за Зина в „Чаровно лято с неизбежните му там неприятности (Чудаци)“; и за Медицинската сестра в „Танцът Делхи“. „Много съм щастлива, много исках да спечеля наградата точно за тези две роли. Доволна съм, че получавам признание, защото ролите са различни от обичайните ми комедийни образи“, разказва София пред “Труд”. Най-емоционално обаче приел победата дългогодишният й любим, който много се разчувствал и побързал да й сподели колко е горд с нея. Куп колеги нямали търпение да я поздравят за триумфа, сред които и тези от хитовия сериал „Скъпи наследници“. Димитър Баненкин й звъннал с думите: „Аз ти казах – честито“, а причината е, че именно той бил напълно уверен в успеха на Бобчева. Даяна Ханджиева, Лорина Камбурова и Рая Пеева също поздравили екранната Диди. За Рая поводите за радост били два, тъй като с приз от вечерта си тръгна и любимият й Явор Бахаров, който беше отличен в категорията „поддържаща мъжка роля“. Сред големите победители на вечерта бяха още Радина Кърджилова и Захари Бахаров – съответно за главна женска и главна мъжка роля. За най-добър режисьор беше обявен Галин Стоев,  а представлението на Явор Гърдев – „Пияните“, за най-добър спектакъл. Появата на сцената на легендата Иван Иванов вдигна на крака цялата гилдия, а аплодисментите за него продължиха 15 минути. Той взе специалния приз за чест и достойнство.", "date": "2018.03.29", "title": " София Бобчева след спечелването на „Икар“ пред “Труд”: Много исках да спечеля точно тази награда\t\t\t"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d0%bd-%d0%b5-%d0%bc%d1%8a%d0%b6-%d1%83%d0%b3%d0%be%d0%b2%d0%b0%d1%80%d1%8f%d0%bb-%d0%bd%d0%b5%d0%bf%d1%8a%d0%bb%d0%bd%d0%be%d0%bb%d0%b5%d1%82%d0%bd%d0%b8/", "text": "На 27 март, след проведени оперативно-издирвателни действия по разследване, водено от служители на областната дирекция и РУ-Правец, е установено, че в началото на ноември м.г. 24- годишният В.В. от Правец е уговарял и набирал множество непълнолетни да участват в порнографски представления. В рамките на извършените активни процесуално-следствени действия в рамките на образуваното по случая досъдебно производство разследващите установили също така, че мъжът е наблюдавал в реално време, чрез видео връзка на мобилно приложение, порнографски сцени с участието на непълнолетни. В.В. е задържан за срок до 24 часа. След доклад на събраните материали в Районна прокуратура-Ботевград 24-годишният е привлечен в качеството на обвиняем за извършени от него две престъпления – по чл. 158А, ал.1 и по чл. 158А, ал.5 от НК. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.29", "title": " Задържан е мъж, уговарял непълнолетни за участие в порнографски сцени"}
{"url": "https://trud.bg/3-%d0%b3%d0%be%d0%b4%d0%b8%d1%88%d0%bd%d0%b8%d1%8f%d1%82-%d0%bd%d0%b8%d0%ba%d0%be%d0%bb%d0%b0-%d0%ba%d0%be%d0%b9%d1%82%d0%be-%d0%bf%d0%be%d0%ba%d0%be%d1%80%d0%b8-%d0%b1%d1%8a%d0%bb%d0%b3%d0%b0%d1%80/", "text": "Най-младият гвардеец у нас вече си има гвардейска униформа, информира  На 3 март в социалните мрежи се появиха стотици патриотични публикации, една от тях обаче се открои сред всички други. Клип на 3-годишно момченце, което марширува пред Президентството до гвардейците, трогна хиляди, а видеото стигна до командира на Националната гвардейска част. Бригаден генерал Илко Йорданов предложи да ушие униформа за малкия гвардеец. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.29", "title": " 3-годишният Никола, който покори България с маршируване на 3 март, вече си има гвардейска униформа"}
{"url": "https://trud.bg/%d0%bf%d1%83%d1%81%d0%bd%d0%b0%d1%85%d0%b0-%d1%81%d1%82%d0%b5%d0%bd%d0%be%d0%b3%d1%80%d0%b0%d0%bc%d0%b0-%d0%be%d1%82-%d1%82%d0%b5%d0%bb%d0%b5%d1%84%d0%be%d0%bd%d0%b5%d0%bd-%d0%b7%d0%b0%d0%bf%d0%b8/", "text": "Прот. Николай Георгиев разпространи чрез мейл до медиите записи, които той е направил с личния си телефон по време на срещата между руския патриарх Кирил и неговия президента Румен Радев.  … по случай 3 март – нашия национален празник. Благодарим Ви, че заедно почетохме паметта на загиналите руски и български воини за нашето национално освобождение. Също така високо оценяваме Вашата визита в светлината на огромната роля на Руската православна църква за общонародния силен подем на руския народ в месеците след Априлското въстание в България от 1876 г. Именно на голямата роля на църквата и с молебените на всички църкви в Русия месеци наред се взема решението за тази война, която за нас е освободителна. Между българския и руския народ има вековни дълбоки културни и духовни връзки. И в основата и в последвалото развитие на тези връзки, голяма роля имат Българската православна църква и Руската православна църква. Както и Светите братя Кирил и Методий, пренасянето на славянската азбука и църковно-славянският език. Убеден съм, че със своето дело и Българската православна църква, и Руската православна църква ще продължат да допринасят за нашето културно и духовно сближаване и за развитието на нашите приятелски народи. Благодаря Ви още веднъж.  Благодаря за Вашите добри думи, за Вашето участие в честванията. За мен не е стоял въпросът дали да дойда тук или да не дойда, въпреки, че аз отложих всички мои пътувания и ангажименти, само за да дойда в България. Защото паметта за героичната борба на руския и българския народ за освобождението на православна България има особено място в историята на нашите народи. И аз бих искал да помоля Вас, властите, да пазите тази памет, независимо от политическата конюнктура. Бих искал да Ви напомня, че след Кримската война Русия се оказва в много тежко състояние. Практически тази война е била война на обединена Европа срещу Русия, която се застъпва за православните от Близкия изток и светите места. И Русия претърпява поражение в тази война. Можете ли да си представите ситуацията, в която Русия е взела решението да участва в освобождението на България? Цяла Европа е била против. Трябвало е да преодолеем това ембарго, това дипломатическо ембарго на Европа, за да бъде взето решение руските войски да участват в освобождението на България. Русия не е погледнала към Европа. Била е движена от любовта си към българския народ. И още искам да кажа, че тя е била отслабена след предишната война, не е имала никаква политическа подкрепа от света. Започнала е борба за освобождението на българите. Това е един велик пример как духовната, културната, религиозната солидарност превъзмогват политическия прагматизъм. Радвам се, че имам възможност да го кажа днес и искам още веднъж ясно да Ви кажа, че България е била освободена от Русия – не от Полша, не от Литва, нито от други страни, а от Русия. Искам откровено да Ви кажа, че на мен ми беше трудно да слушам всички тези препратки за участието на други страни в освобождението на Русия (очевидно патриархът има предвид България). Нито Полският сейм, нито Литовският сейм са вземали решение да започнат война срещу Османската империя. Надявам се, че средствата за масова информация ни чуват и ще предадат разочарованието на патриарха, който е чул неправилната историческа интерпретация, свързана с освобождението на България. Ние сме за историческата правда, господин Президент. Тази историческа правда сме я извоювали с нашата кръв. И не може да има никакви политически и прагматически причини, поради които тази историческа правда днес да бъде премълчавана и неправилно интерпретирана. И въпреки това съм благодарен на Вас, на Българската православна църква за това как забележително бе отпразнуван този юбилей. Искам откровено да Ви кажа, че имам двояко впечатление от този юбилей. И аз открито го казвам и на Вас, и на целия свят. Но при все това този юбилей още веднъж ни помогна да осъзнаем огромната роля на Православната църква в Освобождението на България и заради това си заслужава руският патриарх да дойде на тези тържества. И аз много се надявам, че в съзнанието на българския народ и на неговия политически елит ще се запазят уважението и признателността към великите жертви, които понесе нашият народ съвършено безкористно, въпреки всички политически конюнктури, за да освободи България и да я направи свободна. Много Ви моля да направите всичко възможно тази памет за героическата роля на Руската и Българската православна църква и руския народ да се запази в българското общество независимо от политическото… Всичките разговори за дружба се проверяват в реалността. Ако ние говорим за дружба, но забравяме за жертвите, които са били принесени в името на Освобождението на България, тези думи престават да имат значение. Знам, че има интерес и от страна на България, и от страна на Русия да развиват двустранните си отношения. И тези двустранни отношения трябва да използват този велик потенциал, исторически и духовен, културен и религиозен, който съществува в отношенията между нашите страни. Нека всички заедно направим така, че този потенциал да работи за по-доброто бъдеще на Русия и България. Ние обичаме България, обичаме българския народ, независимо от политическата конюнктура.  Ваше Светейшество, благодаря за думите, които казахте, за любовта към българския народ. Мога да Ви уверя в същото – в любовта на българския народ към руския и вечната признателност за това, което направи руският народ за нашето освобождение. Искам също така да споделя, че Вашите притеснения относно споменаването на други народи нямат такова голямо основание. Ще Ви обясня защо. Ние държим на нашата история. И там много ясно е записано, че това е Руско-турска освободителна война, а не Полско-турска освободителна, или финландско-турска и т.н. Но уважаваме историята. Ние знаем много добре от нашите исторически източници, че под знамената на император Александър II е имало воини от други народи, които също са оставили костите си тук, на българска земя. И ние уважаваме всяка капка кръв и всяка жертва. В никакъв случай не омаловажаваме руския принос. Това си остава за нас Руско-турската война. Русия е военната сила, която ни освободи. Но е имало в състава на Руската армия, Вие знаете много добре от историята, други народи и ние сме длъжни да уважаваме и тях. И тук няма никаква политика, тук има уважение към историята и всички загинали. И трябва да почитаме паметта на всеки един загинал на наша земя. А що се отнася до признателността на българския народ и на България, Вие видяхте колко много хора имаше на Шипка. Мога да Ви кажа, че това са хора, дошли не по принуда, а по вътрешно убеждение, от преклонение към това, което руският народ извърши за нас….  …Царят Освободител император Александър II – неговото име трябваше да прозвучи, а то не прозвуча. Чуха се имената на различни страни, които уж са освободили … Руският и българският народ не могат да бъдат измамени и това, което преживях на Шипка, е много дълбок духовен отклик. Аз разбрах, че независимо от политиката, която провежда държавната власт в България, някъде в дълбините българският народ съхранява дълбока признателност към руския народ. Бих искал да Ви препоръчам да обръщате внимание на тези настроения и пълноценно да изграждате отношенията с външния свят. Аз много ценя Вашия личен принос и Вашата жизнена позиция, която стана за мен достатъчно ясна след нашата първа беседа, след първото Ви представяне. Смятам Ви за забележителен лидер, прекрасен оратор. По съветско време за най-лоши оратори бяха смятани българските другари, които въобще не можеха да говорят без хартийка. Когато Ви слушах, се наслаждавах, че България ражда такива забележителни харизматични лидери, които могат така добре да изказват своите мисли. Но аз бих искал да Ви помоля винаги в своята политическа дейност да помните всичко това, което се е случило в историята между България и Русия, и независимо от политическата архитектура на Европа, бих искал да помоля Вас и Вашите колеги никога да не забравяте тази любов, която съществува на дълбоки нива между руския и българския народ, както и тези особени отношения, които съществуват между българската и руската църкви. Искрено се надявам, че чрез съвместни молитви на българската и руската църкви ще процъфтява съвременна България, която се сблъсква с много политически … Нека Божията помощ Ви съпътства във Вашата висока политическа отговорност. Още веднъж искам да подчертая, че тези таланти, които Ви е дал Господ, в съчетание с тези молитви, които произнася за Вас Българската православна църква, трябва да доведат до забележителни резултати. Нека Ви съпътства Божията помощ във Вашите високи дела. Много се радвам, че се запознахме. Вие променихте моите впечатления за българските политически лидери.  Благодаря за топлите думи, Ваше Светейшество. Искам още веднъж да Ви уверя, че никога не трябва да се поставя под съмнение ролята на Русия за нашето Освобождение. И ние няма да го допуснем. Не знам как сте слушали моите речи, понеже ги споменахте, но на Шипка много ясно казах – вечна признателност за воините на царя Освободител. Снощи казах името на царя Освободител – император Александър II. Манифеста и думите от Манифеста – дори го цитирах. Дори цитирах Достоевски, който невероятно уважавам, защото той разкрива вселената на човешката душевност. И точно Достоевски с няколко изречения по най-добрия начин възпроизвежда емоционалната обстановка в дните след Априлското въстание в Русия, която става и причината целият руски народ да се въздигне и да тръгне да ни освобождава. Така че, много ясно изразих своята позиция. Освен това, не забравяйте, всички българи знаят, че точно срещу българския парламент от другата страна е паметникът. Ние бяхме точно пред него. Този паметник е издигнат през 1907 г. И там всеки българин, който минава, чете: Царю Освободителю от признателна България. И това остава, това е в центъра на София и никой не може да го оспори. Така че, още веднъж ще Ви помоля да нямате притеснение. Има, както и Вие много добре казахте, отношения, неподвластни на всякаква политическа корист. Политиката се мени, както и Вие сам казвате, често, но духовните връзки остават. И аз много ще се радвам това сътрудничество между нашите две православни църкви да продължава да се развива още повече, така че нашите народи да се сближават и чрез църквата.  Благодаря Ви, Ваше Превъзходителство и още веднъж искам да кажа, че отношенията между нашите църкви са най-важният и решаващ фактор в запазването на особените привилегировани отношения между Русия и България, защото тази духовна близост, която свързва нашите народи компенсира всички недостатъци на политиката. И това наистина го почувствах на Шипка. Видях настроението на хората, видях техните лица, видях руски и български знамена и нито едно финландско, нито едно полско, нито едно литовско… Странно, нали? Много странно. Скъпи братя, нито едно /знаме/. Ако вие се обърнете към Литва и ги питате какво място заема във вашата история освободителната война на Балканите, те няма да ви разберат. Ако същото питате и поляците, те още повече няма да ви разберат. Защо тогава тази идея изведнъж възникна в недрата на българското правителство да говорите за ролята на Полша, Литва и Финландия в Освобождението на България.  Аз мога да отговарям за своите думи и много точно съм казал – нито Полша, нито Литва и т.н., но казах – руснаци, румънци, поляци, финландци и т.н. Вие знаете, църквата се моли за всяка една душа. Отделният човек е важен в църквата и един човек да има загинал, ние трябва да го споменем. Той се е бил, още веднъж казвам… Спомням си дори миналата реч от зарята миналата година – под знамената на император Александър II са се били всички тези воини.  Да оставим тази тема.  Благодаря.  Аз още веднъж бих искал сърдечно да Ви благодаря, Ваше Превъзходителство, за нашето общуване… Още веднъж искам да Ви благодаря за Вашите забележителни думи, които произнесохте на Шипка и видях как народът подкрепи Вашите слова. И още веднъж искам да кажа, че бях приятно изненадан от това как лидер на България свободно произнася толкова сериозна реч с такъв голям ентусиазъм, с такава силна енергия. Вие наистина сте национален лидер и аз бих искал от цялото си сърце да Ви пожелая Божията помощ. А в настоящата и бъдещата Ви работа за българската държава винаги да помните за своите руски братя, за нашата история. Навреме спрях. Президентът Румен Радев: За да приключим тази тема, мога да Ви кажа, че имаше години, в които Русия не беше споменавана изобщо. Но ние следим и развитието на Руската православна църква. Искам да ви поздравя с мащабите … през последните десетилетия, за строителството на църкви и манастири и особено за работата с младите хора. Видях вчера и много млади хора във вашия прекрасен хор. И ви поздравявам.  Благодаря Ви. Само в Москва има започнато строителство на 200 нови храма. През последните години ние построихме 6000 храма на Руската православна църква. Създадени са много младежки организации. Църквата влезе в диалог с всички сфери на обществения живот – с културата, с политиката, със спорта, с обществените организации. Сега Руската православна църква се явява духовната сила, която влияе върху настроенията на нашия народ. Ние благодарим на Бога за този диалог, който се осъществява между руската църква и властта и всички тези разговори за срастване, които много обичат да разпространяват на Запад. Да, обичат да говорят за това. Нищо подобно не се случва. Нито веднъж за моето патриаршеско служение никой от държавните дейци, нито президентът, нито премиерът, никакви губернатори, не са ме молили да правя каквото и да е било назначение на този или друг архиерей. Нито веднъж. И аз никога не съм молил президента да назначава един или друг министър. Никакво срастване няма. Но има много добър диалог. И властта в днешно време разбира духовната, историческа роля на руската православна църква. Ние много уважаваме сегашната политика на руската държава, която е насочена към осъществяването на пълния суверенитет на Русия. Реалният суверенитет. Не формалният. Този суверенитет ни дава възможност… да казваме не, тогава, когато това “не” е продиктувано от националните ни интереси. И ето защо сега се получават такива прекрасни взаимоотношения между църквата и държавата. И аз благодаря на Бога, че нашият народ подкрепя това. И аз бих искал от цялото си сърце да пожелая на България да има такъв творчески и извън политически, но насочен за благото на българския народ, диалог между църквата и държавата. Искам във Ваше присъствие да благодаря и на Негово Светейшество за неговото мъдро ръководство на Българската православна църква, за този висок авторитет, който има във вселенското православие. В неговите думи и в неговото мълчание се вслушва целият православен свят. И дай Боже да се развиват добрите отношения между българската държава и Българската православна църква.  Ние също вярваме в това и сме убедени, че те ще се развиват. Между другото, с интерес се запознах и с Вашата теза за ролята на мълчанието. Това би било добра лекция за много политици в съвременния свят.  Благодаря Ви. Църквата в Съветския съюз и църквата в България тогава преминаха през много тежки условия. И тогава нашата позиция много често се формулираше чрез мълчание. Но не това искаха нашите западни партньори, а да осъдим нашето правителство. Защо не критикувате вашето правителство? Сега се обръщаме към американците, църковните, и питаме – защо вие не критикувате вашето правителство. И те мълчат в условията на демокрацията. Ние не живеехме в условията на демокрацията. Ние не можехме открито да критикуваме. Но ние можехме да мълчим. И нашето мълчание бе разбрано от нашия народ. И с това се обяснява безусловният авторитет на Българската и Руската православна църква, въпреки политическите изменения през последните … Аз се надявам, че с Божията милост ще ни стигнат духовните сили и мъдрост да продължим да засвидетелстваме това пред нашите народи. А на Вас бих искал искрено да Ви пожелая Божията помощ.  Аз съм я поискал от нашия мъдър патриарх и съм я получил. Благодаря Ви.  Благодаря Ви, Ваше превъзходителство.", "date": "2018.03.29", "title": " Пуснаха стенограма от телефонен запис на разговора между президента Румен Радев и патриарх Кирил"}
{"url": "https://trud.bg/%d1%80%d0%b5%d0%b3%d1%83%d0%bb%d1%8f%d1%80%d0%bd%d0%b0-%d0%bf%d1%80%d0%be%d0%b2%d0%b5%d1%80%d0%ba%d0%b0-%d0%bd%d0%b0-%d0%b1%d0%be%d0%bc%d0%b1%d0%be%d1%83%d0%b1%d0%b5%d0%b6%d0%b8%d1%89%d0%b0%d1%82/", "text": "Проверката на бомбоубежищата в София е част от мерките за мобилизационна готовност, които се провеждат регулярно, обясниха пред “Труд” от Министерския съвет. Някои медии раздухаха течащата в момента проверка на бомбоубежищата като извънредна акция. Министерският съвет не е разпореждал проверка на бомбоубежища. Тече рутинна проверка по документи на три администрации – на Софийска област, на община Самоков и община Ботевград. С нея се проверяват плановете за отбранително-мобилизационна подготовка, дежурството за оповестяване и  осъществяването на контрол върху разходването на бюджетните средства по отбранително-мобилизационната подготовка.  Такива проверки са част от задълженията на правителството. Те се извършват периодично по утвърден план от Междуведомствения съвет по отбранителна индустрия и сигурност на доставките към Министерския съвет. Планът за 2018 г. е утвърден на 28 февруари.", "date": "2018.03.29", "title": " Регулярна проверка на бомбоубежищата предизвика медийна истерия"}
{"url": "https://trud.bg/%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d1%83%d0%b4%d0%be%d1%81%d1%82%d0%be%d0%b8-%d0%bd%d0%b0%d1%82%d1%84%d0%b8%d0%b7-%d0%ba%d1%80-%d1%81%d0%b0%d1%80%d0%b0%d1%84/", "text": "Държавният глава удостои НАТФИЗ „Кр. Сарафов“ с плакет „Св. св. Кирил и Методий“ на президента на Република България за 70 години академична история и за значим принос в развитието на българската култура. Повод за присъждане на отличието стана традиционното честване на Международния ден на театъра, състояло се в НАТФИЗ на 28 март. Ректорът на НАТФИЗ проф. д-р Станислав Семерджиев се обърна към Президента на Републиката и г-жа Радева с думите: „Вчера се завърнах от международна конференция на CILECT в Лос Анджелис,  където бях с изпълнителните директори на Световната асоциация на музикалните консерватории, Световната асоциация на висшите училища по изобразително изкуство и дизайн, Европейската лига на институтите по изкуствата, Европейското общество за научни изследвания и още няколко асоциации. Предложих им кратък конспект с належащи проблеми в световното образование – в три точки. Първо – образованието по изкуства в началното и средното училище да се превърне в задължително. Сега в някои държави то изобщо не съществува. Някъде се изучава частично музика или изобразително изкуство. Театър почти никъде не се изучава, да не говорим за кино. Онова, което превръща хората в творчески личности не се изучава именно в годините, в които те трябва да развият своята креативност… Как ще създаваме общество без креативни личности? На второ място поставих въпроса за световните рейтинги и ранкирането на университетите в областта на изкуствата. Сега такова в много държави липсва… И третото, най-важното – съществува „Червен кръст“, организация, която независимо от бойните действия позволява на хората да се погрижат за ранените и жертвите. Не съществува обаче организация, която да се грижи хората на изкуството да достигат безпрепятствено до териториите, където има война. Мога да ви кажа от личен опит, че в последните 6 години се опитах да направя конгреси на CILECT в Израел, в Куба, в Русия. Оказва се, че страните не могат да се посетят от експерти от други определени страни. Необходимо е, да се положат усилия, да се създаде общовалиден достъп на хората, които се занимават с изкуство, защото изкуството трябва да върви преди войната. Може би тогава войната ще спре. Това бяха моите три предложения. Те бяха одобрени. Позволявам си сега неофициално и неформално да поканя Президента на Републиката и г-жа Радева да станат патрони на едно такова глобално събитие, тъй като всички присъстващи на конференцията единодушно приеха първото такова събитие, такъв форум, конгрес на всички училища по изкуствата да се проведе в България. Дай Боже да успеем да го проведем, особено с такъв висок и ценен патронаж.“ Поканен на сцената от ректора на НАТФИЗ, президентът Румен Радев приветства преподавателите и студентите, прие патронажа на бъдещия международен форум на училищата по изкуствата и връчи плакета „Св. св. Кирил и Методий“ на президента на Република България с думите: „…Тук съм, за да ви подкрепя, да отдам почит и уважение към вашата 70-годишна история, в която НАТФИЗ се утвърди като образователен и културен център. Използвам повода да ви пожелая и да пожелая във Ваше лице на всички български артисти, режисьори, професионалисти на сцената и на екрана много творчески успехи. Знам, че пътя на артиста е осеян с много трудности. Знам, че вие не сте в състояние да решите голяма част от тях сами. Това е ангажимент на нашите институции и на цялото ни общество… Затова искам да се обърна към преподавателския състав и да ви благодаря за това, че въпреки всички тези превратности и проблеми вие изградихте и продължавате да развивате една уникална българска филмова и театрална школа, за което поклон. Искам също така да се обърна към студентите и да ви поздравя за вашия избор. Затова,  че сте дръзнали изобщо да се посветите на една такава високо духовна и много трудна професия… За мен сцената е пистата, от която излита най-важния фактор за прогреса – силата на човешкото въображение. И затова пожелавам, особено на вас – младите хора, да достигнете големи височини. Желая успех!“ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.29", "title": " Румен Радев удостои НАТФИЗ „Кр. Сарафов“ с плакет „Св. св. Кирил и Методий“ за 70 години академична история (СНИМКИ)"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%81-%d0%bf%d0%b8%d1%81%d1%82%d0%be%d0%bb%d0%b5%d1%82%d0%b0-%d0%b8%d0%b7%d0%b3%d1%8a%d1%80%d0%bc%d1%8f-%d0%b7/", "text": "Иван Савидис, президент на ПАОК, бе изхвърлен от футбола за три години и няма да има достъп до нито един стадион през този период. Руският олигарх се превърна в главно действащо лице по време на инцидентите в края на дербито срещу АЕК на 11 март. Тогава в 90-ата минута Фернандо Варела вкара гол за „черно-белите“, който реферът Йоргос Коминис отмени заради засада. Това вбеси Савидис. Босът нахлу на терена с пистолет на кръста и бодигардове, които разпръснаха всички наоколо. Полицията, която охраняваше срещата, само гледаше. Босът марширува демонстративно и заплашително към реферите, които се бяха скупчили и се чудеха какво става. „Ти си приключил със съдийството“, изкрещя Савидис към рефера. Мачът бе прекратен, а първенството в Гърция спряно от правителството. Близо три седмици след скандала вече има наказания. Освен изхвърлянето от футбола Савидис е глобен и със 100 000 евро. От актива на ПАОК пък се отнемат три точки сега, а отборът ще стартира следващия сезон и с две точки по-малко. На АЕК пък е присъдена служебна победа с 3:0 в дербито. ПАОК ще трябва да изиграе следващите си три домакински мача без фенове, а глобата за клуба възлиза на 63 000 евро. След обявените наказание правителството разреши футболният шампионат да бъде подновен. Прекратяването на първенството в Гърция е трето за последните 3 години. Снимка: Twitter", "date": "2018.03.29", "title": " Президентът с пистолета „изгърмя“ за 3 години"}
{"url": "https://trud.bg/%d0%bb%d0%b5%d0%b3%d0%b5%d0%bd%d0%b4%d0%b0-%d0%bd%d0%b0-%d0%b0%d1%80%d0%b6%d0%b5%d0%bd%d1%82%d0%b8%d0%bd%d0%b0-%d1%81%d0%bb%d0%b5%d0%b4-16-%d0%be%d1%82-%d0%b8%d1%81%d0%bf%d0%b0%d0%bd%d0%b8%d1%8f/", "text": "Легендарният аржентински вратар Уго Гати критикува капитана на националния отбор Лионел Меси за решението му да не играе в контролата с Испания, която се превърна в истинско унижение за “гаучосите”, които отстъпиха с 1:6. Меси предпочете да гледа от трибуните представянето на съотборниците си, които без него направиха един от най-слабите мачове в цялата си история. „Меси трябваше да играе да играе срещу Испания – каза Гати. – Хората искаха да го видят на терена. Сигурен съм, че ако Кристиано Роналдо бе на негово място, нямаше да пропусне такъв мач.“ Снимка: Twitter", "date": "2018.03.29", "title": " Легенда на Аржентина, след 1:6 от Испания: Меси се скри, Роналдо не е такъв"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%b2%d0%b5%d0%bb%d0%b8%d0%ba%d0%be-%d1%82%d1%8a%d1%80%d0%bd%d0%be%d0%b2%d0%be-%d0%be%d1%81%d0%b8%d0%b3%d1%83%d1%80%d1%8f%d0%b2%d0%b0-%d0%bd%d0%b0%d0%b4-805-000/", "text": "Община Велико Търново осигурява 805 767 лева за модернизация на образователна инфраструктура. Сумата представлява съфинансиране по одобрен европейски проект, с който общината ще получи още 7,9 милиона лева по оперативна програма „Региони в растеж“ 2014-2020. Със средствата, чийто общ размер е 8,7 милиона лева, ще бъдат обновени базите на три училища – СУ „Владимир Комаров“, СУ „Г. С Раковски“ и „Спортно училище Велико Търново“, както и три детски градини – „Пролет“, „Ален мак“ и „Рада Войвода“. Ще бъдат реализирани групи от дейности, обобщени в три направления: постигане на енергийна ефективност; подобряване на базите на училищата и детските градини чрез конструктивно укрепване, основни вътрешни и външни ремонти, обзавеждане, осигуряване на достъпна среда на сградите; изграждане на инсталации с възобновяеми енергийни източници. Необходимата сума ще бъде набавена чрез поемане на дългосрочен дълг от Фонда за органите на местното самоуправление в България – „ФЛАГ“ ЕАД. Кредитирането, което е заложено и в Бюджет – 2018, бе одобрено по време на днешното заседание на Великотърновски общински съвет. 60-месечен е погасителният план, а месечните вноски по никакъв начин не създават финансови трудности пред Община В. Търново. Заместник-кметът на Старата столица Снежана Данева-Иванова обясни, че условията, свързани с кредита, са много добри и обезпечават оптималната реализация на инвестиционното намерение. Те са напълно съпоставими и дори по-изгодни спрямо банковите институции, предвид нивата на EURIBOR – средното лихвено равнище на банките в еврозоната. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.29", "title": " Община Велико Търново осигурява над 805 000 лева за модернизация на образователна инфраструктура"}
{"url": "https://trud.bg/%d0%be%d1%81%d1%8a%d0%b4%d0%b8%d1%85%d0%b0-%d0%bc%d1%8a%d0%b6-%d0%b7%d0%b0-%d0%ba%d1%80%d0%b0%d0%b6%d0%b1%d0%b0-%d0%bd%d0%b0-336-%d0%b7%d0%bb%d0%b0%d1%82%d0%bd%d0%b8-%d0%bd%d0%b0%d0%ba%d0%b8%d1%82/", "text": "Ефективно наказание от 3 години и 6 месеца „лишаване от свобода“ получи Златимир М., подсъдим за кражба на 336 златни накита през 2008 г. и укрил се извън България скоро след нея.  Така близо десет години след престъплението, извършителят получи присъда. “Златимир М. бе доведен от Гърция като подсъдим по друго дело. Той склони да го преследваме наказателно и по това дело, и в резултат бе сключено споразумение за присъдата”, каза пред “Труд” прокурор Георги Чинев. Златимир е признал вината си за това, че на 23.10.2008 г., в минно селище „Черно море“, на ул. „Атанас Буров“, извършили кражбата от заложна къща. Златимир, в съучастие с Иван В. и Олег П.- също извършители, взломили вратата с тръбен ключ, метална щанга и отвертка, и отмъкнали металната каса вътре. После избягали с автомобил. Освен голямото количество злато, в касата имало 673 лв. Заедно с накитите, отракнатото е на обща стойност 39 409 лв. Олег П. и Иван В. са с наложени наказания, които са влезли в законова сила още през 2012 г. На Олег П. е наложено ефективно наказание от 3 г. „лишаване от свобода“, а на Иван В. е наложено условно наказание от 2 г., изтърпяването на което е отложено с изпитателен срок от 4 г.  Споразумението, което е одобрено от Окръжен съд – Бургас, е окончателно. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.29", "title": " Осъдиха мъж за кражба на 336 златни накита\t\t\t"}
{"url": "https://trud.bg/%d1%82%d0%b5%d0%b2%d0%b5%d1%81-%d1%81%d0%b5-%d0%ba%d0%be%d0%bd%d1%82%d1%83%d0%b7%d0%b8-%d0%b2-%d0%b7%d0%b0%d1%82%d0%b2%d0%be%d1%80/", "text": "Карлос Тевес, нападател на „Бока Хуниорс“, е получил нелепа контузия по време на мач в затвора с максимално тежък режим Боувер, намиращ се в провинция Кордоба. Там бившият аржентински национал посетил своя брат Хуан Алберто Мартинес, познат с прозвището Бето. Осъденият има 16-годишна присъда за въоръжен грабеж. Посещението на Тевес съвпаднало с организиран приятелски мач. Бившият футболист на манчестърските „Юнайтед“ и „Сити“ получил разрешение от надзирателите и се впуснал в срещата. За негово нещастие обаче получил разтежение на мускул на крака, който ще го извади от игра за 30 дни. Снимка: Twitter", "date": "2018.03.29", "title": " Тевес се контузи в затвор"}
{"url": "https://trud.bg/%d0%be%d0%bf%d1%80%d0%b0%d0%b2%d0%b4%d0%b0%d1%85%d0%b0-%d0%b0%d0%bd%d1%82%d0%b8%d0%bc%d0%b0%d1%84%d0%b8%d0%be%d1%82-%d0%b7%d0%b0-%d1%80%d0%b0%d0%b7%d0%b3%d0%bb%d0%b0%d1%81%d0%b0-%d0%bd%d0%b0-%d0%b8/", "text": "Състав на Окръжен съд-Шумен с председател Светлин Стефанов постанови оправдателна присъда в четвъртък за бившия служител в служба “Борба с организираната престъпност” към МВР-Шумен С.Неделчев и го призна за невинен за разгласяване на информация – държавна тайна. Делото бе образувано в края на 2016 г. по внесен обвинителен акт, според който Неделчев, в качеството си на служител на МВР през декември 2010 г. – март 2011г., при условията на продължавано престъпление разгласил информацията. В рамките на 1г. и три месеца и след 12 заседания съдът постанови присъдата си в четвъртък в 14 часа без предварително оповестяване. Делото се гледа при закрити врати и е с гриф за секретност, събщи пресаташето на шуменския съд Стилиян Стилиянов. Заради фактическа и правна сложност, съдът ще изготви мотивите за 60 дни, но те също ще останат тайна. Решението на ШОС подлежи на обжалване и протестиране пред Апелативен съд-Варна. Според запознати, антимафиотът е бил обвинен, че е изнасял информация до лица, които са били обект на разследване за мерки, които ще бъдат предприети. За кой точно случай се касае няма данни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.29", "title": " Оправдаха антимафиот за разгласа на информация"}
{"url": "https://trud.bg/%d1%86%d0%b2%d0%b5%d1%82%d0%b8-%d1%80%d0%b0%d0%b7%d0%bb%d0%be%d0%b6%d0%ba%d0%b0-%d0%ba%d0%b0%d0%bb%d0%b8%d0%bd%d0%b0-%d0%bf%d0%b0%d1%81%d0%ba%d0%b0%d0%bb%d0%b5%d0%b2%d0%b0-%d0%b8-%d0%bc%d1%8a%d0%b6/", "text": "Стил, изисканост, класа и впечатляваща елегантност представиха българските дизайнери във втората вечер на седмицата на модата в зала ЕФЕ на хотел Маринела. Модният спектакъл започна със страстен танц и спиращи дъха акробатични номера на балет Мегами. Дизайнерът Христо Чучев пръв показа своята уникална сватбена колекция haute couture вечерта. Моделът Цвети Разложка дефилира с булчинска рокля очертаваща женския силует, в комбинация с висококачествена дантела и елегантно падащи ресни. Повече от десет години Христо Чучев създава дизайнерски модели, с характерна ефирност, лекота в обемите, удобство и комфорт. Прецизна ръчна изработка и уникални детайли са неговата запазена марка. На сцената на Sofia Fashion Week SS 2018 той показа, че хубавата рокля е като жената, изисква специално отношение,внимание и нежност. Младата дизайнерка Берна Шабан превърна сцената във бяла ферия от сватбени рокли. Двадесет изящни модела, всеки различен и уникален, в съчетание с пастелни бродерии и бяла дантела, изпълнена с нежност и женственост, очарова публиката на модното събитие. Колекцията на BERNA MODA-„Starlight” демонстрира звезден блясък и впечатляваща красота. Провокативна,както винаги дизайнерката Марияна Папаличева от модна къща AGRESSOR разчупи нежната бяла серия от булчински рокли със смела мъжка колекция. Сцената бе превзета от мъже в черно, които представиха модели за увереният и свободен мъж. Be Queen Fashion House върна булчинските рокли отново на подиума с изобилие от силуети, цветове и материи. За втора година бранда участва в Sofia Fashion Week SS 2018, като представител на световните марки – Blue by Enzoani, La Sposa Barcelona, White One.Тенденциите при Haute Couture в булчинските рокли са топлите нюанси капучино, карамел и чаена роза, различни видове тюл – испански, софт и италиански завършват романтичната им визия. Почерка на Be Queen се откроява в различните видове дантела, която се обработва ръчно. Шарматният свят на женската съблазън демонстрира Princess Fashion Studio на престижния моден подиум. В пролетно-лятната колекция за 2018 г. са заложили на разнообразие от луксозни материи и оригинален дизайн, в името на подчертаната женственост и красота. Моделите в колекцията им „Fairy by Princess Fashion studio“ показват изящество, индивидуалност, елегантност и доза художествен дух. Сложни бродерии, фина дантела, пайети и флорални 3D мотиви, които ще бъдат водещи през новия сезон, представиха дизайнерите Соня Атанасова и Силвана Данаилова. Калина Паскалева дефилира на подиума с шармантна булчинска рокля от колекцията на Princess Fashion Studio. Класата в моделите се крие във фините дантели, богатата ефирна украса с инкрустирани кристали, перли, щраусови пера и апликации от 3D цветя. Кулминацията на вечерта беше екстравагантната колекция на дизайнера Стоян Радичев. Женствена, стилна, смела, провокативна, така може да се определи неговото участие на сцената на шестото издание на Sofia Fashion Week SS 2018. Впечатляващите модели от най-новата му колекция „Escape“ завладяха модната сцена. Краят на булчинската ферия сложи уникалното произведение-светеща булчинска рокля,която бе представена от модела и водещ на Code Fashion TV -Велина Узунова. Българската марка BANDEROL беше заложила на мъжката елегантност и каласическо излъчване. Характерното при костюмите в новата им колекция е модела „slim fit“ и жилетките, които са като цветен акцент към визията на всеки млад джентълмен. Дизайнерският екип е помислил и за аксесоарите, папионка в комбинация с кърпичка за саката, а защо не и красива орхидея като бутониера бяха част от техните предложения. За първи път на сцената на Sofia Fashion Week SS 2018 се качват два нови бранда BLINK и LUSSO.  Новото лице на женствеността с колекцията „Womanity“ показа дизайнерът Ради Лазарова. Вдъхновена от независимата, дръзка и провокативна съвременна жена моделите представиха вълнуваща, динамична и модерна визия. Изключително артистична и изискана, изпълнена от висококачествени ръчно нашити авторски дантели, ефирни и нежни материи – тюл и коприна, 3D флорални мотиви пера, кристали, перли, мъниста; актуални съчетания на цветове колекцията се превръща в лимитирана серия за всяка жена. След дамските модни изкушения, дизайнерът Петрохан Гювеч впечатли публиката със стилни и елегантни мъжки костюми, изработени от висококачествени материи. Бранъдт LUSSO завладява мъжкият свят с актуални цветове и класически кройки. Нощта на висшата мода завърши с луксозният български бранд CAVIAR HAUTE COUTURE. Изцяло специализиран в производството на haute couture облекла, дизайнерът Десислава Тошева представи уникални рокли, впечатляващи със стил, лукс и класа. Всеки модел се изработва от луксозни платове, специално доставяни от Мароко, Италия и Париж. Безупречните кройки са гаранция за съвършенство. За втора вечер генералният партньор на Sofia Fashion Week SS 2018 – Гаранти коза награди късметлията, които спечели билет за двама за АTP в Лондон за месец ноември. Спонсорът покрива разходите по транспорт и настаняване в луксозен хотел, като и VIP билети за турнира. Всеки гост на модното събитие има реалния шанс да бъде един от печелившите.  Sofia Fashion Week SS 2018 продължава и днес 29 март (четвъртък), отново в зала EFE на хотел „Маринела“ с колекции на гост световни дизайнери. Всички новини и снимки от събитието може да видите на  .", "date": "2018.03.29", "title": " Цвети Разложка, Калина Паскалева и мъже в черно превзеха Sofia Fashion Week SS 2018\t\t\t"}
{"url": "https://trud.bg/%d0%b8%d0%b7%d0%b1%d0%b8%d1%80%d0%b0%d1%82-%d1%84%d0%b8%d0%bd%d0%b0%d0%bb%d0%b8%d1%81%d1%82%d0%b8%d1%82%d0%b5-%d0%b2-%d0%b0%d0%ba%d0%b0%d0%b4%d0%b5%d0%bc%d0%b8%d1%8f-%d0%b8%d0%bd%d0%be%d0%b2%d0%b0/", "text": "Десет финалисти, разработили най-обещаващи проекти, ще излъчи до края на април академия “Иновация в действие”, организирана от “Солвей Соди” в партньорство с “Аурубис България”. Над 100 млади предприемачи се включиха в подготвителните работилници във Варна и София, в рамките на които имаха срещи с ментори, гост-говорители с богат опит в различни сфери и участваха в различни събития в неформална среда. Участниците в академията усвояваха опит в генерирането на идеи, анализа и оценката на потенциала им, дизайна на иновативни продукти и създаването на устойчиви бизнес модели. С добитите знания всеки от тях може до 9 април да подготви и предаде свой проект. До 23 април академията ще приема и нови кандидати. В края на месеца ще бъдат избрани десетте най-добри проекта, а в края на май след представяне експертно жури ще обяви тримата призьори, съобщиха организаторите. Получилият първа награда млад предприемач ще участва в лятната програма на Solvay Brussels School of Economics and Management в Брюксел през август. Наградата за второто място е  магистратура по иновации, предприемачество и финанси – съвместен продукт на Висшето училище по застраховане и финанси (ВУЗФ) и The Business Institute, а класираният на трето място ще се включи в курс по иновационен мениджмънт, организиран от The Business Institute. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.29", "title": " Избират финалистите в академия “Иновация в действие”"}
{"url": "https://trud.bg/%d0%b4%d0%b6%d0%b5%d0%bd%d0%be%d0%b0-%d0%b8%d1%81%d0%ba%d0%b0-%d0%b2%d1%80%d0%b0%d1%82%d0%b0%d1%80-%d0%bd%d0%b0-%d0%bb%d0%b5%d0%b2%d1%81%d0%ba%d0%b8/", "text": "Борещия се за оцеляване в Серия А тим на „Дженоа“ иска да купи през лятото младия вратар Христо Лалев от „Левски“. Стражът пази на набор 2000 на „сините“ и се очаква да получи предложение за професионален договор, след като навърши пълнолетие по-късно през годината. Но „грифоните“ следят ситуацията и са готови да откупят впоследствие. Новината е на италианския сайт „Тутомеркато“, а според информацията, италианците са го харесали, след като им е бил предложен от мениджърска компания, която се грижи за интересите му. Лалев е ползван и като централен нападател. Той има на сметката си няколко важни попадения за различните юношески формации на „Левски“.", "date": "2018.03.29", "title": " „Дженоа“ иска вратар на „Левски“"}
{"url": "https://trud.bg/%d0%ba%d0%b0%d0%bc%d0%b5%d0%bd%d0%be-%d0%b8-%d0%be%d0%b4%d1%80%d0%b8%d0%bd-%d1%81-%d0%bf%d1%80%d0%be%d0%b5%d0%ba%d1%82-%d0%b7%d0%b0-%d1%80%d0%b0%d0%bd%d0%bd%d0%be-%d0%bf%d1%80%d0%b5%d0%b4%d1%83%d0%bf/", "text": "Българската община Камено и Горско стопанство – Одрин, Турция ще кандидатстват по проект „Заедно срещу бедствията“. Това бе решено на сесия на местния парламент на града в четвъртък. По този начин община Камено ще може да постави система за видеонаблюдение в най-засегнатите при наводнения райони и да следи нивата на река Русокастренска, както и състоянията на деретата. Система за ранно предупреждаване е крайно необходима на общината, която пострада изключително много при водното бедствие по Димитровден миналата година. Тогава приливна вълна отнесе къщи и взе човешки жертви. Общинските съветници приеха с пълно мнозинство и участието на Общината по други трансгранични проекти, свързани с благоустрояването на района около крепостта Русокастро. Единият проект предвижда изграждане на паркова среда и комплексна зона за активен отдих посредством строителството на площадка за игра на открито,  комплект спортни съоръжения за спорт на открито, класна стая на открито, пътека за боулдър и скално катерене, площадка за спортна стрелба с лък  и беседки за отдих. Вторият е свързан с изграждане на павиран път до западния вход на самата крепост. Необходимостта от осигуряване на транспортен и пешеходен достъп е от ключова необходимост, както за продължаване на дейностите по консервация и реставрация на крепостта, така за последващата експлоатация на обекта. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.29", "title": " Камено и Одрин с проект за ранно предупреждение при наводнения"}
{"url": "https://trud.bg/%d0%ba%d0%b0%d0%bb%d0%be%d1%8f%d0%bd-%d0%bf%d0%b0%d1%80%d0%b3%d0%be%d0%b2-%d0%b3%d0%be%d0%b4%d0%b8%d1%88%d0%bd%d0%b8%d0%bd%d0%b0%d1%82%d0%b0-%d0%be%d1%82-%d0%b1%d0%be%d0%bc%d0%b1%d0%b0%d1%80%d0%b4/", "text": "Годишнината от бомбардировките на София ни припомня, че политическият егоизъм се наказва. Това заяви лидерът на БСП – София Калоян Паргов, който участва в пресконференция по повод отбелязването на 74 години от англо-американските бомбардировки на София. Тя се състоя по инициатива на фондация “Братя Василеви” и в нея, освен Калоян Паргов, участваха председателят й Васил Василев, почетният председател на Съюза на патриотичните сили “Защита” Йордан Величков и акад. Георги Марков. “По време на бомбардировките на съюзническата армия на Великобритания и САЩ на София през 1943-1944 година са убити и безследно изчезнали над 4000 души, още толкова са тежко ранени. Разрушени са над 12 600 сгради, близо 1/4 от сградния фонд на София е сринат”, припомни Калоян Паргов. Лидерът на столичните социалисти е убеден, че отбелязването на деня на бомбардировките на София е повод да си припомним как всяко правителство трябва внимателно да анализира политическата ситуация, да се ръководи преди всичко от националния интерес, а не да обслужва силния на деня. “Така в онези години на Втората световна война правителството на Богдан Филов обвързва страната ни с Тристранния пакт, свързвайки съдбата на народа ни с политиката на нацизма и фашизма, коментира Калоян Паргов. – Не се чува гласът на народа, всеки опит за съпротива се наказва жестоко. България обявява война на прогресивните сили – Великобритания, САЩ, СССР. Резултатът от това фатално решение са хилядите невинни човешки жертви и огромната материална разруха. Днес, 74 години по-късно, с дълбокия поклон пред паметта на жертвите е важно да си припомним, че политическият егоизъм, безпринципното обслужване на силния на деня винаги се наказва. За съжаление, основният потърпевш е народът”. Годишнината от англо-американските бомбардировки на София ще бъде отбелязана на 30 март, петък, в 11,00 часа с поднасяне на цветя и венци пред паметника на загиналите и пострадалите от бомбардировките софиянци (между югоизточното крило на храм-паметника “Св. Александър Невски” и Народното събрание). АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.29", "title": " Калоян Паргов: Годишнината от бомбардировките на София ни припомня, че политическият егоизъм се наказва"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d0%b8%d0%bc%d0%b0-%d0%b1%d0%b0%d0%bb%d0%b0%d0%bd%d1%81%d0%b8%d1%80%d0%b0%d0%bd%d0%b0-%d0%bf%d0%be/", "text": "България трябва да има балансирана позиция в тази ситуация, каза вицепремиерът и лидер на НФСБ Валери Симеонов относно напрежението между Запада и Русия след аферата “Скрипал”. Преди да има позиция на Министерския съвет, тя трябва да бъде съгласувана в политическия съвет на управляващата коалиция, посочи Симеонов. Позицията на НФСБ е, че докато няма доказателства за извършено престъпление, не е редно да се взема страна, да се заема позиция, добави той. Валери Симеонов коментира темата на първия брифинг в новата централа на НФСБ в сградата на ул. “Раковска” 134. Новата централа беше официално открита днес.", "date": "2018.03.29", "title": " България трябва да има балансирана позиция по аферата “Скрипал”, смята Валери Симеонов"}
{"url": "https://trud.bg/%d1%84%d1%80%d0%b5%d0%bd%d1%81%d0%ba%d0%b0-%d0%ba%d0%be%d0%bc%d0%bf%d0%b0%d0%bd%d0%b8%d1%8f-%d0%b7%d0%b0-%d0%bf%d1%80%d0%be%d0%b8%d0%b7%d0%b2%d0%be%d0%b4%d1%81%d1%82%d0%b2%d0%be-%d0%bd%d0%b0-%d0%b4/", "text": "Мощна френска компания, която произвежда детайли  за самолетостроенето, е първият инвеститор, проявил интерес към новата индустриална зона в Горна Оряховица. Чужденците харесали бившите казарми край международното летище в железничарския град. „Французите търсят точно такова място, което е близо до летище и има квалифицирани кадри. Желанието на френската фирма е да изнесе част от производството си в България. Регионът на Горна Оряховица отговаря на условията, а Министерството ще направи всичко възможно това да е първият инвеститор, привлечен в новата индустриална зона и да бъде последван от още инвеститори”, заяви в четвъртък министърът на икономиката Емил Караниколов в Горна Оряховица. Визитата му бе по повод подписването на меморандум за сътрудничество между Община Горна Оряховица и „Национална компания индустриални зони”. Меморандумът бе парафиран от кмета на общината инж. Добромир Добрев и изпълнителният директор на компанията Антоанета Иванова – Барес. На срещата стана ясно, че намерението за сътрудничество трябва да бъде последвано от създаване на смесено дружество, като Общината ще влезе с апорт от земята на индустриалната зона, а държавата ще участва със свеж капитал. С тези пари ще се продължи изграждането на вътрешната инфраструктура в индустриалната зона до авиообекта. За да се стигне до създаване на такова дружество трябва да се мине през Общинския съвет, който да даде съгласието си и да определи какво ще е участието на държавата. „Национална компания индустриални зони” ЕАД има подписани вече 11 меморандума за сътрудничество, а в процес на създаване са няколко дружества. Най-успешен пример за съвместната работа е вече действащото дружество в Бургас, където капацитетът на индустриалната зона е почти напълно изчерпан. „Община Горна Оряховица е свършила много работа предварително. Има обособена зона, ПУП, план за развитие, добра довеждаща инфраструктура. Повечето общини предлагат една гола поляна, а тук има нужда само от изграждане на вътрешната инфраструктура между отделните парцели, на които е разделена цялата зона”, коментира Антоанета Барес . Според министър Караниколов теренът, който се предлага, стои много добре като инфраструктура и местоположение. „Освен това регионът ви се слави като производител на добри кадри. А това е което търсят инвеститорите – инфраструктура и кадри. Надявам се много бързо да изпълним със живот вашата индустриална зона”, подчерта  Караниколов. По думите му след спада на инвеститориски интерес през 2016 г., намеренията за вложения в България отново са много сериозни. За миналата година има ръст от 35 % на преките чуждестранни инвестиции и те са най-вече в търговия и производство, а не толкова в логистика, както е било преди това. „До подписването на този меморандум се стигна след почти две години работа на цялата администрация. Имаме почти пълна готовност да посрещнем сериозни инвеститори и се надявам това да е първата крачка към връщането на престижа на Горна Оряховица като индустриалното сърце на региона”, информира инж. Добромир Добрев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.29", "title": " Френска компания за производство на детайли за самолетостроенето се интересува от индустриалната зона в Горна Оряховица\t\t\t"}
{"url": "https://trud.bg/%d0%bc%d0%b0%d1%80%d0%b8%d1%8f-%d0%b7%d0%b0%d1%85%d0%b0%d1%80%d0%be%d0%b2%d0%b0-%d0%b2%d0%b5%d0%bb%d0%b8%d0%ba%d0%be%d0%b1%d1%80%d0%b8%d1%82%d0%b0%d0%bd%d0%b8%d1%8f-%d0%bd%d0%b0%d1%80%d1%83%d1%88/", "text": "„Ставаме свидетели на поредното възпрепятстване на достъпа на руските представители до пострадали руски граждани”, заяви Мария Захарова, говорителят на руското МВнР, предаде БТВ. По думите ѝ Лондон нарушава двустранната Консулска конвенция от 1968 г. „Документът съдържа положение, че консулското длъжностно лице има право в пределите на консулския си окръг да се среща с всеки гражданин на представяната държава, да му дава съвети, да му оказва всякакво въздействие, включително и необходимостта да се предприемат мерки за оказването на правна помощ”, коментира още Захарова. Тя каза още, че Лондон не желае да си сътрудничи с Москва в разследването. „За жалост в отговор на законните искания на руската страна и конструктивните предложения за взаимодействие британската страна мълчи или отправя, принудена съм да кажа това, просто неграмотни отговори”, коментира Захарова. Скандалът с отравянето на Сергей Скрипал и дъщеря му Юлия се разрасна, след като редица световни държави последваха примера на Великобритания и експулсираха руски дипломати. Според Лондон зад отравянето стои именно Москва. Захарова за пореден път отрече Русия да стои зад отравянето на Скрипал. „Лондон и досега не представи никакви доказателства и не публикува никаква конкретна картина на случилото се. Ако имате някакви сведения, предоставете ги”, призова тя. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.29", "title": " Мария Захарова: Великобритания нарушава международните норми"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%bc%d1%8a%d0%b6%d0%b0-%d0%ba%d0%be%d0%b9%d1%82%d0%be-%d1%81%d0%b5-%d0%be%d0%bf%d0%b8%d1%82%d0%b0-%d0%b4%d0%b0-%d0%b1%d0%bb%d1%8a%d1%81%d0%bd/", "text": "Полицията задържа мъж, заподозрян в опит да   с кола група войници, правещи крос край казармата им в Югоизточна Франция, съобщи АФП, позовавайки се на източници в силите за сигурност. Националната полиция съобщи в Туитър, че в ареста е вкаран индивид след операция на пазарен площад в Гренобъл – край градчето Варс-Алиер-е-Рисе край Гренобъл, където бил направен опитът за атака тази сутрин. Мъжът първо заплашил група войници, правещи крос около 8 ч днес, а по-късно опитал да блъсне с кола друга група военни, връщащи се от джогинга си. Войниците от 7-и планински батальон успели да избегнат возилото, което имало фалшиви номера. Колата след това дала газ, като според военни източници в нея имало и жена. Според медии автомобилът „Пежо 208“ бил краден. Полицията отказа да коментира мотивите за станалото, а прокуратурата в Гренобъл заяви, че за момента не разглежда инцидента като терористична атака. Силите на реда блокираха района и започнаха издирване на шофьора и спътницата му. Инцидентът става след атаката на джихадист миналата седмица в Югозападна Франция, в която 25-годишен радикализирал се мъж уби 4-има души, включително полицай, заел мястото на заложничка в супермаркет. Днес четирите жертви на атаката в град Каркасон и близкия Треб, включително полицаят героя Арно Бертрам, ще бъдат погребани. На тържествена церемония в сряда в Париж президентът Еманюел Макрон каза, че неговата голяма саможертва ще остане запечатана във френските сърца. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.29", "title": " Задържаха мъжа, който се опита да блъсне военни във Франция"}
{"url": "https://trud.bg/%d0%be%d1%85%d1%80%d0%b0%d0%bd%d0%b0-%d0%bf%d1%80%d0%b5%d0%b4%d0%be%d1%82%d0%b2%d1%80%d0%b0%d1%82%d0%b8-%d0%b1%d0%b0%d0%bd%d0%ba%d0%be%d0%b2-%d0%be%d0%b1%d0%b8%d1%80-%d1%81-%d0%b4%d0%b8%d0%bc%d0%bd/", "text": "Съобразителен банков охранител успя да прогони крадци, опитващи се да разбият банкомат в гр. Витен през нощта, като задейства димна бомба, съобщи ДПА. Крадците се опитали да отворят банкомата с експлозив около 3,30 ч. през нощта. Те повредили касата на машината, както и покрива и прозорци на сградата. Взривът задействал алармения сигнал към компания, отговаряща за сигурността на банката. След като служителите й проверили по видеовръзка и видели, че е в ход грабеж, задействали дистанционно димна бомба, инсталирана в банката. Крадците се уплашили и избягали с празни ръце. Колко ще струва ремонтът, не се съобщава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.29", "title": " Охрана предотврати банков обир с димна бомба"}
{"url": "https://trud.bg/%d1%87%d0%b5%d1%82%d0%b8%d1%80%d0%b8%d0%bc%d0%b0-%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b8-%d0%b7%d0%b0-%d0%be%d0%b1%d0%b8%d1%80%d0%b0-%d0%bd%d0%b0-%d0%b8%d0%bd%d0%ba%d0%b0%d1%81%d0%be/", "text": "Четирима мъже на възраст между 30 и 35 години – всичките криминално проявени, двама – осъждани, са задържани за грабежа на около 200 000 лева от инкасо автомобил в Плевен, който бе извършен снощи около 20.00 часа. Това съобщи окръжният прокурор Ваня Савова. Един от разследваните е арестуван по “горещи” следи – около три часа след престъплението. Въз основа на наблюдавана от известно време група по-късно са арестувани другите трима. В жилище са установени три огнестрелни оръжия и патрони за автомат “Калашников”, открити са опаковки за пари. Установен е автомобилът, с който са избягали от местопрестъплението, както и вещи, с които са прикривали лицата си, докато са прехвърляли парите от инкасо автомобила в техния. До момента е установено, че част от оръжието у заподозрените за грабежа е незаконно притежавано. Работната хипотеза, по която се разследва, е извършване на грабеж в особено големи размери. При доказване на подобно престъпление се предвижда наказание “затвор” от пет до 15 години, плюс конфискация на една втора от имуществото на осъдения. Полицията работи и по версия за престъпна група, която може да е гастролирала в други региони. След повдигане на обвинението, което ще стане до края на деня, ще се поиска да бъде продължен срокът за задържане на 72 часа. Случаят бе оповестен от окръжния прокурор на Плевен Ваня Савова, наблюдаващият прокурор Красимир Ячев и зам.-началникът на ОД на МВР Петър Янчев, уточнява БТА. Окръжната прокуратура в Плевен води досъдебно производство за грабежа от снощи. Той стана около 19.30-20.00 ч. пред магазин “Кауфланд” 2 в Плевен. От инкасо автомобил на “Випсекюрити”, чрез сила, от охранителите на фирмата е отнета сумата от 202 000 лв. Няма пострадали охранители, уточниха от полицията. За инцидента е уведомил на тел. 112 гражданин, който станал свидетел на грабежа. Престъпниците, спрели пред входа на магазина, изтласкали шофьора на инкасо автомобила, после преместили колата зад магазина. Там прехвърлили парите в своя автомобил, но не успели да вземат цялата сума. От полицията са претърсили три жилища, откъдето е иззет доказателствен материал. Възложени са експертизи.", "date": "2018.03.29", "title": " Четирима задържани за обира на инкасото в Плевен"}
{"url": "https://trud.bg/%d0%b4%d0%bb%d1%8a%d0%b6%d0%bd%d0%b8%d0%ba%d1%8a%d1%82-%d0%b5-%d0%bc%d1%8a%d0%b6-%d0%b4%d0%be-30-%d0%b3%d0%be%d0%b4%d0%b8%d0%bd%d0%b8/", "text": "Нередовният длъжник в България най-често е мъж до 30 години, живее в София, Пловдив или Варна и вече работи на трудов договор, но не може да направи сметка за какви разходи са достатъчни доходите му, сочат данни на Асоциацията на колекторските агенции в България (АКАБ). Увеличават се и длъжниците в Бургас, Стара Загора и Русе, вероятно заради желанието на банките да направят експанзия на пазара, но те надценяват възможностите на хората в тези градове да изплащат заеми. От Асоциацията имат инициатива, наречена „Мисия Платено“, чиято цел е да повиши финансовата грамотност на младите хора. В рамките на инициативата се е провел конкурс, в който младежи между 15 и 19 г. трябвало да снимат видео и да направят бюджет с всички разходи за неговото заснемане. В резултат се е оказало, че децата в София знаят най-малко откъде идват парите, защото най-често просто ги получават и не правят сметка колко струват ежедневни разходи като билет за транспорт и сметка за телефон. Затова като започнат работа със заплата 1200 лв. си купуват твърде скъп GSM, който реално не могат да си позволят. Броят на предадените дългове за събиране от колекторски агенции през миналата година е нараснал с 43,7% до 2,633 млн., сочат данните на АКАБ. Хората обаче са станали по-внимателни когато поемат задължения, като средният просрочен дълг е намалял от 912 лв. през 2016 г. на 775 лв. през 2017 г., каза председателят на Асоциацията Райна Миткова-Тодорова. Увеличава се обаче делът на просрочените бързи кредити заради спонтанни скъпи покупки. Увеличават се и просрочените вноски за коли на лизинг, но това донякъде се обяснява с икономическия подем и желанието на повече хора да карат хубава кола.  Все по-често кредитори продават на колекторски агенции и дългове на фирми, които са обезпечени с цех, производствена база или други активи. Това е тенденция, която ще наблюдаваме и през 2018 г,, каза Райна Миткова. По сектори най-големите длъжници са в търговията на едро и дребно, както и в строителството, където някои предприемачи надценяват възможностите си.", "date": "2018.03.29", "title": " Длъжникът е мъж до 30 години\t\t\t"}
{"url": "https://trud.bg/%d0%b1%d1%8a%d0%b4%d0%b5%d1%89%d0%b8-%d1%84%d0%b8%d0%bd%d0%b0%d0%bd%d1%81%d0%b8%d1%81%d1%82%d0%b8-%d0%bd%d0%b0%d0%b1%d0%bb%d1%8e%d0%b4%d0%b0%d0%b2%d0%b0%d1%82-%d0%b4%d0%b0%d0%bd%d1%8a%d1%87%d0%bd/", "text": "Първокурсници от специалност “Финанси” в Икономическия университет-Варна посетиха съдебни заседания на ВАС по данъчни дела и дела, образувани по жалби на граждани срещу актове на КАТ. По покана на съдия Марияна Ширванян студентите наблюдаваха казусите и участваха в обсъжданията заедно с гл. юрисконсулт на ОДМВР –  инспектор Георги Георгиев, прокурор – Александър Атанасов, Юра Минчева – адвокат по данъчни дела, Велин Добрев и Веселина Иванова – юрисконсулти от дирекция ОДОП при ЦУ на НАП – Варна, съобщиха от пресцентъра на ВАС. Бъдещите финансисти споделиха свой личен опит и като водачи на МПС и коментираха с инспектор Георгиев Георгиев свои реални преживявания в пътната обстановка. Безопасното управление на леки автомобили – как да шофират така, че да спазват правилника за движение по пътищата с цел максимална безопасност за всички участници в пътния поток? Каква е ролята на съдията и правомощията му при решаване на дела по ЗУТ и по ДОПК? Каква е ролята на прокуратурата в административния процес? Видовете актове, издавани от НАП и органите, които са упълномощени по закон за издаването им. Видовете данъци, закони, в които те са установени; деклариране на задължение и ревизионно производство; връзката между националното законодателство, европейското право и прякото му приложение в правоотношенията в Р България, бяха темите, предмет на разясняване и обсъждане със студентите. Вече няколко групи от Икономическия университет посещават съдебните заседания във ВАС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.29", "title": " Бъдещи финансисти наблюдават данъчни дела"}
{"url": "https://trud.bg/%d0%ba%d0%b0%d1%81%d0%b8%d0%b5%d1%80%d0%ba%d0%b0-%d1%82%d0%be%d1%87%d0%b5%d0%bb%d0%b0-%d1%82%d0%b0%d0%b9%d0%bd%d0%be-%d0%b1%d0%be%d0%bd%d1%83%d1%81%d0%b8-%d0%be%d1%82-%d0%ba%d0%b0%d1%80%d1%82%d0%b8/", "text": "Клиентка разобличи касиерка в голяма търговска верига в Шумен, че източвала натрупани отстъпки от клиентските карта на купувачи. Деница Вескова Христова беше наказана с условна присъда от Окръжен съд-Шумен. Съдия София Радославова одобри сключеното споразумение с прокуратурата и шуменката ще търпи 6 месеца затвор, които се отлагат с 3-годишен изпитателен период. В качеството си на длъжностно лице „продавач – консултант“, работейки на касата в един от магазините на веригата, с цел да набави за себе си имотна облага, тя е заблудила 13 клиенти на магазина. Хората плащали от джоба си, а тя отразявала, че заплащането се извършва със средства, натрупвани като отстъпки по клиентските им карти. По този начин за няколко дни през май 2017 г. касиерката се облагодетелствала с 166,64 лв. Клиентка, който се вторачила в касовата си бележка установила, че независимо, че си платила кеш покупките, било отразено и плащане с клиентската й карта и така започнала да се разплита далаверата на дребно. Определението на съда е окончателно и не подлежи на обжалване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.29", "title": " Касиерка точела тайно бонуси от картите на клиенти\t\t\t"}
{"url": "https://trud.bg/%d0%b8%d0%b7%d0%bf%d1%8a%d0%bb%d0%bd%d1%8f%d0%b2%d0%b0%d1%89%d0%b8%d1%8f%d1%82-%d0%b4%d0%bb%d1%8a%d0%b6%d0%bd%d0%be%d1%81%d1%82%d1%82%d0%b0-%d0%b4%d0%b8%d1%80%d0%b5%d0%ba%d1%82%d0%be%d1%80-%d0%bd/", "text": "Директорът на Областната дирекция по безопасност на храните /ОДБХ/ в Кюстендил – д-р Емил Гъгнев, е освободен като временно изпълняващ длъжността, съобщиха от пресцентъра на БАБХ. За временно изпълняваща длъжността директор е назначена д-р Велка Войнова, която е началник на отдел “Контрол на храните” в областната дирекция. Гъгнев заместваше титуляра на поста Стоян Саев, който е в болнични за дълъг период от време. Явно е имало пропуски в работата му, което е причината за отстраняването му от поста. Гъгнев обаче остава в дирекцията, казаха от пресцентъра. От там уточниха, че проверките на обектите на животновъда Петър Пищалов, който нашумя около случая с бедстващите коне в Осоговската планина, и на работата на Областната дирекция в Кюстендил продължават, от комисия от Централното управление в София, информира БТА. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.29", "title": " Смениха шефа на ОДБХ в Кюстендил"}
{"url": "https://trud.bg/%d1%88%d1%83%d0%bc%d0%b5%d0%bd%d1%81%d0%ba%d0%b8%d1%8f%d1%82-%d1%81%d1%8a%d0%b4-%d0%bd%d0%b0%d0%bb%d0%be%d0%b6%d0%b8-265-000-%d0%bb%d0%b2-%d1%81%d0%b0%d0%bd%d0%ba%d1%86%d0%b8%d1%8f-%d0%bd%d0%b0/", "text": "Окръжен съд–Шумен наложи имуществена санкция в размер на 264 721 лв. на шуменската фирма „Агро Продукт Инвест” ЕООД. Точно с толкова се е обогатило дружеството, вследствие на извършените от предходния управител Емил Асенов данъчни престъпления – дължимо, но невнесено ДДС, за които има влязла в сила присъда. Административното дело беше гледано от съдия Нели Батанова. Към инкриминирания период 15 юли до 14 октомври 2013 г. „Агро Продукт Инвест” е било дружество с ограничена отговорност, регистрирано с решение на съда с наименование „Белпорт“ ЕООД и с регистрация по ЗДДС от 18.12.2009 г. със собственик Т.П.П. На 20.11.2012 г. дружеството е било закупено от друго лице /формален собственик/, контролирано от съучастника на Асенов – З.И. През 2013 г. новият собственик назначил за управител на дружеството Емил Асенов, променил предмета на дейност като включил производство, търговия, внос и износ на селскостопанска продукция, комисионни и счетоводни услуги, променил и наименованието на дружеството на „Агро Продукт Инвест“ ЕООД. По този начин Асенов и съучастникът му си осигурили контролирани дружества, чрез които да оформят доставки към т.нар. „кухи“ търговски дружества, притежавани от малограмотни и бедни лица. За придаване на достоверност на уж извършените покупки от тези „кухи“ доставчици се изготвяли фактури с невярно съдържание, които се подпечатвали с печати, установени при извършените следствени действия и се вписвали в дневниците за продажби. Били използвани и печати на реални действащи търговци, чиито собственици не подозирали. Установени били 49 броя печати, от тях два на Областна дирекция Земеделие. С тях се придавал вид, че дружествата, от които формално се закупувало зърно са регистрирани като търговци на зърно. Въз основа на първичните счетоводни документи били подавани справки декларации по ЗДДС, в които реално декларирал неосъществени доставки и така неправомерно бил начислен данъчен кредит за дружество „Агро Продукт Ивест“ в размер на 264 721,65 лева. Асенов е осъден окончателно на 3 г. затвор при първоначален строг режим за това, че в условията на продължавано престъпление е избегнал установяване на данъчни задължения – ДДС в особено големи размери – общ размер на 2 269 630.49 лв., като потвърдил неистина в подадени справки – декларации и при представяне на информация пред органите по приходите използвал документи с невярно съдържание и приспаднал неследващ се кредит. В резултат на престъпната си дейност е избегнал заплащане на дължимия ДДС – 264 721 лв., с която сума на практика се е обогатило дружеството. Решението подлежи на обжалване и протест пред Апелативен съд-Варна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.29", "title": " Шуменският съд наложи 265 000 лв. санкция на фирма\t\t\t"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%b2-%d0%b8%d1%82%d0%b0%d0%bb%d0%b8%d1%8f-%d0%bf%d0%b5%d1%82%d0%b8%d0%bc%d0%b0-%d1%82%d1%83%d0%bd%d0%b8%d0%b7%d0%b8%d0%b9%d1%86%d0%b8/", "text": "Петима тунизийци, които са били във връзка с  от коледния базар в Берлин, са задържани в Италия, предаде БТВ. Спецчастите са разбили терористична мрежа, за която има доказателства, че е била във връзка с Анис Амри. Един от задържаните е изготвил фалшиви документи на Амри, за да влезе в Германия. Арестите са извършени в Рим и още 4 града. Амри, който избяга от Берлин след атентата и бе застрелян на 23 декември 2016 г. при рутинна полицейска проверка в Сесто Сан Джовани, недалеч от Милано, е пристигнал по море в Европа, в Южна Италия. Той е лежал четири години в италиански затвор, където, както се предполага, е възможно да се е радикализирал. Известно е също, че е имал връзки с тунизийската общност в Италия. В Италия се повишават мерките за сигурност заради предстоящия католически Великден в неделя. През последните дни беше съобщено за редица арести на заподозрени в тероризъм. Сред задържаните бе марокански имигрант, който превел на италиански наръчник за пропаганда на терористичната организация “Ислямска държава”.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.29", "title": " Задържаха в Италия петима тунизийци, свързани с атентатора от коледния базар в Берлин"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%ba%d0%b0-%d1%81-%d0%b4%d0%b2%d0%b5-%d1%82%d0%b8%d1%82%d0%bb%d0%b8-%d0%b2-%d0%b0%d1%80%d0%b5%d0%bd%d0%b0-%d0%b0%d1%80%d0%bc%d0%b5%d0%b5%d1%86/", "text": "България вече има поводи за радост от килима в „Арена Армеец“, въпреки че Световната купа по художествена гимнастика все още не е започнала. Татяна Воложанина спечели две титли и общо 4 медала при девойките на съпътстващия турнир „София къп“. Българката бе над всички на два от четирите уреда. На бухалки тя триумфира с оценка от 16,400 точки, а малко по-късно прибави и титла на лента с 14,850 т. Не й попречи и издънката на организаторите, които пуснаха друга музика и гимнастичката на два пъти трябваше да се настройва за съчетанието си. Татяна взе пълен комплект медали от състезанието като завърши втора на топка (15,950 т.) и трета на обръч (16,400 т.). Титлите отидоха съответно у Кристина Похранична (Украйна, 16,800 т.) и Лала Крамаренко (Русия, 17,300 т.). Преди това Воложанина и Ана Келман класираха българския тим на 4-о място в отборното състезание. Два медала в женската надпревара пък взе Пета Борисова. Тя се окичи с бронз на топка и бухалки. Късно снощи бяха официалните тренировки преди Световната купа, а състезанието започва днес с два от уредите в индивидуалния многобой и един при ансамблите.", "date": "2018.03.29", "title": " Българка с две титли в „Арена Армеец“"}
{"url": "https://trud.bg/%d1%81%d0%be%d0%ba%d0%be%d0%bb%d0%be%d0%b2-%d1%80%d0%b0%d0%b7%d0%b1%d0%b8-%d0%be%d1%82%d0%b1%d0%be%d1%80%d0%b0-%d0%bd%d0%b0-%d1%81%d1%82%d0%be%d0%b9%d1%87%d0%b5%d0%b2/", "text": "Цветан Соколов беше героят за „Кучине Лубе“ при победата с 3:2 (22, -21, 16, -21, 13) над водения от Радостин Стойчев „Модена“ в първия мач от полуфиналната серия на италианското волейболно първенство. Българският диагонал бе най-резултатен в мача с 24 точки, като заби 4 аса в полето на противника. 18 т. добави кубинският му съотборник Османи Хуанторена. „Направихме много грешки, а „Модена“ не ни даде никакви подаръци – заяви Соколов след мача. – Но ние не се предадохме, а и бяхме много добре подготвени тактически за мача. Затова успяхме да използваме шансовете си в тайбрека.“ От другата страна с по 14 т. завършиха Ървин Нгапет и Даниеле Мацоне, а българският национал Чоно Пенчев се появи в игра в третия гейм, но не успя да се разпише. Вторият мач в серията е в неделя в Модена.", "date": "2018.03.29", "title": " Соколов разби отбора на Стойчев"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d1%81%d0%b2%d0%b8%d0%ba%d0%b2%d0%b0-%d1%81%d1%8a%d0%b2%d0%b5%d1%82%d0%b0-%d0%bf%d0%be-%d1%81%d0%b8/", "text": "Премиерът Бойко Борисов свиква в петък Съвета по сигурността към Министерския съвет. На заседанието ще бъде обсъден случаят “Скрипал” и ще бъде изслушан посланикът на страната ни в Руската федерация Бойко Коцев, съобщиха от правителствената пресслужба. “Позицията на премиера Бойко Борисов по случая “Скрипал” е изключително балансирана. Подкрепям една такава позиция”, заяви вчера министърът на отбраната Красимир Каракачанов. “Това, че два дни не съм бил в България не означава, че коалицията се клати по някакъв начин. Всичко си е наред”, каза Каракачанов по повод на поредните реплики между коалиционните партньори ГЕРБ и Обединени патриоти относно позицията на България за дипломатическата криза между ЕС и Русия. “На заседанията на коалиционния съвет никога не е имало остър тон”, каза още той. Каракачанов припомни, че позицията на страната ни не трябва да се изразява от един или друг политик, а да се вземе от Съвета по сигурността, след като се докладва ситуацията. Припомняме, че в състава на Съвета са включени членове на правителството, ръководителите на специалните служби и представител на Президента на Република България. Междувременно посланикът ни в Москва Бойко Коцев е в България от сряда вечерта, след като бе привикан от премиера Бойко Борисов. Лидерът на БСП-София Калоян Паргов намекна, че мандатът на Коцев изтича: “След няколко месеца може да се окаже, че самият Коцев може да не се върне в Москва, а да замине новият посланик, тъй като мандатът му изтича”. И посочи, че при липсата на твърди доказателства за участие на Русия в отравянето на Сергей Скрипал в Лондон, България “няма как да взема крайни осъдителни решения”.  Общо 27 държави и една организация са експулсирали повече от 150 руски дипломати заради случая “Скрипал”. Лидерът на Атака Волен Сидеров призова ръководството на ГЕРБ, министрите и депутатите да не правят грешни ходове и непремерени изказвания по отношение на случая “Скрипал” и експулсиране на руски дипломати. “Категорично смятам, че това е грешка и че дори по някакъв начин е саботиране политиката на премиера”, подчерта Сидеров вчера.  “България трябва да има балансирана политика. Да не се правят резки ходове, да не се експулсират дипломати и да се престане с приказките за солидарност. Имаме един неизяснен случай, имаме липса на доказателства за участието на Русия”, категоричен бе той.  България трябва да е солидарна с Великобритания и трябва да има и действия. Това каза председателят на ПГ на ГЕРБ Цветан Цветанов пред медиите в парламента. На въпрос дали солидарност означава и действия, Цветанов даде положителен отговор.  “Аз съм изразил моето мнение и фактите защо трябва да бъдем солидарни с европейското семейство”, каза още Цветанов. И заключи: “Докато българското правителство няма окончателно решение, не смятам, че трябва да обявявам каквато и да е позиция”. Депутатите от БСП поискаха вчера премиерът Бойко Борисов да дойде в парамента, за да обясни ситуацията с привикването на българския посланик в Москва Бойко Коцев. И ако се налага, това да стане и в закрито заседание на народното събрание. “От името на “БСП за България” правя предложение да поканим министър-председателя, за да ни информира за развитието на ситуацията с дипломатическата криза между ЕС и Русия. Да ни информира и какви са основанията за предприетите стъпки до момента”, заяви международният секретар на парламентарната група на социалистите Кристиан Вигенин.  Външният министър от кабинета “Орешарски” призова да се направи усилие да има по-голяма съгласуваност на действията на институциите по тази криза, която може да има сериозни последици за глобалните международни отношения, в частност за България.  “В такава ситуация е много важно да се гарантира това взаимодействие. Видяхме, че такова не е имало с президента, но смятаме, че народните представители трябва да бъдат информирани”, каза Вигенин. “Особено загрижени сме за това какви биха били следващите стъпки, защото вчера бяха индикирани възможни следващи действия, които са вече отвъд тази сравнително умерена стъпка, на фона на това, което се случва в редица други страни”, каза Вигенин. Намираме се в период на тежка криза в отношенията между Запада и Руската федерация, кулминирала напоследък покрай обвиненията за причастност на Москва към покушение срещу бивш руски двоен агент във Великобритания.  Това се казва в декларация на АБВ, разпространена до медиите. И още: “Призоваваме народните представители, българското правителство и президент да обединят усилия, да се въздържат от всякакви резки, антагонистични действия и да не включват страната ни в нова “коалиция на желаещите”, докато на световната общественост не бъдат представени не просто хипотези, а неопровержими доказателства за случилото се”.  Преди дни членът на Изпълнителното бюро на партията Румен Петков бе категоричен, че България следва да е въздържана в позицията си. “Не заплашвайте с действията си България и не правете българите заложници в чужди геополитически игри”, призовават още от АБВ управляващите.", "date": "2018.03.29", "title": " Премиерът Борисов свиква Съвета по сигурността\t\t\t"}
{"url": "https://trud.bg/%d0%be%d0%ba%d0%be%d0%bd%d1%87%d0%b0%d1%82%d0%b5%d0%bb%d0%bd%d0%be-20-%d0%b3%d0%be%d0%b4%d0%b8%d0%bd%d0%b8-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d1%87%d0%b5%d1%86%d0%b8/", "text": "Седем години след убийство на Яна Кръстева в Борисовата градина, Върховният касационен съд (ВКС) приключи дългогодишния съдебен казус, като остави в сила решението на Софийския апелативен съд, който осъди единствения подсъдим – Николай Русинов-Чеци, на 20 години затвор, съобщи БНР. Първоначалното наказание на Русинов беше доживотен затвор, но присъдата беше намалена от следващите съдебни инстанции. От задържането си – година след убийството на Яна, Николай Русинов е под стража и тези години ще бъдат приспаднати от финалното му наказание.", "date": "2018.03.29", "title": " Окончателно: 20 години затвор за Чеци"}
{"url": "https://trud.bg/%d0%ba%d1%80%d0%b5%d0%b9%d0%b3-%d0%b4%d0%b5%d0%b9%d0%b2%d0%b8%d0%b4-%d0%bf%d1%8f-%d0%bf%d1%80%d0%b5%d0%b4-%d0%bf%d1%8a%d1%82%d0%bd%d0%b8%d1%86%d0%b8-%d0%b2-%d0%bb%d0%be%d0%bd%d0%b4%d0%be%d0%bd%d1%81/", "text": "Певецът Крейг Дейвид се качи на автобус в Лондон и изненада пътуващите хора с импровизиран акустичен концерт, пише в. “Дейли мирър”. Видео от изпълнението беше споделено в реално време във Фейсбук страницата на звездата. “Връзката с феновете ми, независимо къде са те, е причината за това. Да пея пред толкова близка публика, както и да стриймвам на живо с “Би Ти Мобайл” означава, че почитателите ми от различни краища на света могат да се присъединят към нас в този специален момент”, каза певецът. В клипа Крейг се качва на автобуса заедно с китарист и започва да си говори с пътниците, докато хората се побутват с лакти и си шепнат. Скоро след това китарата зазвучава и звездата започва да пее. Докато изпълнява песента си “7 Days”, му приглася и публиката. Хората от втория етаж на автобуса слизат, за да проверят откъде се чува музиката, и остават удивени от гледката. След изпълнението си, звездата отговори на въпросите на своите почитатели за кариерата си. Онези, които гледаха от домовете си, съжалиха, че не са имали късмета да бъдат там. “Това е най-късметлийският автобус”, написа един от феновете. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.29", "title": " Крейг Дейвид пя пред пътници в лондонски автобус (ВИДЕО)"}
{"url": "https://trud.bg/%d1%81-%d0%bb%d1%8a%d0%b6%d0%bb%d0%b8%d0%b2%d0%b0-%d0%b4%d0%b0%d1%80%d0%b8%d1%82%d0%b5%d0%bb%d1%81%d0%ba%d0%b0-%d0%ba%d0%b0%d0%bc%d0%bf%d0%b0%d0%bd%d0%b8%d1%8f-%d0%b7%d0%b5%d0%bb%d0%b5%d0%bd/", "text": "„Зелените“ измислиха нова схема, чрез която да точат пари от наивни интернет потребители, като сами признават, че използват част от средствата за организиране на протести. В онлайн кампания на WWF, която е част от коалицията, организираща митингите уж в защита на Пирин – „За да остане природа в България”, хората се приканват да даряват месечно между 10 и 20 лева за „опазване“ на Националния парк. В описанието на кампанията „природозащитниците“ си служат с откровени лъжи. За илюстрация на инициативата за събиране на пари са сложили снимка на трактор в гората, който е бил използван за разчистване на пораженията при бедственото положение през 2016 г. То бе обявено от община Банско при преливането на реките Дамяница и Глазне. Целта на този кадър е да се направи внушение за незаконни действия в планината. Всъщност машината е била там за укрепителни дейности, които де факто спасяват имуществото и живота на хората. Лъжите в „невинната“ кампания не спират до тук. В описанието на инициативата е манипулацията, че 48% от Национален парк “Пирин“ са в риск от застрояване след решението на кабинета от 28 декември за промяна в Плана за управление на парка. Лъжа, която нееднократно бе оборена както от премиера Бойко Борисов, вицепремиера Валери Симеонов, екоминистъра Нено Димов, така и от редица експерти по темата (виж карето). Един лек прочит на решението на МС както и свързаните с него закони показва, че никакво застрояване не е позволено, а единствено е разрешено водохващане за питейни нужди. Елементарна сметка показва, че ако всеки от харесалите фейсбук страницата на „За да остане природа в България“, а те на са малко, дарява по 20 лв. на месец, то за една година в джобовете на жълтопаветните „еколози“ ще влязат няколко милиона лева. Доста пари за две подхвърлени лъжи. Като основен мотив за събирането на тези средства, освен протестите, е посочена и нуждата от квалифицирана експертна помощ и водене на съдебни дела. Практиката обаче показва, че когато на „зелените“ не им изнася нещо, пускат жалба срещу съдебна такса от 10 лв., а дори и да има дело, то не е от материален интерес, така че адвокатското възнаграждение за три инстанции няма да е над 3000 лв. Тогава остава въпросът за кого са останалите пари?  Лъжата на „зелените“, която те вече осребряват в интернет чрез фалшивата си кампания, бе опровергана многократно както на национално, така и на европейско ниво.  Министърът на околната среда и водите Нено Димов досега обяви десетки пъти, че с промените в действащия План за управление на НП „Пирин“ не се позволява строителство в 48% от територията на парка, каквото е манипулативното твърдение на „зелените“.  Димов, както и останалите експерти от МОСВ са категорични, че в 48 на сто от НП „Пирин“ вече е позволено изграждането само на водохващания за питейни нужди – нещо, което беше забранено до 28 декември, когато бяха приети измененията в Плана. Разрешаването на тези съоръжения бе включено по настояване на общините, които граничат с парка. Въпреки това „природозащитниците“ продължават да разпространяват лъжата, че ще има поголовни сечи и строежи върху близо 200 квадратни километра – площ, която е колкото Пловдив и Варна. 12 дни след корекциите в Плана еврокомисарят по околна среда Кармену Вела обяви, че българското правителство не е нарушило европейското законодателство и че всичко е наред. Но и това не спря „зелените“, които лъжат, че страната ни е заплашена от санкции от Брюксел заради промените в Плана. Целта на новите текстове в документа всъщност е възраждането на зимния туризъм. Досега в Пирин на практика такъв не можеше да се  развива заради рестрикциите, които имаше в Плана. Те не позволяваха изграждането на нови спортни съоръжения в ски зоните „Банско“ и „Добринище“, които представляват 2% от площта на НП „Пирин“. Сега вече там може да се мисли за модернизация само на спортната инфраструктура и на нищо друго.", "date": "2018.03.29", "title": " С лъжлива дарителска кампания „зелените“ и WWF събират пари\t\t\t"}
{"url": "https://trud.bg/%d0%b4%d0%b5%d1%86%d0%b0-%d0%b2%d1%8a%d1%80%d0%bd%d0%b0%d1%85%d0%b0-%d0%b8%d0%b7%d0%b3%d1%83%d0%b1%d0%b5%d0%bd%d0%b8-200-%d0%bb%d0%b2/", "text": "Три момичета от Сандански дадоха пример за честност и доблест, като намериха 200 лева и ги предадоха в полицията. Божидара Панчева, Петя Младенова и Анастасия Мисеруди са ученички в IV клас от Второ ОУ “Христо Смирненски”. В обедните часове вчера момичетата открили изгубени пари и без миг колебание ги предали на инспектора в Детска педагогическа стая – Мария Манушева. От РУ-Сандански призовават собственика на изгубената сума да се яви в районното управление, за да си я получи. Директорът на Второ ОУ в Сандански – Евдокия Георгиева поздрави децата за постъпката им.", "date": "2018.03.29", "title": " Деца върнаха изгубени 200 лв.\t\t\t"}
{"url": "https://trud.bg/%d0%b5%d0%bd%d0%b5%d1%80%d0%b3%d0%b8%d0%b9%d0%bd%d0%b0%d1%82%d0%b0-%d0%ba%d0%be%d0%bc%d0%b8%d1%81%d0%b8%d1%8f-%d0%b3%d0%bb%d0%b0%d1%81%d1%83%d0%b2%d0%b0-%d0%bf%d1%80%d0%be%d0%bc%d0%b5%d0%bd%d0%b8/", "text": "Всеки, който желае да придобие над 20% от акциите на енергоразпределително дружество в страната, първо ще трябва да получи разрешение Комисията за енергийно и водно регулиране, т.е. от държавата.  Като за целта ще трябва да докаже, че е в състояние да управлява този бизнес, че не застрашава националната сигурност или интересите на потребителите. Това предвиждат промени в Закона за енергетиката, които вчера бяха приети от икономическата комисия към парламента по предложение на депутата Искрен Веселинов (Обединени патриоти). Целта е да се дадат по-големи правомощия на енергийния регулатор при сделки за над 20% от енергийни дружества. Ако промяната бъде подкрепена и в пленарната зала на парламента, тя ще важи и за покупката на бизнеса на ЧЕЗ в България от Гинка Върбакова, тъй като акциите още не са прехвърлени. Депутатите от енергийната комисия подкрепиха и промени в Закона за енергетиката, внесени от депутата от ГЕРБ Делян Добрев и група народни представители. Промените предвиждат производители на електроенергия от възобновяеми енергийни източници с инсталирана мощност над 4 MW да продават тока на борсата, т.е. на пазарни цени. Те обаче ще получават допълнителна компенсация от фонда “Сигурност за енергийната система” (ФСЕС), който ще започне да събира таксата “Задължения към обществото”. Включването към този начин на продажбата на ток на т.нар. “американски” ТЕЦ-ове в Маришкия басейн ще трябва да изчака, докато не свърши делото за недопустимата държавна помощ, което се гледа от ЕК.", "date": "2018.03.29", "title": " Енергийната комисия гласува промени в закона\t\t\t"}
{"url": "https://trud.bg/%d0%b0%d0%b4%d0%bc%d0%b8%d0%bd%d0%b8%d1%81%d1%82%d1%80%d0%b0%d1%82%d0%b8%d0%b2%d0%bd%d0%b8%d1%8f%d1%82-%d1%80%d1%8a%d0%ba%d0%be%d0%b2%d0%be%d0%b4%d0%b8%d1%82%d0%b5%d0%bb-%d0%b8%d0%b2%d0%b0%d0%bd/", "text": "Най-важните дела в страната заливат специализираната прокуратура, обвинителите са недостатъчно и работят без елементарни битови условия в тесни кабинети. Това е равносметката, която направи вчера Иван Гешев за работата на ръководената от него специализирана прокуратура през 2017 г. Докато жалбите и сигналите за корупция по високите етажи на властта се увеличават, прокурорите изнемогват в сградата на столичната ул. “Черковна”. Обвинителите все още не са достатъчно, въпреки че Висшият съдебен съвет отпусна допълнителни бройки. “При нас положението е ужасяващо, а в съда е трагично. Най-важните дела са при нас, без елементарни битови условия, няма как да очакваш резултат. Въпреки това се стремим всяка седмица да правим нещо и го правим най-добре в държавата. И в един момент някой ще се пречупи, ако не се е пречупил вече”, предупреди Гешев. Той отчете, че през 2017 г. са се увеличили жалбите и сигналите за корупция по високите етажи на властта след като с промени в законодателството бяха разширени правомощията на прокуратурата. “Преписките в отдел “Антикорупция” са над два пъти повече от тези в останалите 3 отдела – 402 срещу 193”, каза Гешев. Най-много са сигналите срещу кметове, заместниците им и общински съветници. 270 са осъдените за 2017 г. от спецсъда, а през 2016 г. те са били 136. Над 50% от наказанията са след споразумения с прокуратурата. “Споразумението не е мръсна дума, а означава, че тези хора се признават за виновни”, категоричен е Гешев и добави, че вече е факт първата влязла в сила присъда за тероризъм в България.", "date": "2018.03.29", "title": " Административният ръководител Иван Гешев: Дела заляха спецпрокуратурата\t\t\t"}
{"url": "https://trud.bg/%d0%ba%d0%b0%d0%bb%d0%be%d1%8f%d0%bd-%d0%bf%d0%b0%d1%80%d0%b3%d0%be%d0%b2-%d0%b4%d0%be%d1%81%d0%b5%d0%b3%d0%b0-%d0%bf%d0%be%d0%b7%d0%b8%d1%86%d0%b8%d1%8f%d1%82%d0%b0-%d0%bd%d0%b0-%d0%bf%d1%80%d0%b0/", "text": "Интервю на Радио К2 с председателя на ГС на БСП-София Калоян Паргов от 29 март 2018 г. Деница Гацинска: Имам въпроси към актуалната геополитика, ще използвам една метафора от днешната пресконференция. Г-н Паргов, трябва ли България да се включи в момента в „дипломатическите бомбардировки” срещу Русия заради случая „Скрипал”? кой е правилният ход за България във връзка със Скрипал и Новичок, трябва ли да отзовем българския посланик в Моска Бойко Коцев, или по-скоро да се придържаме към позициите на Австрия и Турция? Калоян Паргов: Г-жо Гацинска, в присъствието на г-жа Беновска очаквах този въпрос. Илиана Беновска: Това си е авторски въпрос на г-жа Гацинска! Калоян Паргов: Неслучайно направих паралел с днешните събития, защото историята учи. Ако се върнем назад по време на събитията в Ирак, тук и г-н Василев може да говори по този въпрос. Тогава всички се включихме в общия хор по отношение на наличието на какви ли не оръжия за масово унищожение на територията на Ирак и накрая след всички тези злощастни събития, жертви, включително и ние дадохме жертви, получихме едно извинение. Вие чухте в началото, че г-н Василев цитира Богдан Филов, тоест обосновката за вземане на решение за обявяване на символична война. Тоест в речи позовавайки се, а не на факти, данни и обстоятелства. Събитията във Великобритания трябва да ги разглеждаме многоаспектно. Те бяха в навечерието на изборите за президент на Русия. Конспиративната теория, която можем да развием и на която не мисля да се осланяме, казва от една страна, че това е насочено срещу изборите в Русия, да попречи на Путин да бъде избран с това мнозинство, което беше ясно, само не бяха ясни числата на активността и на резултата на самия Владимир Путин. И от друга страна предвид Брекзит, тежките разговори, които се водят, и преговори да засили позициите във вътрешнополитически план на Тереза Мей, на самия британски премиер. Бих казал, че ако правим и някаква аналогия, която и Вие направихте съвсем правилно и рационално, ние в момента се позоваваме на речта на Тереза Мей, в която тя каза, че няма доказано, но при висока доза на, бих казал като хипотеза, приближаваща се до истината, че зад атентата или инцидента „Скрипал” стои Русия, ние трябва да вземем съответните мерки. Аз мисля, че преди няколко дни позицията на самото правителство в лицето на премиера беше въздържана. Но от вчера виждаме, че очевидно натискът е голям, както е бил голям натискът на Хитлеристка Германия над България, без да правим паралели с днешно време, говорим за исторически факти и събития. Прогнозите са, че България няма да удържи, ако не удържи, това ще е проблем. Проблем, защото на фона на вчерашната новина за напредъка на „Северен поток 2” се питам ние след 2020 г. ще имаме ли газ в България и откъде ще го вземаме. Ще имаме ли тръба, дали ще е хъб, каквото и да е там и какво ще се случи с домакинствата и икономиката, тоест къде е нашият интерес? И в случая при липсата на твърди, на ясни доказателства за участието на Русия, ние няма как да вземаме крайни, осъдителни решения и да преминаваме една граница на едни традиционни отношения, които имаме с Русия. Още повече, че Русия не е зад океана, за разлика от САЩ. И не надявам да се спре само с тази дипломатина мярка на повикването на посланика Коцев за консултации и се надявам тези консултации да не траят 6 месеца, а в рамките на нормалното време за едни консултации. А след няколко месеца може да се окаже, че самият Коцев може да не се върне в Москва, а да замине новият посланик, тъй като на Бойко Коцев мандатът му е изтекъл отдавна. Имаме вече определен нов посланик в Руската федерация, доколкото знам и съответните агремани са вече факт, което означава, че през май можем да имаме нов посланик. Казвам това като информация, която не е от първа ръка, а която се движи по линия на дипломатическите канали, но предстои да видим. Но мисля, че България трябва да спре дотук. Това, че има много държави, не означава, че и ние трябва да се включим там, просто за да сме заедно в един отбор. Заради което не е ясно какво ще получим в замяна. Казвам го чисто воден от националния интерес, спомняйки си сирийските събития. Тогава външният министър отиде в Брюксел, каза – ние се включваме в тази коалиция, налагаме ембарго, но не казахме какво ще струва това ембарго на България. И визирам ВМЗ „Сопот”, помните проблемите, тъй като това наложи проблем с производството и пласирането на продукцията на ВМЗ „Сопот” в Сирия. Тоест това наложи проблем и когато правим такова нещо много ясно трябва да си дадем сметка, че зад всички тези дипломатически позиции стоят и национални икономически интереси. Тъй като след 1945 г. отказът от война за постигането на тези цели е заменено с международното сътрудничество, което в днешния си вид на глобализма си е диктат на едни високо развити държави над такива като в България, в които видимо трудно се ориентираме в икономическата джунгла. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.29", "title": " Калоян Паргов: Досега позицията на правителството по случая „Скрипал” беше сдържана, надявам се премиерът да удържи на големия натиск"}
{"url": "https://trud.bg/%d1%81%d0%b8%d0%bc%d1%83%d0%bb%d0%b8%d1%80%d0%b0%d1%85%d0%b0-%d0%b3%d0%be%d0%bb%d1%8f%d0%bc-%d0%bf%d0%be%d0%b6%d0%b0%d1%80-%d0%bd%d0%b0-%d0%bf%d1%80%d0%b8%d1%81%d1%82%d0%b0%d0%bd%d0%b8%d1%89%d0%b5/", "text": "Пожаро-тактическо учение проведоха отделите по сигурността на „Пристанище Варна“ ЕАД, Регионална дирекция „ПБЗН“ – Варна и доброволци на Българския червен кръст, съобщиха от пресцентъра на порта. Екипите отработиха борба и недопускане разпространението на пожар в складови помещения на територията на пристанищен терминал Варна – Изток, евакуиране на ранени и оказване на първа долекарска помощ. В учението бяха активирани пет противопожарни автомобила на три районни служби на РД „ПБЗН“ – Варна, както сили и средства на пристанищния оператор. Участниците в учението бяха поставени в ситуации, максимално близки до реалните и трябваше да вземат бързи и адекватни решения, относно организиране на взаимодействие и съгласуване на действията между тях. При отлична координация екипите на пристанището, противопожарните служби и доброволците отработиха отделните елементи на учението, на което бе тествана и нова противопожарна техника. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.29", "title": " Симулираха голям пожар на пристанище Варна\t\t\t"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%b2%d0%b0%d1%80%d0%bd%d0%b0-%d1%81%d0%ba%d0%bb%d1%8e%d1%87%d0%b8-%d0%b4%d0%be%d0%b3%d0%be%d0%b2%d0%be%d1%80-%d0%b7%d0%b0-%d0%b7%d0%b0%d0%b5%d0%bc-%d0%b4%d0%be-1/", "text": "Община Варна сключи договор с Европейската банка за възстановяване и развитие (ЕБВР) за предоставяне на заем в размер до 10 160 615 евро за съфинансиране на проектите „Естетизация и модернизация на градската среда във Варна“ и „Интегриран градски транспорт на Варна – втора фаза“, финансирани по ОП “Региони в растеж“, както и за проекта „Зона за платено улично паркиране и поставяне на зарядни станции за електрически автомобили в гр. Варна”. Документът бе разписан от кмета  Иван Портних и Лариса Манастърли – директор на ЕБВР за България. Заемът е одобрен с решение на ОбС. ЕБВР ще осигури безвъзмездно грантови средства за техническо сътрудничество в размер до 300 000 евро за разработване на план за действие за Варна-зелен град на Варна. Община Варна има дългосрочни партньорски отношения с ЕБВР и създадена успешна съвместна практика. През 2013 г. банката отпусна заем за съфинансиране на проектите, „Прилагане на мерки за подобряване качеството на живот в градовете Бургас, Варна, Стара Загора и Плевен“, „Възстановяване водопроводимостта на охранителни канали на територията на кв. ”Аспарухово”, гр. Варна” и „Интегриран градски транспорт на Варна“, припомниха от дирекция „Финанси и бюджет“. През 2018 българското представителство на ЕБВР номинира съвместния проект с Община Варна за охранителните канали в Аспарухово за Наградата за устойчивост, която се провежда ежегодно от трезора. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.29", "title": " Община Варна сключи договор за заем до 10 млн.евро с ЕБВР\t\t\t"}
