{"url": "https://trud.bg/%d0%b8%d1%80%d0%bb%d0%b0%d0%bd%d0%b4%d1%86%d0%b8%d1%82%d0%b5-%d0%b3%d0%bb%d0%b0%d1%81%d1%83%d0%b2%d0%b0%d1%85%d0%b0-%d0%b4%d0%b0%d0%bb%d0%b8-%d0%b4%d0%b0-%d1%81%d0%b5-%d0%bf%d1%80%d0%b5%d0%bc%d0%b0/", "text": "В Ирландия днес гласуваха на референдум дали да бъде премахнато наказанието за богохулство от конституцията на страната. Това може да стане с изключването на термина богохулство от основния закон. С референдума се провеждат и президентски избори, информира  . Лично ирландският министър на правосъдието агитираше избиратели да гласуват за отмяна на понятието богохулство от конституцията на силно католическата страна.Основният закон не дава разяснения какво е богохулство и какво не, но го забранява чрез друг закон от 80 години. Първоначално наказанието е принудителен труд и затвор. От 2009 г. само глоба от 25 000 евро. Досега никой не я е платил. В съвременната история на Ирландия няма осъдени за богохулство, защото в съда трябва да се докаже умисъл. Последната присъда е чак от 1703 г.", "date": "2018.10.26", "title": " Ирландците гласуваха дали да се премахне наказанието за богохулство"}
{"url": "https://trud.bg/%d0%b4%d0%bd%d1%81%d0%ba-%d0%be%d1%82%d1%87%d0%b5%d1%82%d0%b5-35-%d1%85%d0%b8%d0%bb-%d0%bf%d1%80%d0%be%d0%b2%d0%b5%d1%80%d0%ba%d0%b8-%d0%b7%d0%b0-9-%d0%bc%d0%b5%d1%81%d0%b5%d1%86%d0%b0/", "text": "Над 35 хил. проверки са извършени от органите на Дирекцията за национален строителен контрол от началото на годината до края на месец септември. Съставени са общо 494 акта на територията на цялата страна за установяване на административно нарушение по разпоредбите на Закона за устройство на територията (ЗУТ) и на нормативните актове по прилагането му. Това съобщиха от ДНСК. Най-често те са свързани с неизпълнение на изискването за уведомяване в 7-дневен срок за заверена заповедна книга и пропуски при обезопасяването на строежите от страна на техническите ръководители. Броят на издадените наказателни постановления е 442. Извършени са 28 228 проверки на строежи от всички категории на територията на цялата страна, в т. ч. и служебни проверки на издадени разрешения за строеж. Отменени са общо 32 разрешения за строеж и заповеди за допълване на разрешения за строеж. Извършени са 247 проверки на общини. В резултат на осъществявания постоянен контрол се наблюдава значително подобряване на дейността на местните власти по спазване разпоредбите на ЗУТ при одобряване на инвестиционните проекти и разрешаване на строителството, отчитат от ДНСК.", "date": "2018.10.26", "title": " ДНСК отчете 35 хил. проверки за 9 месеца"}
{"url": "https://trud.bg/%d0%bd%d1%8f%d0%bc%d0%b0-%d0%ba%d0%be%d0%b9-%d0%b4%d0%b0-%d1%81%d0%bf%d1%80%d0%b5-%d1%88%d0%b0%d0%bc%d0%bf%d0%b8%d0%be%d0%bd%d0%b8%d1%82%d0%b5-%d0%bd%d0%b0-%d0%b1%d0%b5%d0%bb%d0%b8%d1%8f-%d0%ba%d0%b5/", "text": "В спорта интригата обикновено е кой ще победи. Но преди сезона в алпийските ски – най-престижната верига зимни състезания, единодушното мнение на специалистите е, че въпросът ще е колко рекорда ще счупят шампионите.  Те сякаш са ясни предварително – Марсел Хиршер и Микаела Шифрин. Двамата очаквано получиха наградите „Златен скиор“ на името на основателя на Световната купа Серж Ланг, които по традиция се връчват преди новия сезон за постижения през изминалия. Всякакво друго решение щеше да е нелепо – опитният австрийски ас и младата американска фурия изглеждат без конкуренция на пистата. А така удобният им гигантски слалом, с който ще бъде открит сезонът, им дава шанс да нанесат първия удар в битката за Големите кристални глобуси. Хиршер вече е рекордьор – има безпрецедентните седем големи купи. При това поред. Доминацията му започна през 2011-12, а този февруари 29-годишният дребосък увенча кариерата си с олимпийско злато (дори две на игрите в Пьонгчанг). По-рано този месец стана и баща, а решението му да продължи кариерата си е много лоша новина за съперниците му, които са орисани да карат в ерата „Хиршер“. Майстори като Аксел Лунд Свиндал (Норвегия), Алексис Пентюро (Франция) и Тед Лигети (САЩ) вече толкова пъти са капитулирали пред класата на австриеца, че този път дори не посмяха да обявят Големия кристален глобус като цел за сезона си. Сякаш са наясно, че трофеят му принадлежи. Но това увеличава залога и за самия шампион. В момента той притежава и малките купи в слалома и гигантския слалом, както и световните титли. В спорта е много по-лесно да се качиш на върха, отколкото да се задържиш на него, а Хиршер е стъпил на прекалено много върхове. Може би е по-вероятно да отстъпи някой на шампионата на планетата в Оре (Швеция) през февруари, тъй като медалите се решават в едно състезание. Подобна е и картината при дамите. Шифрин е само на 23, а вече има три поредни големи купи. Нейният коз също са техничните дисциплини, но все по-често избухва и в скоростните, което допълнително обезкуражава останалите скиорки. Но ще й трябват поне още три, за да се изравни с рекордьорката Врени Шнайдер (Швейцария). По-големи шансове за рекорд има знаменитата й сънародничка Линдзи Вон, която е на 4 победи от великия швед Ингемар Стенмарк, първи в историята на спорта. Кралицата на скоростта поема на последната си мисия в Световната купа и с всеки свой завой ще пише история.  За първи път керванът ще акостира в Солдеу (Андора), където са финалите, а една от последните спирки (22-24 февруари) ще е курорт ?1 в Югоизточна Европа – Банско, където най-добрите мъже ще премерят сили в алпийска комбинация, супер г и гигантски слалом. Може би Хиршер, който спечели две победи в пиринския курорт по пътя към първия си триумф през 2102-а, ще бъде коронясан именно под връх Тодорка? ЗьОЛДЕН – За най-добрия български скиор дойде времето да скочи в дълбокото. Алберт Попов от години е част от Белия керван, но този сезон ще заложи на повече състезания в Световната купа, отколкото на по-нискоразредни стартове.  „За Световната купа ще карам във всичките гигантски слаломи, а за слаломите ще се реши допълнително – призна софиянецът. – Така другите състезания ще останат на заден план, но мисля че съм във форма и мога да покажа много. Силно се надявам да намеря място сред първите 30, това е моята цел. Нямаше да карам, ако не вярвах, че мога да го направя.“  21-годишният българин е доволен от подготовката преди сезона, въпреки че е бил затруднен от метеорологичните условия. „Тренирах много, но тази година имаше малко сняг и съответно много камъни – разкри Попов. – Потрошихме доста ски, но в крайна сметка съм подготвен. Козът ми е, че ще се раздам максимално. Ще рискувам всичко и с малко късмет ще се получат нещата.“  Подобно на повечето от колегите си, българинът не очаква изненади в Световната купа този сезон. „Има много добри скиори, но мисля, че Хиршер няма да бъде свален от върха или поне доста трудно“, смята Алберт. Джанфранко Каспер, президент на Международната ски федерация (ФИС) изрази увереност в бъдещето на младежките олимпийски игри. Швейцарецът, който е почетен член на Международния олимпийски комитет, е в Зьолден за традиционния „Форум Алпина“, който е ден преди откриването на сезона в алпийските дицсиплини.  „Сега се връщам от Буенос Айрес и мога да ви кажа, че съм възхитен от това, което видя там – заяви Каспер. – За нас обаче още по-важни са зимните игри. Уверен съм, че те ще стават все по-успешни.“ В аржентинската столица босът се срещна с министъра на младежта и спорта Красен Кралев и председателя на БОК Стефка Костадинова, които му представиха кандидатурата на София за домакин на зимните олимпийски игри за младежи през 2024-а.  Каспер пожела успех и на трите кандидатури за големите зимни игри през 2026-а – Стокхолм, Калгари и Милано/Кортина д’Ампецо.  „Вече се стараем олимпиадата да не е толкова скъпа, но през 2022-а в Пекин може и да е най-скъпата – призна шефът на световните ски. – Китайците имат още много работа, за да станат готови, но се учат бързо.“", "date": "2018.10.26", "title": " Няма кой да спре шампионите на Белия керван"}
{"url": "https://trud.bg/%d1%8e%d0%bd%d0%ba%d0%b5%d1%80-%d0%b5%d1%81-%d0%b2%d0%b5%d1%87%d0%b5-%d0%bd%d0%b5-%d0%be%d0%b1%d0%bc%d0%b8%d1%81%d0%bb%d1%8f-%d0%b8%d0%b7%d0%b3%d1%80%d0%b0%d0%b6%d0%b4%d0%b0%d0%bd%d0%b5%d1%82%d0%be/", "text": "Предложението за изграждане на мигрантски лагери в Северна Африка вече не е в дневния ред на Европейския съюз. Това заяви председателят на Европейската комисия Жан-Клод Юнкер, предава Reuters. През юни на срещата на върха на ЕС лидерите на страните-членки поискаха Комисията да изучи въпроса за изграждане на мигрантски лагери в Северна Африка, включително Тунис, където те да бъдат въдворявани след спасяването им от корабите в Средиземно море. Това обаче не срещна разбиране от страните, на чиито територии трябваше да се случи. „Това вече не е в дневния ред и изобщо никога не трябваше да бъде“, заяви Юнкер на съвместна пресконференция с тунизийския премиер Юсуф Чахед.    ", "date": "2018.10.26", "title": " Юнкер: ЕС вече не обмисля изграждането на мигрантски лагери в Северна Африка"}
{"url": "https://trud.bg/%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%b1%d0%b5-%d0%b4%d0%be%d0%bc%d0%b0%d0%ba%d0%b8%d0%bd-%d0%bd%d0%b0-%d0%ba%d1%80%d1%8a%d0%b3%d0%bb%d0%b0-%d0%bc%d0%b0%d1%81%d0%b0/", "text": "Кръгла маса на тема „Бъдеще за науките за древността“ се проведе в Благоевград. Събитието бе в рамките на два дни, като по време на кръглата маса бяха изложени и представени факти от древността, съобщиха от общината. Участие в кръглата маса взеха проф. Валерия Фол, ИБЦТ и УНИБИТ, Доц. Емил Бузов, НБУ, проф. Петър Димитров, НБУ, д-р Денис Исаев, РИМ – Благоевград, проф. Рая Заимова, ИБЦТ, Станимир Радулов, Директор на Военния клуб в Благоевград, НБУ, проф. Калин Порожанов, ИБЦТ и ЮЗУ, ИБЦТ, Илия Николов, РИМ – Благоевград, Петя Велева, НБУ. Темата „Бъдеще за науките за древността“ цели да покаже историята на проучванията и институционализирането на науката, изследваща античността, както и какъв е замисълът на организираните институции и събития. Идеята е да се наблюдава как са организирани системните проучвания в тази научна област. По време на събитието бяха обсъдени и представените доклади.", "date": "2018.10.26", "title": " Благоевград бе домакин на кръгла маса на тема „Бъдеще за науките за древността“"}
{"url": "https://trud.bg/24-%d0%bc%d0%bb%d0%b0%d0%b4%d0%b5%d0%b6%d0%b8-%d0%bf%d0%be%d0%bb%d0%be%d0%b6%d0%b8%d1%85%d0%b0-%d0%ba%d0%bb%d0%b5%d1%82%d0%b2%d0%b0-%d1%81%d0%bb%d0%b5%d0%b4-%d0%b5%d0%b4%d0%bd%d0%be%d0%bc%d0%b5%d1%81/", "text": "Двадесет и четирима младежи с различни професии, завършили курс по начална военна подготовка, положиха днес военна клетва. Тържественият ритуал се проведе в Единния център за начална подготовка в Плевен, съобщиха от МО. Основната мотивация за участието на младежите в началната военна подготовка е интересът им към военното дело. По време на обучението от 1 до 26 октомври доброволците получиха знания и умения по основните войскови дисциплини – тактическа, огнева, строева и физическа подготовка. След положените изпити на успешно завършилите курсисти беше издадено удостоверение и им беше присвоено първо военно звание. Те ще се водят на военен отчет във военните окръжия по местоживеене.", "date": "2018.10.26", "title": " 24 младежи положиха клетва след едномесечен курс по военна подготовка"}
{"url": "https://trud.bg/%d0%bf%d1%80%d0%be%d0%ba%d0%be%d0%bf%d0%b8%d0%b5%d0%b2-%d0%be%d0%b1%d0%b2%d0%b8%d0%bd%d0%b5%d0%bd-%d0%b8-%d0%b7%d0%b0-%d0%bf%d1%80%d0%b0%d0%bd%d0%b5-%d0%bd%d0%b0-%d0%bf%d0%b0%d1%80%d0%b8-%d0%be%d0%b1/", "text": "Остава на свобода срещу “подписка” Иво Прокопиев ще отговаря за пране на пари, свързано със сделката с акциите на предприятието “Каолин”. Той е обвинен като председател на Съвета на директорите на “Алфа Финанс Холдинг” АД, задено с други двама шефове от дружеството – Константин Ненов и Иван Ненков. Това съобщиха от Софийската градска прокуратура днес. Това е второ обвинение за Прокопиев, който вече е и подсъдим заедно с бившия вицепремиер Симеон Дянков и с ексминистъра Трайчо Трайков по делото за продажба на занижени цени на държавния дял от 33% в енергоразпределителното дружество EVN. Според спецпрокуратурата от “сделката” държавният бюджет е бил ощетен с близо 28 млн. лв. До разследването за пране на пари се е стигнало след подаден сигнал от председателя на комисия “Антикорупция” Пламен Георгиев от 23 април т.г. Към него били приложени документи за множество факти и обстоятелства, до които са се добрали комисарите, поверявали имуществата на Прокопиев. След откриване и на още доказателства е образувано досъдебно производство за престъпления по служба, извършени от чиновници от Министерство на икономиката, енергетиката и туризма във връзка с изпълнението на концесионните договори с “Каолин” АД. Назначени са множество експертизи, заключенията на които са в процес на изготвяне. Обвинението касае продажбата на придобити от “Алфа Финанс Холдинг” АД акции от капитала на “Каолин” АД, представляващи 100% от капитала на “РМД Каолин 98” АД, на регистрирано на 20 декември 2012 г. в местния съд в гр. Кьолн, Германия дружество “Кварцверке ГмбХ”. Прокопиев, Ненов и Ненков не са задържани, наложени са им мерки за неотклонение “подписка”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.10.26", "title": " Прокопиев обвинен и за пране на пари (обзор)\t\t\t"}
{"url": "https://trud.bg/%d1%82%d0%be%d0%bf%d0%bb%d0%be-%d0%bf%d0%be%d1%81%d1%80%d0%b5%d1%89%d0%b0%d0%bd%d0%b5-%d0%b7%d0%b0-%d0%bc%d0%b8%d1%82%d1%80%d0%b5%d0%b2-%d0%bd%d0%b0-%d0%b3%d0%b5%d1%80%d0%b5%d0%bd%d0%b0/", "text": "Стражът Божидар Митрев се завърна в игра за „Левски“ след повече от 100 дни пауза. Юношата на „сините“ застана под рамката за двубоя с „Верея“ от 13-ия кръг на Първа лига при успеха със 7:0, а на резервната скамейка остана Мартин Полачек. За последно Митрев пази в злополучния двубой с „Вадуц“ (3:2) през юли, когато столичният гранд отпадна от Лига Европа. Тогава 31-годишният вратар бе заменен на почивката. Оттогава бившият национал игра единствено в приятелски мачове. А с първия сигнал на „Герена“ Митрев получи подкрепата на феновете, които са над 8000. Капитанската лента обаче остава на ръката на Иван Горанов.", "date": "2018.10.26", "title": " Топло посрещане за Митрев на „Герена“"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d0%b1%d0%b0%d0%bd%d0%b5%d0%b2%d0%b8-%d0%bd%d0%b0-%d0%bb%d0%b0%d0%b7%d1%83%d1%80%d0%bd%d0%b8%d1%8f-%d0%b1%d1%80%d1%8f%d0%b3-%d0%be%d0%b1/", "text": "Обвиняват ги за документни престъпления и пране на пари Френската полиция арестува Евелина и Николай Баневи в Ница. Задържането на милионерското семейство е станало около 8,50 ч в днес по Европейска заповед за арест, издадено от спецпрокуратура у нас. По същото време маскирани полицаи нахлуха в офисите и баровските жилища на Баневи и започнаха претърсвания. След Арабаджиеви и Стайкови приватизаторите от скандалния фонд “АКБ Форес” станаха поредната богаташка фамилия, от която прокуратурата ще търси наказателна отговорност.  Обвиненията срещу Евелина и Николай са за данъчни и документни престпъпления, присвояване и пране на пари, свързани с приватизираното предприятие “Полимери” АД в Девня, съобщи заместник главният прокурор Иван Гешев. Заводът за хлор, винил и поливинилхлорид в Девня бе купен от Николай Банев през 1998 г. През 2010 г. предприятието спря работа, а през 2013 г. бе обявено в несъстоятелност заради дългове от 30 млн. лв. Най-крупният кредитор бе АЕЦ “Козлодуй” с 9,3 млн. лв. вземания, следван от НАП, доставчици и работници. Част от борчовете на Банев синдикът покри, след като миналата година теренът от над 1000 дка и сградите на “Полимери” бяха купени от пловдивската фирма “Хъс” ООД за 14,5 млн. лв. Като капак миналото лято държавата плати още 14,4 млн. лв., за да спаси Девня от екокатастрофа заради складираните в “Полимери” близо 2500 т трихлоретан. Токсичното вещество отлежаваше в 30-годишни цистерни. Пробойни в тях доведоха до теч, заради който в града дори бе обявявано частично бедствено положение. Инсталацията за обезвреждане на опасния химикал, купена по соцвреме за милиони долари, обаче се оказа продадена в Румъния от Баневи. Така миналото лято година се наложи МС да отпусне милионите, за да се транспортира отровата през 6 държави до френския град Кале, където да бъде утилизиран.Ситуацията възмути премиера Бойко Борисов (виж карето), който настоя разбойническата приватизация да се разследва. Зам.-главният прокурор: Обвиненията са повдигнати задочно “Към момента към наказателна отговорност задочно са привлечени две лица”, съобщи днес зам.- главният прокурор Иван Гешев. По думите му основен обект на досъдебното производство е източването на приватизираното предприятие “Полимери”. “Разследването е от около 2 месеца. Факт е, че от предприятие с 1800 работници, изхранвало 1800 семейства, в момента се изхранват 0 семейства”, допълни Гешев и уточни, че претърсвания са правени и във Франция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.10.26", "title": " Арестуваха Баневи на Лазурния бряг (обзор)\t\t\t"}
{"url": "https://trud.bg/%d0%b0%d0%bd%d0%b4%d1%80%d0%b5%d0%b9-%d0%b4%d0%b5%d0%bb%d1%87%d0%b5%d0%b2-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b0%d1%82%d0%b0-%d0%bf%d0%b5%d1%82%d1%80%d0%be%d0%bb%d0%bd%d0%b0-%d0%b8/", "text": "По-високите цени на горивата у нас се дължат на поскъпването на суровия петрол със 17% и същата тенденция се наблюдава в целия Европейски съюз. Това заяви изпълнителният директор на Българската петролна и газова асоциация Андрей Делчев по  . „Суровият петрол е основообразуваща единица в цените на крайния продукт на горивата. Когато цените на суровия петрол тръгнат нагоре, обикновено цените на горивата ги следват, но ги следват със забавяне и с различни по-ниски темпове”, обясни той. Наблюдаваното поскъпване, както у нас, така и в ЕС, е с около 5,1% – 5,5%, уточни експертът. „Идеята, че България е изолиран остров, в който се случват някакви нередни неща с цените, е абсолютно невярна. България е отворена и вносът се осъществява лесно. Пазарът е силно конкурентен и не може да понесе цени, които са различни от това, което пазарните нива налагат”, коментира Делчев. По думите му твърденията на протестиращите във Велико Търново, че при тях цените на дизела и бензина са с 20-30 ст. по-скъпи, отколкото в другите градове, са неверни. Нормално било една и съща верига да продава гориво на една цена в един град и на по-висока или по-ниска в друг, както и в едно населено място да има различни цени. „Защото това налага конкуренцията по места. Всяка една фирма преценява около нейната бензиностанция, която се намира на това място, на какво разстояние има други конкуренти, на какви цени продават те, за да може тя да си продава горивата”, поясни Делчев.", "date": "2018.10.26", "title": " Андрей Делчев, Българската петролна и газова асоциация: Горивата у нас поскъпнаха колкото и в ЕС"}
{"url": "https://trud.bg/%d1%82%d0%b0%d0%b9%d0%b1%d0%b5-%d1%8e%d1%81%d0%b5%d0%b8%d0%bd-%d0%bd%d0%b0%d0%b9-%d0%bf%d0%be%d1%81%d0%bb%d0%b5-%d0%b4%d0%be%d0%b9%d0%b4%d0%b5-%d0%b8-%d0%bc%d0%be%d1%8f%d1%82-%d0%b7%d0%b2%d0%b5%d0%b7/", "text": " – Мога и още да понеса (б.а. – смее се). Най-после дойде и моят звезден миг, който съм чакала 10 години. Изключително съм щастлива, но се надявам, че това злато е само началото на нещо още по-голямо.  – Все нещо малко – дали късмет, съдийски решения или мои грешки. Сега по съвсем различен начин стоя на тепиха. По-уверена съм, в това което правя и разбира се, то се проявява и на самите състезания.  –  – Винаги има притеснение. Затова гледах да удържа аванса си, стриктно изпълнявах указанията на моя треньора Петър Касабов и за щастие не допуснах изненада.  – (Смее се) Винаги го чувам. Вече отлично сме се сработили как да действаме в залата. Разбира се, не си спомням точно какво ми каза, но нещо от рода: „Всичко е наред, справяш се добре, дръж така“.  – Много. Видяхме как тренират и го правят по един и същи начин. И същевременно разбрахме, че не са извънземни, не са непобедими. Преди финала получих и някои наставления от треньора как да тръгна тактически и нещата си дойдоха на мястото си.  – Не гледам далеч. Наясно бях само, че първа ми съперничка е от Азербайджан и бях се фокусирала само върху нея. Всъщност тази среща ми бе и най-тежката, завърших 5:5. После сякаш влязох в ритъм и с моя треньор обсъждахме всяко следващо препятствие, не по-далеч.  – Не, все пак аз трябва да се развивам. Да научавам нови и нови неща и да ставам още по-добра. Напротив, това е поредно предизвикателство за мен да се усъвършенствам, да намеря и други начини и подходи да ги изненадам на тепиха.  – На всички, които през годините бяха край мен. И дори, когато нямах успехи вярваха и ме успокояваха, че един ден златото ще дойде и при мен. Ето, че и това се случи. Изпращам най-силната си година, в която два пъти стъпих на върха и чух българския химн в моя чест. Сега гледам към следващата си цел, да взема квота догодина за олимпиадата. А на игрите Токио 2020? Всеки мечтае за медал. Дано и тогава да дойде моят звезден миг! ––––– Разбира се, че съм щастлива от медала, но има и голяма доза разочарование от съдиите – заяви Биляна Дудова, която остана със сребро в кат. до 57 кг на световното в Будапеща. – Не знам дали са корумпирани реферите или имат някакво отношение към мен. Но не е нормално на подобен форум да има подобни отсъждания. При една определена ситуацията те ме задържаха близо 40 секунди, а трябваше да са около 5-10 секунди. Оттам нещата се объркаха. Опитах се да се върна в срещата, но времето не ми стигна.“  И допълни, че китайката Ронг по никакъв начин не я е притеснила на финала. „Напротив, представителките на тази школа дори са ми много удобни – продължи Дудова. – Още в началото трябваше да тръгна по-атакуващо и да взема точка, но на следващото състезание ще си взема своето. Аз съм упорита, тренирам страшно много, перфекционист съм и нещата се получават. Най-важното е, че имам истински и добри хора зад гърба си, които ми вярват и изцяло ме подкрепят!“ Биляна също изпраща най-успешната си година, като през пролетта спечели и европейско злато.  –––––––– Много съм доволен от момичетата, особено от Тайбе Юсеин. Изпълни на 100 процента всички указания – призна селекционерът на националките по борба Петър Касабов.- Много неща се промениха в нея, за да стигне до този триумф. Но кои точно, ще ги запазя за себе си. Сега й пожелавам злато от олимпиадата. Тя има всички възможности да стигне и там до върха.  Наставникът призна и за съдийска грешка при отсъжданията на финала между Биляна Дудова и китайката Ронг. „Изключително целенасочено бе това решение на определена хватка да я държат 40 секунди. – продължи Касабов. – Много ме притесняваше китайката, защото този сезон тя няма загуба. Но тук и съдиите й помогнаха. Не е непреодолима…. Всъщност от всички момичета съм доволен, не само от медалистките. Всички те повярваха във възможностите си, знаят какво искат и го преследват до край!“", "date": "2018.10.26", "title": " Тайбе Юсеин: Най-после дойде и моят звезден миг"}
{"url": "https://trud.bg/%d1%81%d0%bf%d0%b5%d1%86%d0%b8%d0%b0%d0%bb%d0%bd%d0%b8%d1%8f-%d1%81%d1%8a%d0%b1%d0%be%d1%82%d0%bd%d0%be-%d0%bd%d0%b5%d0%b4%d0%b5%d0%bb%d0%b5%d0%bd-%d0%b1%d1%80%d0%be%d0%b9-%d1%82%d1%80%d1%83%d0%b4/", "text": "Тази събота и неделя: „Владетелите на света“ Четете новата поредица на „Труд“ за осемте най-влиятелни фамилии. Варбург – как европейското семейство банкери Варбург излъчи бащата на Федералния резерв на САЩ.               София Вергара: Латино жените сме свръхсексуални Колумбийското бижу продължава да блести. Без червило се чувствам гола. Хората говорят за гърдите ми, много любима тема са те. И ако искате да знаете – гърдите ми са напълно естествени. Винаги съм имала внушителен бюст. Изглеждам по този начин от 13-годишна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.26", "title": " Труд Уикенд – един вестник за два дни"}
{"url": "https://trud.bg/%d0%b2%d1%8a%d0%b7%d1%80%d0%be%d0%b4%d0%b8%d1%85%d0%b0-%d0%be%d0%b1%d0%b8%d1%87%d0%b0%d1%8f-%d0%bb%d1%8a%d1%87%d0%b8%d1%82%d0%b1%d0%b0-%d0%b2-%d0%bc%d1%83%d0%b7%d0%b5%d0%b9-%d0%b5%d1%82%d1%8a/", "text": "Направена бе възстановка в Етнографски музей на открито /ЕМО/ „Етър“ в Габрово на обичай, който не е практикуван повече от 60 години.Обичаят „Лъчитба”, характерен в миналото за населението на русенското село Красен, не е практикуван повече от 6 десетилетия. Споменът за него днес се съхранява от Народно читалище „Просвета – 1919”, чиито представители направиха възстановка в музей „Етър”. „Лъчитбата” се прави на Димитровден, когато стопаните се събират, за да се разплатят с овчаря и да приберат овцете си. Иванка Абрашева, ръководител на вокалната групата към читалището разказва, че пазарлъкът със селския чобанин става на Гергьовден. През пролетта, лятото и част от есента той пасе събраните в стадо животни от едно село. На Димитровден става разплащането. „На този ден стопаните дават дължимите грошове на чобанина. Казват му кой е доволен, кой – не е. И понеже е празник – Димитровден, цялото село играе хора, пеят се песни“, казват етнографите. Песните са с много характерни текстове, в които главен герой е овчарят. Разбира се има стадо, а в сюжетната линия непременно се появява „малка мома”. Колко малка е момата от първата песен не се споменава, но тя се загубва в гората, търсейки стадото си и на глас обещава, който я намери да го дари с „вакло овне, виторого”. Щастието се усмихва на селския чобанин, който обаче не иска агне, а самата мома, тъй като е красива. В друга песен, представена в ЕМО „Етър” от вокалната група от село Красен, няколко малки моми си загубват китките, докато играят по поляните. Намира ги овчарят, на който от овце вече му е „додеяло”. Той хвърля китките на стадото с явната надежда да се отърве от него. „Яжте овце, яжте. Дано изпукате. За два дни по двеста, за три дни по триста”. Въпреки тази „благословия” те не само оцеляват, но от изядените билки стават още по-здрави и силни, размножават се, а числеността им нараства“, изтъкват музейните уредници. В третата песен е представена различната гледна точка на двамата влюбени по отношение на професионалните ангажименти на представителя на силния пол във връзката. Думите имат хумористично звучене, но в тях могат да се разпознаят доста съвременни двойки. Песента разказва за друга „малка мома” – Неделя, която „залюбила вакло си момче овчарче, бащиното си аргатче”. Любила го, лъгала го, а накрая се разсърдила, че ходи с овцете, а нея забравя. Песните от обичая „Лъчитба” са свързани с любовта и овцете, тъй като отразяват характерния бит на населението. Представителите на читалището са около и над 70-годишни, но не са участвали в реална „Лъчитба”. Възстановката е направена по спомени на по-възрастни хора. Днес трябва да си поне на 85 години, за да си бил на „Лъчитба”, споделят участниците във възстановката в ЕМО „Етър”.", "date": "2018.10.26", "title": " Възродиха обичая „Лъчитба“ в музей „Етъра“ в Габрово\t\t\t"}
{"url": "https://trud.bg/%d0%b3%d0%b5%d0%be%d1%80%d0%b3%d0%b8-%d0%b8%d0%bb%d0%b8%d0%b5%d0%b2-%d0%b3%d0%b5%d1%80%d0%be%d0%b9-%d0%b7%d0%b0-%d1%87%d0%b5%d1%80%d0%bd%d0%be-%d0%bc%d0%be%d1%80%d0%b5-%d0%b2-%d1%81%d0%b2%d0%be/", "text": "„Черно море“ записа домакински успех срещу тима на „Дунав“ в мач от 13-ия кръг на Първа лига, игран на стадион “Тича” във Варна. Два гола за успеха на “моряците” реализира Георги Илиев, а един Мирослав Енчев. За капитана на „моряците“ това бе мач №300 за тима. Домакините не стартираха по най-добрия начин, инкасирайки гол още във втората минута на мача. Исмаил Иса пробва центриране отляво към Ахмедов, Илиас Хасани протегна крак да изчисти, но вместо това прати топката в собствената си врата. „Черно море“ отговори с удар на Радослав Василев три минути по-късно, но Филип Димитров отрази. В 9-ата минута все пак “моряците” стигнаха до изравнително попадение. Мартин Минчев стреля отблизо, топката се отби от десния страничен стълб, но Георги Илиев бе точен при добавката. В 32-рата минута Филип Димитров изби удар на Минчев, но топката стигна до непокрития Енчев, който реализира в опразнената врата. Само минута след почивката Георги Илиев изведе Мартин Минчев очи в очи със стража на гостите, но юношата на “моряците” стреля над вратата. В 60-ата Александър Александров стреля силно от пряк свободен удар, но топката се отби от левия страничен стълб. В 71-вата Васил Панайотов шутира от воле извън наказателното поле, но топката срещна напречната греда. В следващата минута Ндиайе получи отлично подаване от Иса, но не намери очертанията на вратата. В 78-ата Ндиайе центрира към Ахмедов, който свали топката за Иса, а нападателят реализира с удар от границата на вратарското поле. В 82-рата Георги Илиев изведе варненци напред в резултата след отлично изпълнение от пряк свободен удар и донесе успеха на “моряците”.", "date": "2018.10.26", "title": " Георги Илиев герой за „Черно море“ в своя мач №300"}
{"url": "https://trud.bg/%d1%81%d0%bc%d1%8f%d0%bd%d0%b0%d1%82%d0%b0-%d0%bd%d0%b0-%d0%b2%d1%80%d0%b5%d0%bc%d0%b5%d1%82%d0%be-%d1%83%d0%b4%d0%b0%d1%80-%d0%b7%d0%b0-%d0%b1%d0%b8%d0%be%d0%bb%d0%be%d0%b3%d0%b8%d1%8f%d1%82%d0%b0/", "text": "„Позволили сме политически принципи да бъдат наложени на естествения биологичен ритъм” Въвеждането на лятно часово време, което се редува от 1979 г. с реалното астрономическо време (т.нар. зимно), представлява налагане на политически принципи над естествения биологичен ритъм на човека. Така специалисти от различни сфери на науката коментираха пред “Труд” смяната на времето. На 27 срещу 28 октомври предстои връщане на стрелките с един час назад и преминаване към зимното време. То именно е реалното астрономическо за нашите географски ширини и би трябвало то да остане в сила, заяви пред вестника д-р Момчил Дечев от Института по астрономия на Българската академия на науките. “Научни наблюдения и изследвания доказват, че всяка смяна от зимно към лятно и от лятно към зимно часово време отнема около месец на човешкия организъм да се адаптира и настрои и това му оказва негативно влияние”, заяви специалистът. Според проф. д-р Боян Лозанов, специалист по ендокринология и болести на обмяната и председател на Българската академия на науките и изкуствата (БАНИ) “сме позволили политически и икономически принципи да бъдат наложени в ущърб на естествения човешки биологичен ритъм”. “Като лекар специалист и от медицинска гледна точка категорично призовавам за постоянно преминаване към зимното часово време. Човешкият организъм е така устроен, че неговият биологичен ритъм се определя от редуването на тъма и светла част в денонощието. За географската ширина на България естественото астрономическо време, спрямо което е изграден биологичният ни ритъм, е зимното и именно то трябва да остане”, заяви той пред “Труд”.  С  мяната на времето два пъти в годината влияе най-вече на лицата с изострена възприемчивост на нервната система, на жените, особено на бременните, на подрастващите лица и младежите във възрастовата група между 14 и 22 години. В мозъка има една жлеза – епифиза, наричана още третото око, обясни председателят на БАНИ. Тя произвежда мелатонин, който се отделя, когато настъпи тъмната част на денонощието и определя ритъма на съня, на жлезите с вътрешна секреция и диктува биологичния ритъм на човека. При смяна на времето настъпват изменения на тези процеси, допълни специалистът. Травматизъм и трудови злополуки Преминаването от зимно към лятно часово време и обратно оказва основно въздействие върху цялостната психофизическа дейност на хората и влияе на денонощния ритъмен биологичен часовник. Това се изтъква в доклад по въпроса на Института за космически изследвания и технологии на БАН. В него се цитират данни, събирани от Регионалните инспекции по труда и Националния осигурителен институт, според които трудовият травматизъм и злополуки се увеличават след смяната на зимното време с лятно и обратно. Научни медицински изследвания доказват, че изкуственото въвеждане на лятното време води до стрес при човека, до нехармонична обмяна на вещества и нехармонично разграждане на жизненоважни хормони, се посочва в доклада. Стандартното време GMT не се променя цялата година Англия приема официално Гринуич през 1880 г. Проблемът с несъответствия във времето дълго притеснява британските железници и под техен натиск индустрията приема на 1 декември 1847 г. единно време по Гринуич. Едноименният лондонски квартал е световноизвестен с кралската лаборатория, основана от Чарлз II още през 1675 година, а меридианът, който минава през нея, е приет за нулев. Лабораторията днес не работи, но е оставила термина “средно гринуичко време” – GMT – стандарт, с който са свързани всички часови зони по света и който не се променя през цялата година. Поради смяната на времето през лятото в България часовникът показва GMT+3, а есента, когато връщаме стрелките назад, сме в зоната GMT+2. Днес е наричано и координирано универсално време (UTC), което също признава Гринуич за нулев меридиан. Официално Великобритания преминава на гринуичко време след влизането в сила на закон на 2 август 1880 г. Четири години по-късно делегати от 25 държави се събират на Международна меридианна конференция във Вашингтон, на която Гринуич е прието за световно време. По този начин са определени часовите пояси, които са 24 – от UTC-12 (на запад от Гринуичкия меридиан) до UTC+14 (на изток). При тях разликата между координираното универсално време и местното обикновено е кръгъл час. Но в някои зони може да е 30 или 45 минути. През лятото България е в зоната GMT+3, а през зимата – в GMT+2. При своето движение около оста си Земята се мести с 15 градуса на всеки 60 минути. И в рамките на 24 часа или за едно денонощие тя вече се е обърнала на 360 градуса. Учените използват тази информация, за да разделят планетата ни на 24 секции или часови зони. Всяка часова зона е широка 15 градуса географска дължина. Ето защо, когато в София е 17.00 часа следобед, в същото време в Лос Ажелис е 7 сутринта, например. В Лондон часовникът ви ще показва 3 следобед, а в Токио е 23.00 часа. Реформата влиза у нас през 1979 г.  Въртим стрелките поне още два пъти През април 2019 г. страната ни трябва да реши България ще сменя часовото време със сигурност още два пъти. Първият ще е на 27-и срещу 28-и октомври, когато ще се върнем към астрономическото време, наричано от 1979 г. у нас “зимно”. Вторият път ще е на 30-и срещу 31-ви март, когато ще преместим отново стрелките с един час напред към изкуственото “лятно” часово време. През април 2019 г. страната ни ще трябва да реши окончателно какво време ще избере – астрономическото зимно, което се явява и истинското или лятното “икономическо” време. До европейските дебати се стигна след като лично председателят на Еврокомисията Жан-Клод Юнкер призова европейските лидери да се допитат до народите от ЕС какво време предпочитат. Министерството на енергетиката ще изготви становище относно българската позиция. Бизнесът вече обяви, че ще търпи загуби, ако останем само на астрономическо време. Близо половината от българите нямат мнение по въпроса, а рекордно малък брой са участвали в анкетата на Министерството на енергетиката. Припомняме, че в България реалното денонощно слънчево време беше заменено със “зимно-лятно” слънчево време през 1979 г. след политическо решение. Позиция* Ишиасът мести стрелките Толкова глупости ни налагат, без да ни питат, и изведнъж – хоп! – да се изкажем лятно часово време ли предпочитаме или зимно (…).  Когато нелепостта стана съвсем очевидна, се заговори да се върнем отново към едно-единствено време през цялата година (…). Тоест, да премахнем противоестественото лятно време и да останем изцяло на астрономическо. В ЕС се проведе допитване в тази посока (…). Хората казаха, че искат едно, което за всеки нормален мозък означава, че искат да се махне лятното време и да остане астрономическото. Да, но има мозъци, устроени по-различно от обикновените, например Жан-Клод Юнкеровият. В остър пристъп на ишиас председателят на ЕК каза, че истински демократично ще бъде, ако гражданите не само посочат, че желаят да отпадне едното от двете времена, но и да изберат кое точно (…). Каква поезия! Представете си, че Гърция избере зимно време, България – лятно, Румъния пък – също зимно. А сега си представете, че сте румънски турист, тръгнал с автомобил на море в Гърция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.26", "title": " Смяната на времето – удар за биологията на човека\t\t\t"}
{"url": "https://trud.bg/%d1%81%d1%8a%d0%b2%d0%b5%d1%82%d0%bd%d0%b8%d0%ba%d1%8a%d1%82-%d0%bd%d0%b0-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d0%b0-%d0%b1%d0%be%d1%80%d0%b8%d1%81%d0%bb%d0%b0%d0%b2-%d1%86%d0%b5/", "text": "Днес е един добър ден за морала, върховенството на закона и справедливостта. Така преподавателят по конституционно право и съветник на президента Румен Радев, д-р Борислав Цеков, коментира повдигнатото ново обвинение срещу  Иво Прокопиев и ареста на семейство Баневи във Франция. „Днес е един добър ден за морала, върховенството на закона и справедливостта, които бяха погазени с гигантския приватизационен грабеж по времето на Иван Костов, превърнал за една нощ в мултимилионери всякакви съмнителни персони – арестуван беше Банев, а Прокопиев е с мярка за неотклонение. Дано съдебната система си свърши работата и виновниците да бъдат съответно наказани“, написа Цеков в профила си във фейсбук. „Подсъдимият Иво Прокопиев е обвинен и за престъпления, свързани със скандалната приватизация на „Каолин“ по време на корумпираното управление на СДС и Иван Костов. Наложена му е мярка за неотклонение „подписка“, коментира по-рано Цеков.  ", "date": "2018.10.26", "title": " Съветникът на президента, Борислав Цеков, за обвинението срещу Прокопиев: Днес е един добър ден за морала и върховенството на закона"}
{"url": "https://trud.bg/%d0%b7%d0%b0-%d0%ba%d0%be%d0%b6%d0%b0%d1%82%d0%b0-%d0%bd%d0%b0-%d0%b5%d0%b4%d0%b8%d0%bd-%d0%bf%d1%80%d0%b8%d0%bd%d1%86/", "text": "В поредната сцена от голямата геополитическа драма, в която се превърнаха разкритията около бруталното убийство на саудитския журналист Джамал Хашоги в Истанбул, най-накрая се включи и централният персонаж, престолонаследникът на Саудитска Арабия Мохамед Бин Салман. Изявлението в четвъртък на МБС, както е известен в публичното пространство, дойде два дни, след като турският президент Ердоган официално обвини кралството в предумишлено убийство и даде нови подробности, включително, че в екипа, участвал в престъплението, е имало и хора от личната охрана на принца. За капак в последвало изявление на американския президент Доналд Тръмп същият дори уличи лично МБС като най-вероятен поръчител на варварското действие, защото „той върти всичко там“. Да бъдем честни, думите на Тръмп звучаха като по-скоро да осъжда действията на саудитците, защото не са успели да ги прикрият достатъчно добре и са се оставили да ги хванат, но нейсе. Американският президент настоя още миналата седмица, че няма никакви намерения да анулира сделките за оръжие за 100+милиарда долара, което продава на Саудитска Арабия, така че пасът беше директно към МБС с посланието: „тук става напечено, а ти ме вкара в това, оправяй се“. Отказът на Тръмп със седмици от началото на разкритията поне формално да осъди саудитското кралство за убийството на журналист от „Вашингтон пост“ започна да натежава в наближаващата кулминацията си предизборна кампания в САЩ за междинните избори за Конгрес и нямаше вече накъде. И МБС излезе да се разкае публично за смъртта на Хашоги от ръцете на неговите главорези. Не и да поеме вина, разбира се, за „това ужасяващо престъпление“, което „нищо не може да оправдае“, но и за да изкаже увереност, че „справедливостта ще надделее“. Саудитският престолонаследник обеща да се поправи т.е. да проведе преструктуриране на тайните служби на кралството и да работи с Турция „за постигането на резултати“ в разследването на убийството на журналиста от „Вашингтон пост“. За декор му служеха тапицирани с бяла кожа фотьойли пред огромна синя видеостена в експо-центъра на Рияд, където тази седмица се проведе тридневният международен форум „Инициатива за инвестиция в бъдещето“, наречен още „Давос в пустинята“. Второто издание на международната среща под егидата на Мохамед бин Салман, част от визията му за бъдещето на кралството до 2030 г. С него в центъра на тази визия, разбира се. И няма съмнение, че през цялото време МБС даваше вид да му е широко около врата. Въпреки големия шум на Запад, призивите за международен бойкот на неговия форум и оттеглянето на десетки видни имена, повечето от които на директори на американски компании, основната част от потенциалните инвеститори бяха там, било то и чрез представители. Президентът на Франция Еманюел Макрон може да говори публично за санкции срещу Саудитска Арабия, но директорът на крупната френска петролна компания „Тотал“ Патрик Пуйоне не отмени билета си. От руска страна тихомълком се бяха прокраднали президентът на банка ВТБ Андрей Костин и изпълнителният директор на руския фонд за директни инвестиции Кирил Дмитриев. А американците – от „Халибъртън“ до „Пепси Ко.“. Министърът на финансите на САЩ Стивън Мнучин може и да се отказа да говори официално пред участниците във форума, но не и да посети Рияд и да се срещне за разговори с престолонаследника. За успеха на форума свидетелства, че по официални данни само в рамките на първия ден държавната петролна компания на Саудитска Арабия „Арамко“ е подписала 15 меморандума за разбирателство на стойност 34 млрд. долара, шест от които с американски компании от бранша. За да перифразираме онази поговорка „Кучетата лаят, парите се въртят“. МБС успя и ясно да демонстрира, че опитът на президента на Турция Ердоган да го дискредитира без да го назовава лично в убийството на Хашоги, но намесвайки хора от най-близкото му обкръжение и обръщайки се през цялото си изявление за съдействие от крал Салман, се е провалил. В изявлението си саудитският принц настоя че „нищо не ще ни раздели, докато има крал, наречен Крал Салман бин Абдулазиз и престолонаследник, наречен Мохамед бин Салман, и президент на Турция, наречен Ердоган“. МБС определи турския президент като „партньор“ в региона, а до него неособено ентусиазирано ръкопляскаше ливанският премиер и официално марионетка на Рияд Саад Харири. Около големите маневри на МБС срещу Иран и в Сирия последният бе привикан на инструктаж в саудитската столица преди 11 месеца и за кратко задържан при все още неизяснени обстоятелства. „Харири ще остане тук още два дни, да не каже някой, че е отвлечен“, пошегува се саудитският престолонаследник. И за да покаже, че умее да си взема поука от грешките и наистина е човек на действието, още на следващия ден всичките 18 саудитци, разобличени от турското разследване за съучастници в убийството и разчленяването на тялото на Джамал Хашоги, бяха арестувани; четирима директори в тайните служби, и конкретно посоченият от Ердоган приближен на принца уволнени. В вероятно нанякъде в момента пътува един керван камили, натоварени с чували. Очаквайте следващото действие. Бомби в ефира А иначе докато американските журналисти се кълняха, че скандалът с убийството на колегата им от „Вашингтон пост“ Джамал Хашоги от саудитските служби и отказът на Доналд Тръмп да предприеме каквито и да мерки срещу Рияд, няма да слизат от водещите им новини до изборите и бум! Изведнъж над дузина саморъчно направени бомби са изпратени до медии и видни политически противници на американския президент по начин, който да дава сигурна възможност за обезвреждането им. Бутафорни бомби или не – посланието е ясно. Враждебните действия са открити. Тръмп яхна веднага вълната, обвинявайки масмедиите в системно насаждане на омраза сред гражданите и обърна ракурса на дебата. Който го пише този сценарий, трябва да получи някакво международно признание.", "date": "2018.10.26", "title": " За кожата на един принц\t\t\t"}
{"url": "https://trud.bg/%d0%b2%d0%bb%d0%b0%d0%b4%d0%b8%d0%bc%d0%b8%d1%80-%d0%b6%d0%b8%d1%82%d0%b5%d0%bd%d1%81%d0%ba%d0%b8-%d0%b7%d0%b0%d0%bc%d0%b5%d1%81%d1%82%d0%bd%d0%b8%d0%ba-%d0%bf%d1%80%d0%b5%d0%b4%d1%81%d0%b5%d0%b4/", "text": "В навечерието на професионалния празник на строителя 26-и октомври вместо да отбележат Димитровден и да се подготвят за спокойна зима, както са правили техните предшественици, браншът у нас се среща с ръководствата на политическите сили. Потърсихме за коментар зам.-председателя на Камарата на строителите в България Владимир Житенски. Попитахме го какво трябва да се промени в законодателството, за да не бъде използван секторът повече за политически цели.  – Г-н Житенски, не посрещате ли с огорчение празника на строителя, който се чества днес – 26-ти октомври, предвид зачестилите нападки срещу индустрията?  – Не! Да съм огорчен от какво – от лъжите, които се изляха без лимит, от критикарите, които се определиха за „експерти“, от шума на стария двигател, в който недозирано наляха масло и започна да пуши, или от уличната присъда на тези, които в живота си не са изградили нищичко? От какво точно да съм огорчен? Нападките могат да се превърнат в критика само, когато са подчинени на аргументи, на факти, на компетентност. Това засега не се забелязва.  Строителят в днешна България е потомък на Кольо Фичето, чиито градежи са национално богатство. Този празник е посветен на тези, които изградиха и продължават да градят, на тези, които създават и работата им остава видима за векове! Искам да поздравя всички строители и да им пожелая здраве, сили и вяра, и им отправям поклон, без тях нямаше да изградим нищо! – Защо според вас строителите се превърнаха в изкупителни жертви и лост за правене на политика?  – Отговорът е много прост – защото се виждат! Защото са на открито. Защото се говори за „милиони“. Превърнахме се в удобен инструмент за манипулации.  Как да упрекнеш браншовете или „институциите“, чиито служители работят на умерена температура 23 градуса, на затворени прозорци и със спуснати тежки завеси! В подобна среда се генерират силни интереси. И когато решат, че е настъпил момента да ги осъществят просто дръпват „завесата“ и от висок хоризонт фокусират строителя навън. Той е опорната точка, която съзират. Перспективата е наука! А някои „политици“ я разбраха като възможност и умело се възползват от това. Боравят ловко с риторика, граничеща с демагогия, осъзнавайки, че това е шансът им към властта. Стойността на техните интереси е съсипването на бранша. Палитрата е в контрастната гама от тъмно синьо към червено! Имаха този шанс и преди време на няколко пъти участваха в управлението на страната ни. Демонстрираха по най-изчерпателния начин думата „може ми се“. След което слязоха от пиедестала на властта, но не с достойнство. За тези няма „мандат“, тяхното е гурме – канибализъм. Седят в стерилна среда и отразяват творческите си идеи за съсипване на строителния бранш, през свои и побратимени „разследващи медии“! За интереса им няма цена, апетита им няма засищане! – В срещите, проведени от Камарата на строителите в България с ръководствата на политически партии и институции, получихте подкрепа за законови промени и уверение, че строителният бранш няма да бъде използван за политически цели. Кои правила трябва да бъдат спешно променени в сектора?  – Това ми звучи като „обещано-спазено-неспазено“ от един телевизионен формат. Ние не сме политици, казахме го многократно! Ние градим, спазвайки негово величество закона!  Но понеже не участвахме като избиратели и като гилдия в неговото сътворяване, сега заявихме, че сме готови да помогнем Закона за устройство на територията и Закона за обществените поръчки да станат истински европейски норми. Целта ни е да се направят максимално обективни корекции, за да могат 250 000 български строители да се чувстват като равнопоставена част от европейското семейство. Получихме уверението, че ще ни чуят и вземат предвид. По отношение на обещанието, че повече няма да бъдем използвани като инструмент за политически цели ще кажа: Тези, които работят в нашия сектор повече от 10 години, не се смеят в цирка! Е, аз съм от 25 години в този бранш. – Подкрепяте ли идеята държавата да въведе стандарти за използваните материали, за цената на всяка строителна дейност и за труд, така че инвестиционният процес да бъде по-предвидим и да се спрат дъмпинговите цени в търговете?  – С идеи работят творците. Държавността има темели, чиито покрив е закона. Стандартите са основи за прозрачност и предвидимост. Това е съвкупност от правила, които гарантират държавността, а не територията. Казах го няколко пъти този месец – българският строител се съобразява със закона.. – Възможно ли е нападките срещу сектора да са породени от факта, че българските строители строят бързо, качествено и значително по-евтино от европейските си конкуренти и това ги прави опасни съперници?  – Това не са нападки, а координирана икономическо-политическа атака. Българите, които отиват да работят в Европа, са обикновено оперативни изпълнители на процеса. Няма шанс да те допуснат след хърватската граница като участник в консорциум или като главен изпълнител – не сме с равен старт! Там статутът ни е на гастарбайтер или на турист!  „Европейските строителни компании“ идват в България с изключителен апетит и амбиции. Тримата представители, обикновено двама адвокати и един инженер, идват да управляват парите по обекта, а българските строители да го изградят в срок, качествено и с бюджет, който лачените строителни брокери им определят, ако благоволят! Аз за тези години не съм видял нито механизация, която са докарали от Европа, нито работници. Това не е конкуренция, това е рафиниран рекет. И мисля, че почти не съществува инфраструктурен проект, започнат от чужда строителна компания, който впоследствие да не се налагало да бъде завършен от българските строители. – Какви мерки трябва да вземе държавата, за да спре изтичането на ръководни и изпълнителски кадри в сектора? Още повече, че само преди дни от КСБ алармирахте, че 15 млрд. лв. могат да останат неусвоени заради липсата на достатъчно персонал и изтичането на кадрите в чужбина.  – По този въпрос с мерките попитайте тези, които отговарят за държавата по тази тема. Не зная как функционира държавният механизъм в тази посока и не мога да съм полезен с отговор.  Мисля, че ако премахнем двойния стандарт, ако се регламентират правила от европейски, а не локално-балкански тип и ако законите, които ние спазваме, държавата прояви воля и ги наложи на сивия сектор в нашия бранш, да работим на часови ставки взети от Европа, към която принадлежим и се повиши самочувствието и стандарта на българския строител, не само ще останат тук, но и продуктът ще бъде друг, и постъпленията от данъци също.  Ще ви кажа, че в регистъра на Камарата на строителите има малко над 5000 фирми, а други близо 15 000 дружества работят извън закона в т.нар сив сектор и не плащат данъци. – Нужни ли са мерки за привличане на персонал от трети страни извън ЕС?  – Да, нужни са за съжаление! Темата е много дълга, но ние ще дадем обосновка и от Камарата на строителите ще внесем това предложение, като някаква временна мярка. За да постигнем устойчиви резултати е въпрос на визия и воля да се промени мотивацията и професионалното образование в ритъма на това, което предстои следващите 15 или 20 години да се построи в страната ни. Разберете, без сериозни промени няма да се получи. През миналата година средно образование със строителна насоченост у нас са завършили 708 човека, а от тях едва 28 са продължи да се обучават в тази сфера. Това е пагубно за сектора. – Нормално ли е в държава, член на ЕС отделни компании и цял сектор да бъдат обявени за лоши?  – А, кой дава тези квалификации? Мисля, че в предходните въпроси Ви отговорих. Не е нормално безнаказано всеки да говори каквото си иска и където си иска! Да клевети когото и както пожелае! И обикновено това се прави от хора с изключително колебливи качества, с достатъчно свободно време, с глетаво съдържание в областта на собствената им същност. И винаги по поръчка. – Разкажете ни, кризата как се отрази на ръководената от вас фирма?   – Ще направя аналогия с медицината. Трябва добра диагностика, след което следва лечението. Едно е сигурно, ако има тумор, лечението е операция и колкото по-добър е хирургът, толкова по-малък е шансът на тумора! А в нaшия случай този тумор ще го „оперираме“ и „лекуваме“ в съда! Това не означава, че съдът ще ни възстанови моралните щети, те не се компенсират. Но ако не се бориш със злото, значи, че го поощряваш. Когато изчистим помията от нас чрез установения от законите на Република България ред и виновните понесат своята отговорност, се надявам, че желаещите да се включат в подобна инвазия в бъдеще рязко ще намалеят. За да се види доброто, трябва да го ограничиш от злото.  Иначе си изпълняваме ежедневните задължения. Градим и няма да спрем. – Нужна ли е повече предвидимост за бизнеса? Само преди дни от КСБ обявиха, че заради зациклянето на програмата за саниране е застрашена работата на редица фирми от бранша, които са направили инвестиции и са насочили основната си дейност в сферата на енергийната ефективност.  – Когато има предвидимост, може да се планира, когато планираш, има относителна устойчивост. Когато има относителна устойчивост, има здрав бранш. Когато има здрави браншове, това води до предвидима икономика. А когато има устойчива икономика, има държава и усмихнати хора. Ние забравихме усмивките! Но ще се борим, за да си ги върнем! Имаме нужда от ясна цикличност при проектите и възлагането им. В момента сме в положение, в което две или три години има свръхнатовареност, след което отново две или три години няма почти никаква работа. Подобни трусове затрудняват много бранша. Ние инвестираме в работниците си и искаме те да имат сигурна и постоянна работа. Искам да завърша с една източна мъдрост: Без обикновени хора, няма и велики хора. Владимир Житенски е заместник председател на Управителния съвет на Камарата на строителите в България от края на февруари тази година. Той е изпълнителен директор на една от най-големите български строителни фирми “Джи Пи Груп” с над 20-годишна история.                  ", "date": "2018.10.26", "title": " Владимир Житенски, заместник председател на Камарата на строителите в България, пред в. „Труд“: 250 000 български строители заслужават да се чувстват европейци\t\t\t"}
{"url": "https://trud.bg/%d0%bf%d0%b5%d1%82%d1%8a%d1%80-%d0%b8-%d0%b0%d1%81%d0%b5%d0%bd-%d0%b1%d1%80%d0%b0%d1%82%d1%8f%d1%82%d0%b0-%d0%be%d1%81%d0%b2%d0%be%d0%b1%d0%be%d0%b4%d0%b8%d1%82%d0%b5%d0%bb%d0%b8/", "text": "Иванко, „убиецът на Асеня“, е сред най-омразните примери за предателство към българската кауза На Димитровден през далечната 1185 г. братята Теодор (Петър) и Асен канят в Търново гости от близки и далечни места. Поводът е освещаването на изградения от тях храм, посветен на Солунския чудотворец. Събира се голямо множество, присъстват дори видинският епископ и още двама владици. Атмосферата на празника обаче не е само „църковна“ – напротив, тя е наелектризирана от мълвата, че „…христовият мъченик Димитър е напуснал града на солуняните, тамошния храм и пребиваването си при ромеите, а е дошъл при тях, за да им бъде помощник и покровител в делото…“ Понасят се възгласи, „че не е време да се седи, но да се грабне оръжие и да се тръгне срещу ромеите /…/, сърцето да не се размеква пред коленопреклонни молби, но народът да бъде твърд като /…/ Увлечен от такива пророчески слова, целият народ масово грабнал оръжието. А понеже веднага им провървяло във въстанието, те още повече се уверили, че Бог гледа благосклонно на тяхната свобода /…/ Единият от братята, Петър, увенчал главата си със златна корона…“ Така според византийския историк Никита Хониат избухва освободителното въстание през есента на 1185 г. По-големият брат Теодор заедно с царската корона приема името на „светия цар“ Петър (927-969) в израз на възобновената държавна традиция. Два месеца преди това двамата братя са имали среща с император Исак ІІ Ангел (1185-1195), която прераства в скандал! По-дръзкият Асен, който открито заплашва с бунт, е публично опозорен с няколко плесници… Според Хониат българските първенци умишлено търсят повод за замисленото от тях въстание, претендирайки за някакво „мъчнодостъпно“ място в „Хемус“. Въпреки разпрата с императора, Петър и Асен не са задържани, нито са подложени на по-специални репресивни мерки. Личната им среща със самия Исак Ангел, а не с неговите чиновници, показва, че те са хора от „по-първа ръка“, чието благородно потекло и авторитет са широко известни. В писмата си до папа Инокентий III цар Калоян, по-малкият брат, помощник и наследник на Петър и Асен, споменава за пазените във фамилията „книги и законници на нашите стари царе“. Нещо повече, той нарича Симеон, Петър и Самуил „прародители мои“! Според френския хронист Робер дьо Клари преди въстанието Петър и Асен снабдявали императорската армия с ездитни коне – средновековният „еквивалент“ на днешните бойни машини. Освен това братята явно са оглавявали български военни сили – обичайно явление във византийската армия през онази епоха. Нека отбележим, че името на търновската крепост Трапезица съвсем не идва от „трапеза“, „трапец“ и тем подобни наивни обяснения, а от византийското понятие „трапезити“ – войници, пазещи пътища и планински проходи, сходни с по-късните войнигани и дервентджии. Въстанието на Петър и Асен избухва близо две столетия след падането на Първото българско царство през 1018 г. Нашите предци така и не приемат властта на Византия, която продължава да ги третира като завладян чужд народ. Произволите и корупцията са обичайно явление в българските земи. От друга страна, защитата от чужди нашествия, често явление в земите между Дунава и Балкана през ХІ-ХІІ век (на първо място на номадските народи печенези, узи и кумани), не е сред приоритетите на държавата. След серия от въстания и бунтове през XI век (сред тях се открояват онези на Петър Делян през 1040-1041 и Георги Войтех през 1072-1073 г.) при могъщата византийска династия Комнини нещата като че ли се успокояват. Това обаче е само привидно. През 1183–1185 г. Византия търпи военни неуспехи, а българското общество отново е обхванато от идеята за отхвърляне на „гръцкото робство“, както е казано в Бориловия Синодик. Петър и Асен изпъкват като политически водачи, които с интуиция и прозорливост избират историческия момент за начало на въстанието. Колебанията и страховете на своите сънародници те преодоляват с умела политическа пропаганда и желязна воля, както и с осигуряването на „небесна закрила“. При тогавашното религиозно съзнание това е силен психологически ход. На събралото се в Търново множество е показана една „неръкотворна“ икона на особено популярния св. Димитър, донесена от Солун. Големият византийски град малко преди това изненадващо е превзет от нахлулите в империята италиански нормани. В солунския гарнизон е имало войници българи, с помощта на които реликвата попада при Петър и Асен. Прочутият светец е обявен за покровител на България, а образът му традиционно е върху монетите, сечени от българските царе. През лятото на 1186 г., когато византийската армия временно надделява над силите на въстаниците, Исак Ангел влиза в Търново, намира прочутата икона „в дома на Петър“ и я връща обратно в Солун. Петър и Асен преминават на север от Дунав и Днестър, като сключват военен съюз с куманите. Още през есента на същата 1186 г. те се завръщат в родината, като освобождават и немалка част от Тракия. Идеята за приемствеността в българското държавно развитие е във фокуса на политиката на Петър, Асен и техните наследници. Заедно с Българското царство е възобновена и самостоятелната българска църква. За неин духовен глава с ранг на архиепископ е избран Василий, близък до братята български монах. Първият поход на въстаниците е за освобождаването на Велики Преслав. Преди 1196 г. страната има две столици – цар Петър резидира именно в старопрестолния Преслав, докато неговият по-малък брат и съвладетел цар Асен пребивава в Търново. Съзнанието за единството на българския народ от Дунава до Бяло море и планините на Албания е друг елемент от светогледа и политиката на Петър и Асен. Те категорично заявяват, че крайната им цел е да съединят в едно Подунавието/Мизия и България, както тогава се е наричала голямата византийска провинция с център Скопие – “така, както е било някога…” В поречието на Вардар братята изпращат своя военачалник Добромир Хриз, а в своите военни походи цар Асен достига до Бяло море. И още нещо, като идеолог на възкресената българска държава в преговорите си с германския император Фридрих Барбароса през 1190 г. цар Петър пуска в ход идеята на Симеон Велики за българските права върху византийската корона! Тогава Петър и Асен обещават подкрепа на немските кръстоносци срещу Византия от порядъка на 40 хиляди конници. Борбата с Византия съвсем не е била лека – независимо от неуспехите си, империята е разполагала с превъзхождащ българите стопански и военен потенциал. Това личи и от действията на Исак II Ангел в България през 1186, 1188 и 1190 г., когато той прониква на север от Балкана. През 1188 г. обсажда войската на Асен в крепостта Ловеч, а през 1190 г. и самата столица Търново. Енергичният Асен, който е главнокомандващ българските сили, противодейства успешно благодарение на своя, признат и от ромеите, изключителен военачалнически талант. Взаимните удари продължават и през следващите години. Към 1193 г. напрежението провокира известни различия между братята – цар Петър е склонен на някакъв компромис с империята, докато Асен изпъква като „лидер“ на най-радикалните сили. Това води до нарастването на влиянието на по-младия от двамата водачи, но така или иначе Петър си остава върховният владетел на възобновената българска държава. Петър и Асен повече от осем века са в пантеона на нашата национална памет. С техните имена патриарх Евтимий вдъхва сили на своите духовни чеда за борба с османските завоеватели. Първите Асеневци са пример за нашите политически водачи от Възраждането – Раковски им посвещава книга, а в тефтерчето на Левски е записана песента на Добри Чинтулов за цар Асен и Трапезица… И, не на последно място, Иванко, „убиецът на Асеня”, е сред най-омразните примери за предателство към българската кауза! Няколко думи за един исторически парадокс – в матрицата на нашето мислене се е загнездил изразът „братя освободители”, вменявайки ни мисълта, че винаги сме имали необходимост от „по-големи братя“ и покровители. Куриозното обаче е, че в собствената ни история присъстват реални братя освободители! Такива в прекия и преносния смисъл на думата са именно Петър и Асен, възобновителите на средновековното Българско царство, великите държавници, които само за две десетилетия превръщат България от забравена и бедна византийска провинция в европейска политическа и културна сила.  ", "date": "2018.10.26", "title": " Петър и Асен – братята освободители\t\t\t"}
{"url": "https://trud.bg/%d0%bf%d1%83%d1%88%d0%ba%d0%b8-%d0%b3%d1%8a%d1%80%d0%bc%d1%8f%d1%85%d0%b0-%d0%bd%d0%b0-%d1%85%d0%b0%d0%b9%d0%b4%d1%83%d1%88%d0%ba%d0%b0-%d0%b2%d1%8a%d0%b7%d1%81%d1%82%d0%b0%d0%bd%d0%be%d0%b2%d0%ba/", "text": "С хайдушка възстановка Сливен посрещна Димитровден, празника на града. Новосъздаденият местен клуб към националното дружество „Традиция“ пресъздаде разпускането на дружината в навечерието на зимата. Бяха представени ритуалите за изпразването на пушките от барута, заравянето им на тайно място в гората, наричанията за нов сбор по Гергьовден, разпределението на жълтиците и ритуала за сбогуване с воеводата. Преди възстановката, на централния площад „Хаджи Димитър“ Негово Високопреосвещенство Сливенският митрополит Иоаникий отслужи благодарствен молебен. Кметът Стефан Радев поздрави съгражданите си и отбеляза, че през изминалата година Сливен е успял да избегне опасността да изостане от бързо развиващите се градове в страната. Задълженията по наследените просрочия за милиони левове са погасени, а инфраструктурните обекти наваксват изоставането, допълни градоначалникът. Духовници от катедралния храм „Свети Димитър“ раздадоха храна на миряните послучай храмовия си празник. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.26", "title": " Пушки гърмяха на хайдушка възстановка за празника на Сливен (СНИМКИ)"}
{"url": "https://trud.bg/%d0%b4%d0%be%d1%86-%d0%b9%d0%be%d1%80%d0%b4%d0%b0%d0%bd%d0%be%d0%b2-%d0%be%d0%bf%d0%b8%d1%82%d0%b2%d0%b0%d0%bc%d0%b5-%d1%81%d0%b5-%d0%b4%d0%b0-%d0%bf%d1%80%d0%b5%d0%ba%d1%8a%d1%81%d0%bd%d0%b5%d0%bc/", "text": "Ние сме нация, коато се опитва да прекъсне пъпната връв с българите, които са зад граница и наброяват над 15 милиона. Ние страдаме от трайно обезлюдяване на територията ни. Тези българи, които са зад граница вече имат дори негативно отношение към страната. Това каза доц.д-р Георги Йорданов, народен представител от ПГ на „БСП за България“ на конференция на тема: „Демографската криза в България – реалности, проблеми и решения“ организирана от фондация „Фридрих Еберт“ и фондация „Солидарно общество“, съобщиха от пресцентъра на партията. На нея присъства вицепрезидентът Илияна Йотова, председателят на БСП – София Калоян Паргов, председателят на БСП – жени Катя Николова, бившият социален министър проф. Емилия Масларова, бившият регионален министър Костадин Паскалев, експерти и др. Според доц. Йорданов трябва да бъдат създадени причини и мотиви, заради които българите да се върнат в страната. Той изтъкна, че демографският резерв за България са сънародниците ни зад граница и тези, които искат да влязат в страната ни. „Проблемът който не ни казват статистиците от 2004 г., че числата за демографската картина са по-лоши. Структурата на родените деца в голяма част от тях са под образователната норма на поведение. Това каза проф. Михаил Мирчев, ръководител на екип направил изследване за демографската картина в страната. По думите му плодовитостта сред етносите ни е водеща при ромите, следвана от българските турци и накрая от българския етнос. „Бяхме 9 милиона, официално сме 7 сега, реално сме 6 милиона и ако за следващите 30 – 40 години не овладеем кризата, през 2040 година ще сме около 4,5 до 5 милиона“, посочи той. Според него в София има свръхконцентрация на населението. Към края на социализма е имала около 12%, а сега е към 25 – 30% от българите живеят в столицата. „Ако продължи този деструктувен модел на правителството, хората насилствено да идват в София, заради работа и поминък, до 15 години тук ще се струпа 50% от населението на България“, категоричен бе социологът. „Дори малкото градове, които се водят живи, стават кухи, като по улиците им няма хора“, каза той. Той обясни, че първият спад на раждаемостта идва през 1997 г. Според него тези, които са замислили прехода са заложили шоков демографски срив. Оптимизъм в раждаемостта има само около 2000 г., когато е имало очаквания за по-добър живот при влизането ни в ЕС, когато има ръст на икономиката и пр. Този ръст обаче продължава само няколко години и следва плавен, по постоянен спад на раждаемостта. Той добави, че при малцинствата няма застаряване на населението. Това се наблюдава в „българското ядро“. Социологът бе категоричен, че в момента образователната система е буквално срината, на фона на същата през 80-те години, когато е била една от най-добрите в света. Той обясни, че единственото задължително образователно знание сред децата е това за числата, заради разпознаването на парите. Проф. Мирчев беше категоричен, че демографският срив тръгва от икономиката. „Първо работодателите разгониха работниците, а сега се оплакват, че няма работна ръка“, добави той. По думите му, семействата са спрели да раждат, заради тежкото им икономическо състояние. Според него голяма част от работните места днес са за „безмозъчни същества“, които работейки извършват едно и също действие, а това не предполага искане за добро възнаграждение. „Същевременно има кохорта от добре образовани, но безработни, като основна вина затова е именно на бизнеса. Този бизнес иска в момента глупаци за работа“, отсече социологът. Това, по думите му това пряко се отразява на демографската картина. Според него в момента в страната има бедни региони с жесток феодализъм с културно-битов примитивизъм, базиращ се и на религиозна основа. Наблюдава се също и връщане към племенен архаизъм. През 1986 г. сме били общество на средната класа, като възможности и оптимизъм. Към 2011 г. вече се наблюдава катастрофа. Същото се отнася и при ромите и турците. В момента има само 1% елит от нацията, отличаващ се по доходи. Работещите – бедни със заплати под 700 лева са над 45% от населението. Той предложи решение на проблемите. „Без ценности демографски проблем не се решава. Трябва ценностен ориентир. Нужно е семейно и подоходно облагане, ниско ДДС на основни детски храни и дрехи, учебници и помагала. До 10 МРЗ да се дават за второ и трето дете при работещи и осигурени родители“, бяха част от предложенията му. „Топим се с пет човека на час. Ще се признаем ли, че българското семейство е изоставено?“Това попита бившият социален министър Емилия Масларова. Тя беше категорична, че демографските проблеми, са проблеми и на България, а не на една, или друга партия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.26", "title": " Доц. Йорданов: Опитваме се да прекъснем пъпната ни връв с българите зад граница"}
{"url": "https://trud.bg/%d1%88%d0%b5%d1%81%d1%82-%d0%b4%d1%83%d1%88%d0%b8-%d0%b7%d0%b0%d0%b3%d0%b8%d0%bd%d0%b0%d1%85%d0%b0-%d1%81%d0%bb%d0%b5%d0%b4-%d0%bf%d0%be%d1%82%d0%be%d0%bf-%d0%b2-%d1%8e%d0%b6%d0%bd%d0%b0-%d1%80%d1%83/", "text": "Шест души загинаха, а възрастна жена е в неизвестност в резултат на наводнения в Краснодарския край в Русия, съобщиха руските власти, цитирани от ДПА. Над 2300 домове са наводнени, а речните корита преливат. Тази седмица в региона имаше силни дъждове, равнящи се по количество на редовната средна норма за два месеца. Регионът, който включва град Сочи, беше домакин на много от събитията на Зимната олимпиада през 2014 г. Наводненията са засегнали около 30 населени места, заяви руското министерство на извънредните ситуации. В западната част на Сочи рухна автомагистрален мост, което наруши пътния трафик. Федералните следствени органи образуваха дела за престъпно нехайство за смъртта на възрастен мъж и жена, за които се предполага, че са загубили живота си в резултат на наводненията. Водят се и разследвания за причините за смъртта на още четирима души, също загинали при наводненията, заяви Следственият комитет на Русия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.26", "title": " Шест души загинаха след потоп в Южна Русия"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d0%bf%d0%b0%d0%bc%d0%b5%d1%82%d0%bd%d0%b8%d0%ba-%d0%bd%d0%b0-%d0%bf%d0%be%d0%b1%d0%be%d1%80%d0%bd%d0%b8%d1%86%d0%b8-%d0%be%d1%81%d0%b2%d0%be%d0%b1%d0%be/", "text": "Монумент на трима поборници, посветили живота си на борбата за Освобождение на България, бе открит в шуменското село Салманово навръх Димитровден, празник на населеното място. Паметникът увековечава делото на Юрдан Планински, Стояна войвода и Юрдан Кършовски по волята на Инициативен комитет, оглавен от д-р Драган Нонев, който е и основен дарител. Градоначалникът на Шумен Любомир Христов, губернаторът Стефан Желев и кметът на селото Йордан Киров откриха красивата пластика в центъра на населеното място. Проектът за монумента е дарение от художника Пламен Петков и представлява композиция от полуарка, кръст и паметна плоча, на която са изписани имената на тримата борци за Освобождение. „Такива паметни знаци ни показват откъде идваме и накъде отиваме. Признателността на жителите на селото към личности, които са се посветили на борбата за Освобождение показва, че село Салманово с историята си и настоящето е едно от живите села в Шуменска община и в България“, каза кметът Христов. Стояна войвода е родена в Салманово. За нея пише в книгата си историкът Дечко Лечев, според който тя и мъжа й Иван са водили хайдушка дружина в Шуменско. Юрдан Жечев Планински също е салманчанин. След завършването си в мъжкото класно училище на Иван Богоров заминава за Белград, където се записва в Първата легия на Георги С. Раковски. Там се среща с Левски и участва в много боеве в Сръбско. По-късно се установява в Браила и участва в подготовката на четите на Панайот Хитов, Филип Тотю, Хаджи Димитър и Стефан Караджа. Юрдан Попхристов Кършовски е роден в Елена. Заедно с брат си участва в подготовката на четата на Панайот Хитов, среща се с Раковски, Ботев и Левски. През 1874 г. в Търново се жени за Ирина от Салманово. Живеят известно време в селото, а после Юрдан заминава за Румъния, където се включва в Ботевата чета, като описва бойния й път и става един от първите й летописци. Умира тежко ранен в боевете при Сливница. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.26", "title": " Откриха паметник на поборници-освободители"}
{"url": "https://trud.bg/%d0%ba%d0%b0%d1%80%d0%b0%d0%b4%d0%b0%d0%b9%d1%8a-%d1%81%d0%bb%d0%b5%d0%b4-%d1%86%d1%81-%d0%bd%d0%b0-%d0%b4%d0%bf%d1%81-%d0%bf%d1%80%d0%b5%d0%b4%d1%81%d1%80%d0%be%d1%87%d0%bd%d0%b8-%d0%b8%d0%b7%d0%b1/", "text": "Предсрочни избори в тази ситуация са неизбежни. Това заяви председателят на ДПС Мустафа Карадайъ след заседанието на Централния съвет на партията. И посочи, че ДПС ще предприеме „спешни действия“. „Участието на националистите във властта нанася огромни щети на демокрацията, ерозира държавността и подкопава дори крехкото доверие на гражданите в институции“, каза Карадайъ. И продължи: „Въпросът е какво се случва в държавата. Ние не споделяме философията „стани, да седна“. Според ДПС „алтернативата на това управление е управление с ясна програма за ускорено развитие на страната“. „Кои ще управляват е въпрос на втори, трети план“, допълни Карадайъ.        ", "date": "2018.10.26", "title": " Карадайъ след ЦС на ДПС:  Предсрочни избори са неизбежни"}
{"url": "https://trud.bg/%d0%bc%d0%b0%d0%ba%d1%80%d0%be%d0%bd-%d0%bf%d0%be%d1%80%d0%b8%d1%86%d0%b0-%d0%b1%d0%b5%d0%bb%d0%b3%d0%b8%d1%8f-%d0%b7%d0%b0%d1%80%d0%b0%d0%b4%d0%b8-%d0%bf%d0%be%d0%ba%d1%83%d0%bf%d0%ba%d0%b0%d1%82/", "text": "Поръчката на изтребители F-35 от Белгия вместо европейски самолети „е срещу интересите на Европа“, заяви президентът на Франция Еманюел Макрон, цитиран от AFP. В четвъртък  , че ще купи американски изтребители от пето поколение F-35, а не френски самолети „Рафал“, които да заменят остарелите й F-16.    ", "date": "2018.10.26", "title": " Макрон порица Белгия заради покупката на Ф-35"}
{"url": "https://trud.bg/%d0%b1%d0%bc%d1%84-%d0%be%d1%87%d0%b0%d0%ba%d0%b2%d0%b0-%d1%87%d0%b5%d1%82%d0%b2%d1%8a%d1%80%d1%82%d0%b8-%d0%b2%d0%bb%d0%b5%d0%ba%d0%b0%d1%87/", "text": " Това съобщи на церемония на Морска гара – Варна изпълнителният директор на параходството к.д.п. Александър Калчев. Новият плавателен съд ще пристигне до края на тази или в началото на следващата година. Във Варна вчера бе приет трети съд от серията, получил името „КАСТОР“. Той ще оперира в акваторията на Пристанищен комплекс Варна, също като новоочаквания. Предходните два съда, които „МТГ – Делфин“ построи, оперират в Бургас. „КАСТОР“ има теглителна сила 40 тона, оборудван е с два двигателя Caterpillar, всеки с мощност 1800 конски сили, въртящи се колонки с винтове и дюзи, и е предназначен за пристанищни и морски буксировки, с неограничен район на плаване. През юни миналата година „МТГ – Делфин“ предаде новопостроения морски влекач „Алкор“ и морския влекач „Алиот“ година по-рано. По повод новия влекач собственикът на БМФ Кирил Домусчиев написа във Фейсбук:  „Вече имаме най-модерния портови флот в Черно море, а може би и в Средиземно море! Поздравления и за строителите!“  ", "date": "2018.10.26", "title": " БМФ очаква четвърти влекач"}
{"url": "https://trud.bg/%d0%bd%d0%be%d0%b2%d0%be-%d1%81%d0%b8%d0%bb%d0%bd%d0%be-%d0%b7%d0%b5%d0%bc%d0%b5%d1%82%d1%80%d0%b5%d1%81%d0%b5%d0%bd%d0%b8%d0%b5-%d0%b2-%d0%b3%d1%8a%d1%80%d1%86%d0%b8%d1%8f/", "text": "Мощно земетресение 4,9 по скалата на Рихтер разтърси град Ламия в 15:03 часа. Земетресението е само на 5 км фокална дълбочина. Сеизмичните вибрации бяха усетени във Волос, Тесалия и Солун. Звукът, който го предшества хвърли в паника хората, които напуснаха домовете и стоят по улиците уплашени в предвид безпокойството от предшестващото земетресение на остров Закинтос. До момента не е докладвано за щети, освен падането на предмети в домовете. Тежка нощ изкараха жителите на Закинтос след   с магнитуд 6.8, което разлюля острова. Последваха още четири вторични земетръса с магнитут от 5,4, два с 4,8 и един 4,9 и всички с еднакъв епицентър. Земетресението е усетено още в Албания, в Македония, Италия и дори в Малта. От външно министерство съобщиха, че няма данни за пострадали наши сънародници при снощния трус.    ", "date": "2018.10.26", "title": " Ново силно земетресение в Гърция"}
{"url": "https://trud.bg/%d1%81%d1%8a%d0%b4%d1%8a%d1%82-%d0%b2-%d0%ba%d0%b8%d0%bf%d1%8a%d1%80-%d0%be%d1%82%d0%bb%d0%be%d0%b6%d0%b8-%d0%b4%d0%b5%d0%bb%d0%be%d1%82%d0%be-%d0%b7%d0%b0-%d0%bb%d0%b8%d0%ba%d0%b2%d0%b8%d0%b4%d0%b0/", "text": "Съдът в Никозия отложи за 2 ноември делото за обявяване в ликвидация на застрахователната компания „Олимпик”, съобщи  . Така над 2 хиляди българи ще продължат да чакат да им бъдат възстановени пари след катастрофи с коли, застраховани в „Олимпик”. Без съдебно решение Кипърския и Българския гаранционен фонд не могат да намерят решение как ще се покриват щетите. Ликвидаторът Павлос Накузи коментира, че ще минат години, докато се установи на колко хора компанията дължи пари, заради невалидни полици.", "date": "2018.10.26", "title": " Съдът в Кипър отложи делото за ликвидацията на ЗК „Олимпик”"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%b0%d1%82%d0%b0%d0%bd%d0%b0%d1%81-%d0%ba%d0%b0%d0%bc%d0%b1%d0%b8%d1%82%d0%be-3/", "text": "Отчуждителни мероприятия бавят асфалтирането на улици в квартал „Старо Струмско“ в Благоевград. Това заяви на днешната сесия на Общинския съвет кметът д-р Атанас Камбитов в отговор на питане на общинската съветничка Гергана Муртова, съобщиха от общината. Тя внесе искане за асфалтиране на улица „Влахина планина“, подкрепено с над 160 подписа. „Доста улици се асфалтираха в старата част на Струмско. Има още работа и изработени проекти. Ремонтните дейности се бавят заради съдебни спорове за цената на отчуждението на частните земи. Проведохме разговори с управителя на Областното пътно управление да се положи асфалтова фракция на онези улици, които не са асфалтирани. Това е временно решение до основния ремонт на пътните отсечки, но ще улесни достъпа на гражданите, особено през зимните месеци“, заяви кметът  д-р Атанас Камбитов. Общинската съветничка Гергана Муртова благодари на кмета за всичко, което е направено до момента за благоустройството на улиците в квартала. Тя уточни, че преди първия мандат на д-р Атанас Камбитов 80% от улиците там тънели в кал, а сега те са асфалтирани. Има само още няколко улици, които след края на отчуждителните мероприятия ще бъдат ремонтирани. Тя пое ангажимент да съдейства за разрешаване на споровете със собствениците на частни имоти, така че по-бързо да приключат и да започнат строително-монтажните дейности на проблемните улици.", "date": "2018.10.26", "title": " Кметът на Благоевград Атанас Камбитов: Съдебни спорове бавят асфалтирането на улици в „Старо Струмско“"}
{"url": "https://trud.bg/%d0%b1%d0%b5%d0%bb%d0%b8%d1%8f%d1%82-%d0%b4%d0%be%d0%bc-%d0%bf%d0%be%d0%ba%d0%b0%d0%bd%d0%b8-%d0%bf%d1%83%d1%82%d0%b8%d0%bd-%d0%b2-%d1%81%d0%b0%d1%89/", "text": "Белият Дом официално е изпратил покана до президента на Русия Владимир Путин да посети Вашингтон. Това съобщи съветникът по национална сигурност на американския президент Джон Болтън, съобщи Reuters. „Поканихме президента Путин във Вашингтон“, заяви Болтън на пресконференция в Грузия, няколко дни след срещата си с руския държавен глава в Москва, като добави, че евентуалната среща между президентите на САЩ и Русия ще бъде догодина. Все още не се знае дали руският президент е приел предложението да пътува до Вашингтон. Путин и Тръмп имат планирана двустранна среща и в Париж на 11 ноември, когато двамата ще присъстват на мероприятията по случай 100-годишнината от края на Първата световна война.", "date": "2018.10.26", "title": " Белият Дом покани Путин в САЩ"}
{"url": "https://trud.bg/%d0%b6%d0%b5%d0%bd%d0%b0-%d1%80%d0%b0%d0%bd%d0%b8-%d1%81-%d0%bd%d0%be%d0%b6-14-%d0%b4%d0%b5%d1%86%d0%b0-%d0%b2-%d0%b4%d0%b5%d1%82%d1%81%d0%ba%d0%b0-%d0%b3%d1%80%d0%b0%d0%b4%d0%b8%d0%bd%d0%b0-%d0%b2/", "text": "39-годишна жена, въоръжена с кухненски нож, рани 14 деца в детска градина в китайския град Чунцин. Нападението е извършено пред вратата на заведението, в момент, когато децата са се връщали от сутрешна гимнастика, съобщават световните агенции. Нападателката е неутрализирана от пазачите и персонала на детската градина, а ранените деца са приети в болница. За момента не са известни мотивите за атаката.", "date": "2018.10.26", "title": " Жена рани с нож 14 деца в детска градина в Китай"}
{"url": "https://trud.bg/%d1%80%d1%8a%d1%81%d1%82-%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%82%d0%b5-%d1%82%d1%83%d1%80%d0%b8%d1%81%d1%82%d0%b8-%d0%b2-%d0%bb%d1%83%d0%ba%d1%81%d0%be%d0%b7%d0%bd/", "text": "6,7% е ръстът на приходите от нощувки на български граждани в местата за настаняване с 10 и повече легла за периода юни-август 2018 г. в сравнение със същите месеци на 2017 г. Това сочат данните на НСИ, в които още не е включена статистиката за септември, съобщиха от Министерство на туризма. От юни до август включително приходите от българи в местата за настаняване с 10 и повече легла са над 154 130 071 лв. За този период са пренощували 1 339 177 българи, което е ръст от 1,9% спрямо същия период на миналата година. „Фактът че, приходите от нощувки растат с по-висок темп от броя на нощувките, е доказателство, че все повече наши сънародници се насочват към местата за настаняване от по-висок клас в България“, коментира министър Николина Ангелкова. Данните потвърждават това – отседналите в места за настаняване с 4 и 5 звезди български граждани нарастват с близо 11% спрямо периода юни–август 2017. Усилията на Министерството на туризма, насочени през последните три години към промотиране на възможностите за почивка във вътрешността на страната, дават много добър резултат, свидетелства и статистиката. Информацията от НСИ показва, че през периода юни-август 2018 г. българите са почивали не само по Черноморието, но и в цялата страна. Около 41% от нашите сънародници са избрали морска почивка в България, около 59% са били в хотели и места с над 10 легла във вътрешността на страната. Най-предпочитано за почивка през лятото е Южното Черноморие – близо 23% от отседналите българи са избрали ваканция в област Бургас. Област Варна е предпочетена от 11% от всички, отседнали в страната, а област Добрич от 6,9%. Извън морските най-популярни за българите са били дестинациите за културен, СПА и планински туризъм. В област Благоевград през лятото са били 7,7% от отседналите българи, в област Пловдив – 7,5%, в столицата- 5,9 на сто, в област Смолян – 5%, в Софийска област- 4,7%, в област Пазарджик- 4,4%, в област Велико Търново- 3,2%.    ", "date": "2018.10.26", "title": " Ръст на българските туристи в луксозните хотели у нас\t\t\t"}
{"url": "https://trud.bg/%d1%85%d0%b0%d0%bc%d0%b8%d0%bb%d1%82%d1%8a%d0%bd-%d0%be%d1%82%d0%b3%d0%be%d0%b2%d0%be%d1%80%d0%b8-%d0%bd%d0%b0-%d1%80%d0%be%d0%b7%d0%b1%d0%b5%d1%80%d0%b3/", "text": "Ако спечеля титлата тази година, бих се гордял с нея най-много – заяви Люис Хюмилтън на нападките на Нико Розберг в навечерието на Гран при на Мексико от Формула 1. – И това е, защото 2018-а ми предложи много предизвикателство, с които трябваше да се справям.  Преди ден бившият му съотборник в „Мерцедес“, обяви че евентуалната титла за британеца ще дойде благодарение на куп грешки на претендентите му от „Ферари“.", "date": "2018.10.26", "title": " Хамилтън отговори на Розберг"}
{"url": "https://trud.bg/%d0%b1%d0%be%d0%bb%d0%bd%d0%b8%d1%86%d0%b0%d1%82%d0%b0-%d0%b2-%d1%81%d0%b2%d0%b8%d1%89%d0%be%d0%b2-%d1%81-%d0%bd%d0%be%d0%b2-%d1%83%d0%bf%d1%80%d0%b0%d0%b2%d0%b8%d1%82%d0%b5%d0%bb/", "text": "След проведен конкурс за управител на МБАЛ „Д-р Димитър Павлович“ в Свищов е одобрен д-р Пламен Пелов. На основание протокола от проведения конкурс, на сесия на Общинския съвет в крайдунавския град е взето решение, с което му е възложено управлението на лечебницата. Д-р Пламен Пелов е роден през 1970 г. в Монтана. През 1996 година завършва „Медицина“ във ВМИ – Плевен, а през 2006 година специализира „Нервни болести“ в същото висше учебно заведение. През 2010 година д-р Пелов придобива, с отличен успех, професионална квалификация „Мениджър“, със специалност „Здравен мениджмънт“ в СА „Д. А. Ценов“ – Свищов. От 1999 до 2007 година практикува като лекар в МБАЛ „Стамен Илиев“ – Монтана, а от 2007 година е началник Неврологично отделение в МБАЛ „Сити Клиник – Св. Георги“ – Монтана. Владее английски и руски език. Член на Български лекарски съюз.", "date": "2018.10.26", "title": " Болницата в Свищов с нов управител\t\t\t"}
{"url": "https://trud.bg/%d0%ba%d0%be%d0%b1%d1%80%d0%b0%d1%82%d0%b0-%d1%81-%d1%83%d0%bd%d0%b8%d0%ba%d0%b0%d0%bb%d0%b5%d0%bd-%d1%85%d0%b0%d0%bb%d0%b0%d1%82-%d0%b7%d0%b0-%d0%b1%d0%be%d1%8f-%d1%81-%d1%84%d1%8e%d1%80%d0%b8/", "text": "Кубрат Пулев ще бъде с уникален халат при излизането на ринга утре вечер срещу Хюи Фюри в „Арена Армеец“. Облеклото ще носи традиционни български шевици и бродерии, които носят символика да пазят своя притежател от злите сили. Одеждата е подарък на Кобрата от Христо Димитров, ръководител на ансамбъл „Българе“, а е изработен от Цветомир Петков, дизайнер от Троян.  „Винаги правя различни неща, както и сега – заяви Пулев пред Нова ТВ. – Халатът има голяма стойност…“  Организаторите очакват залата да се пука по шевовете. Продадени са над 8000 билета, като по традиция феновете се активизират в последния момент и не е невъзможно съоръжението да се напълни с 12 500 почитатели на бокса.  „Да играя поред родна публика ме мотивира много, но трябва да бъда и максимално концентриран – продължи Кобрата. – Това е най-голямата сила, която човек може да има. По-велико от това за мен лично няма. Някой ден може и да умра за българския народ!“  Победителят от този сблъсък ще стане официален претендент за титлата на Международната боксова федерация (IBF), която се държи от Антъни Джошуа (Великобритания).  На галавечерта ще има още 9 мача, като в единия от тях Тервел Пулев, брат на Кубрат, ще се бие срещу италианеца Леонардо Брусез за европейската титла в полутежка категория. Ще има и един 10-рундов мач при жените. Снимка ЮЛИАН ТОДОРОВ  ", "date": "2018.10.26", "title": " Кобрата с уникален халат за боя с Фюри"}
{"url": "https://trud.bg/%d0%bc%d0%b0%d0%ba%d1%80%d0%be%d0%bd-%d0%bd%d0%b0%d1%85%d0%be%d0%ba%d0%b0-%d0%b2%d0%b8%d1%88%d0%b5%d0%b3%d1%80%d0%b0%d0%b4%d1%81%d0%ba%d0%b0%d1%82%d0%b0-%d1%87%d0%b5%d1%82%d0%b2%d0%be%d1%80%d0%ba/", "text": "Прага иска ЕС да изгони 618 780 нелегални мигранти Френският президент Еманюел Макрон предупреди днес източните страни от ЕС, и по-специално Унгария и Полша, да не отстъпват от принципите на общността, предаде АФП. В интервю за медии от Вишеградската четворка (Полша, Словакия, Унгария, Чехия) Макрон настоя, че “Европа не е концерт по желание” и държавите не могат да си избират кои от фундаменталните ценности на блока да спазват. В интервюто, дадено преди днешната му визита в Словакия и днешната в Чехия, френският лидер специално изтъкна сблъсъците на Будапеща и Варшава с Брюксел в съдебната сфера и върховенството на закона. И настоя, че “Европа е еднопосочна улица: реципрочен ангажимент”.  “Не можем да се облагодетелстваме от европейския бюджет, без да демонстрираме солидарност към миграцията”, каза Макрон. Преди това чешкият премиер Андрей Бабиш настоя ЕС да изгони 618 780 мигранти, които според Еврокомисията са нелегално на територията на блока. “Те имат свои ценности, а ние искаме да запазим нашите”, отсече Бабиш. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com          ", "date": "2018.10.26", "title": " Макрон нахока Вишеградската четворка\t\t\t"}
{"url": "https://trud.bg/%d0%b3%d0%bb%d0%b0%d0%b2%d0%bd%d0%b8%d1%8f%d1%82-%d0%bf%d1%80%d0%be%d0%ba%d1%83%d1%80%d0%be%d1%80-%d0%bd%d0%b0-%d1%81%d0%b0%d1%83%d0%b4%d0%b8%d1%82%d1%81%d0%ba%d0%b0-%d0%b0%d1%80%d0%b0%d0%b1%d0%b8/", "text": "В неделя в Турция пристига главният прокурор на Саудитска Арабия във връзка с разследването на случилото се с журналиста Джамал Хашоги. Това съобщи президентът на страната Реджеп Ердоган, предаде  . Турският лидер отново поиска отговор на въпроса къде е тялото на Джамал Хашоги и настоя извършителите да отговарят пред закона в Турция. Той добави, че убиецът е известен на Рияд и е сред 18-те души, арестувани от саудитските власти миналия петък, и настоя за разкриване на самоличността на турския съучастник в престъплението. По думите на Ердоган, Анкара разполага с допълнителна информация и документи. Той обясни, че Турция споделя тези данни със заинтересованите страни, включително със Саудитска Арабия. Турският държавен глава пак подчерта, че Саудитска Арабия трябва да каже кой е дал нарежданията за изпращане на групата от 15 души в Истанбул.   Междувременно стана ясно, че турският външен министър Мевлют Чавушоглу е разговарял по телефона със своя саудитски колега Адел ал Джубейр във връзка с случая с изчезналия саудитски опозиционен журналист.  ", "date": "2018.10.26", "title": " Главният прокурор на Саудитска Арабия отива в Турция"}
{"url": "https://trud.bg/%d0%b1%d0%b5%d1%80%d0%bb%d0%b8%d0%bd-%d0%bd%d1%8f%d0%bc%d0%b0-%d0%b4%d0%b0-%d1%81%d0%b5-%d0%be%d1%82%d0%ba%d0%b0%d0%b6%d0%b5%d0%bc-%d0%be%d1%82-%d1%81%d0%b5%d0%b2%d0%b5%d1%80%d0%b5%d0%bd/", "text": "Позицията на германските власти по отношение на газопровода „Северен поток 2“ остава неизменна, като от Берлин смятат, че става въпрос за търговски проект, съобщи в петък на брифинг представителят на министерския съвет на страната Улрике Демер, цитирана от ТАСС. „Позицията ни не се е променила: става въпрос, преди всичко, за търговски проект, но едновременно с това Германия и други европейски страни са заинтересовани Украйна да продължи да играе роля на страна-транзитьор на руски газ“, заяви тя. По думите на Демер, правителството на Германия приветства началото на преговорите между Русия, Украйна и Европейския съюз за „продължаване на газовия транзит след 2019 година“.", "date": "2018.10.26", "title": " Берлин: Няма да се откажем от „Северен поток 2“"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%be%d1%82%d0%bd%d0%be%d0%b2%d0%be-%d1%81-%d0%ba%d0%b0%d0%bc%d0%bf%d0%b0%d0%bd%d0%b8%d1%8f-3/", "text": "Община Благоевград организира поредна кампания за събиране на опасни отпадъци от домакинствата. Тя ще бъде в рамките на два дни – 29 и 30 октомври /понеделник и вторник/. За целта се организира мобилен пункт за извозване на отпадъци, съобщиха от общината. Безплатно ще се приемат живачни термометри, ампули и живак, лакове и бояджийски материали, домакински препарати и химикали, мастила и замърсени опаковки, негодни препарати за растителна защита, лекарства с изтекъл срок на годност. Мобилният пункт за приемане на опасните отпадъци от бита ще бъде разположен на паркинга на ул. „Скаптопара“ №1 от 10:00 до 12:30 часа на 29октомври. От 13:30 до 16:00 часа, на същата дата ще се приемат отпадъци в кв. „Грамада“, паркинга пред магазин „Аско Деница“. На 30 октомври от 10:00 часа до 12:30 часа- паркинга на ул. „Свобода“ и „Симеон Радев“. В 13:00 часа до 16:00 часа мобилния пункт ще се намира в ж.к. „Струмско“, уширението на улица „Битоля“ срещу магазин „Звезден рай“. Целта е чрез реализиране на кампанията жителите на община Благоевград да бъдат улеснени, а околната среда да бъде защитена от вредното влияние на горепосочените отпадъци.", "date": "2018.10.26", "title": " Община Благоевград отново с кампания за събиране на опасни и битови отпадъци"}
{"url": "https://trud.bg/%d0%bf%d0%be%d0%bf%d1%83%d0%bb%d1%8f%d1%80%d0%bd%d0%be%d1%82%d0%be-%d0%bf%d1%80%d0%b5%d0%b4%d0%b0%d0%b2%d0%b0%d0%bd%d0%b5-%d1%87%d0%b0%d1%81%d1%82%d0%b5%d0%bd-%d1%81%d0%bb%d1%83%d1%87%d0%b0/", "text": "След 4-годишна пауза, популярното предаване „Частен случай“ се завърна в ефира на БНТ със специалния репортаж на Мая Димитрова за един от множеството случаи на имотни измами с фалшиво пълномощно отбеляза завръщането на предаването. За самата нея, това също е своеобразно завръщане в популярната рубрика, в която тя за 15 години е разказала на зрителите стотици частни случаи. „Гражданското самочувствие е част от гражданското съзнание. Хората, които застават със своята лична история пред камерата, не търсят връзки или съдействие по втория начин. Те проявяват гражданска отговорност, оголват своя проблем, за да го превърнем в казус за обществото“ – смята един от авторите на предаването. Над рубриката „Частен случай“, която се излъчва в неделя, работят журналистите от дирекция „Информация“ на обществената телевизия, а продукцията е донесла на БНТ поредица от национални награди за висока социална чувствителност в 6 издания на фестивала „Българската Европа“. През 2014 г. на Мая Димитрова е присъдена и голямата награда в същия журналистически конкурс, а година по-рано е призьор на Годишните награди „Валя Крушкина – журналистика за хората“. Тази неделя Татяна Йорданова ще разкаже заплетената история на Двойната къща в София: как се срутва културна ценност със 111-годишна история и как паметник на културата може да „възкръсне“, за да заобиколи не само данъка, но и общественото недоволство.", "date": "2018.10.26", "title": " Популярното предаване „Частен случай“ се завърна по БНТ"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%be%d0%b1%d1%8f%d0%b2%d0%b8-%d0%bd%d0%b0-%d0%bf%d0%be%d0%bb%d0%b8/", "text": "Увеличават числеността на командосите До края на годината трябва да станат факт промените в Закона за отбраната и Въоръжните сили за сформиране на Командване на Силите за специални операции. Това каза премиерът Бойко Борисов на полигон “Ново село”, където наблюдава заключителния етап на многонационалното учение “Тракийски меч-2018”, в което участваха формирования на специалните сили по инициативата B-9 от Югоизточна Европа със столици Анкара, Атина, Белград, Букурещ, Подгорица, Сараево, Скопие, София и Тирана, с подкрепата на авиация на Въоръжените сили на САЩ и на България. Министър- председателят посочи, че е дал указания да се увеличи численият състав на нашите Сили за специални операции и да се отпуснат средства за подобряване на оборудването, включително и осигуряването на най-добри парашути. Още в сряда той ще има разговор с министъра на отбраната Красимир Каракачов и началника на отбраната генерал Андрей Боцев по този въпрос, които също бяха на учението. Премиерът не се е отказал и от намерението за ремонта на специализирания полигон “Црънча”, както и на другите райони на 68-а бригада. Новото командване ще бъде в Пловдив. Очаква се откриването да се състои на 18 март 2019 г., на която дата през 1943 г. е създадена Парашутната дружина. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.26", "title": " Премиерът Бойко Борисов обяви на полигона “Ново село”: Създава се Командване за спецоперации (обзор)\t\t\t"}
{"url": "https://trud.bg/%d0%b4%d0%b0%d0%bd%d1%8a%d0%ba%d1%8a%d1%82-%d0%b7%d0%b0-%d0%bao%d0%bb%d0%b8%d1%82%d0%b5-%d0%b2-%d0%bf%d0%be-%d1%88%d0%b8%d1%80%d0%be%d0%ba%d0%b8-%d0%b3%d1%80%d0%b0%d0%bd%d0%b8%d1%86%d0%b8/", "text": "По-голяма свобода при определянето на данъците за най-старите коли ще имат общините с промени в данъчните закони, които бяха приети късно в четвъртък от бюджетната комисия към парламента на второ четене. Става въпрос за колите, произведени до началото на 2000 г. С новите текстове данъкът за най-старите коли с катализатор ще нарасне от началото на 2019 г. с между 102% и 157%. Всеки общински съвет ще трябва да избере по-нисък или по-висок коефициент, с който да увеличи данъка за старите автомобили до 31 януари 2019 г. Например за Голф на 23 години по екологичния стандарт Евро 1 и двигател 92 конски сили данъкът в София сега е 27,70 лв. А догодина ще бъде в границите от 55,95 лв. до 71,20 лв. Депутатите отхвърлиха искането на работодателските организации да отпадне задължителният одит за малките фирми. Остават сегашните прагове за задължителен одит в закона. Промяна беше направена само за акционерните дружества. В момента одитът за тях е задължителен независимо от размера на предприятието, а в бъдеще микропредприятията, чиято форма е АД, ще бъдат изключени от задължението. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.26", "title": " Данъкът за кoлите в по-широки граници"}
{"url": "https://trud.bg/%d0%bc%d0%bb%d0%b0%d0%b4-%d1%80%d0%b0%d0%b1%d0%be%d1%82%d0%bd%d0%b8%d0%ba-%d0%b7%d0%b0%d0%b3%d0%b8%d0%bd%d0%b0-%d0%bd%d0%b0-%d1%81%d1%82%d1%80%d0%be%d0%b8%d1%82%d0%b5%d0%bb%d0%b5%d0%bd-%d0%be%d0%b1/", "text": "28-годишен мъж е починал след инцидент на строителен обект на ул. „Вардар”, съобщиха от ОДМВР – Добрич. На 25 октомври около 09.40 часа е получено съобщение за пострадал мъж на 28-години от град Добрич. На място е установено, че мъжът е пострадал на строителен обект по ул. „Вардар” в град Добрич. Същият е транспортиран в МБАЛ – Добрич и впоследствие по спешност в МБАЛ „Св. Анна” в град Варна, като по пътя, пострадали почива. По случая е уведомена Окръжна прокуратура Добрич. Образувано е следствено дело в ОСлО.", "date": "2018.10.26", "title": " Млад работник загина на строителен обект в Добрич"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d0%bd%d0%be%d0%bc%d0%b8%d0%bd%d0%b8%d1%80%d0%b0-%d0%bf%d1%80%d0%be%d1%84-%d0%b4-%d1%8e-%d0%bd/", "text": "Президентът Румен Радев номинира проф. д.ю.н. Атанас Семов за съдия в Конституционния съд на Република България, съобщиха от прессекретариата на държавния глава. Номинираният юрист отговаря на изискванията на Конституцията и на Закона за Конституционен съд, има над 20 години юридически стаж, доказана компетентност в областта на правото на Европейския съюз и признат авторитет в България и чужбина. Атанас Семов е професор по право на Европейския съюз и ръководител на Международната магистърска програма по право на Европейския съюз в Юридическия факултет на Софийския университет „Свети Климент Охридски“. През 2012 г. е удостоен от Европейската комисия с титлата „Жан Моне професор“ за неговите трудове относно съдебната система на Европейския съюз. Провежда лекционни курсове в редица европейски университети. Проф. Атанас Семов е автор на 12 книги и над 70 научни публикации в български и чуждестранни издания. През 2003 г. участва като експерт в Комисията за изменение на Конституцията, сформирана в 39-то Народно събрание. В периода 2009-2010 г. проф. Семов е заместник-председател на 41-то Народно събрание. От 2017 г. е член на Правния съвет при президента на Република България. Владее френски, английски и руски език. Семеен, с две деца. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.26", "title": " Президентът Радев номинира проф. д.ю.н. Атанас Семов за съдия в Конституционния съд"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d1%82%d1%8a%d1%80%d0%bd%d0%be%d0%b2%d0%be-%d1%83%d0%b2%d0%b0%d0%b6%d0%b8-%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be%d0%b4%d0%bd%d0%b0/", "text": "Кметът на Велико Търново Даниел Панов уважи международната научна конференция, организирана в чест на историка и почетен гражданин на Старата столица проф. Пламен Павлов по повод 60-годишния му юбилей. Тридневният форум се провежда във Великотърновския университет „Св. св. Кирил и Методий“ и събира в старопрестолния град учени от 12 държави. Конференцията се провежда под надслов „България, българите и светът. Владетел, държава и църква в Средновековните Балкани“ и е посветена също на въстанието на Петър и Асен, довело до възстановяване на българската държава и до обявяването на Търновград за столица. Даниел Панов подчерта, че международният форум е голямо събитие както за Старата столица, така и за България и неслучайно съвпада с една от най-важните дати в българската история и с големия християнски празник Димитровден. „Проф. Пламен Павлов е учен, за които историята не е само наука, а е кауза. Той е от хората, които ни напомнят, че нашият народ е дал много на света, че има защо да се гордеем, че сме българи. Учените като него са богатство за България. Ние трябва да познаваме нашите корени, националните ни герои, най-важните исторически събития, да възпитаваме в дух на родолюбие нашите деца. Благодаря на проф. Павлов и на неговите колеги от Историческия факултет на ВТУ „Св. св .Кирил и Методий“, че правят именно това“, каза в приветствените си думи кметът на Велико Търново. Даниел Панов удостои проф. Павлов с почетен медал и грамота, издадени по случай 110-годишнината от Независимостта на България. „Нека този медал напомня на проф. Павлов, че Община Велико Търново винаги ще стои зад него и зад хората, които ни връщат към нашите традиции, обичаи, фолклор, които ни карат да се чувстваме горди българи“, добави кметът. Проф. Пламен Павлов подчерта, че Община Велико Търново и Историческият факултет работят в много добро сътрудничество. „Благодаря на кмета за всички конференции, които домакинстваме, особено за тази, която бе по повод 830-годишнината от въстанието на Петър и Асен. Не нея присъстваха голяма част от гостите, които и днес са тук и това е знак, че се утвърждава една традиция – 26 октомври да се превърне в нашия национален календар в Ден на българското възкресение“, коментира проф. Павлов. „Фактът, че конференцията събира изявени имена в историческата наука доказва, че преподаватели като проф. Пламен Павлов и неговите колеги от Историческия факултет успешно утвърждават Търновската историческа школа сред най-значимите в България и в Европа. А всичко това дава облика и на Велико Търново като център на образованието, културата и духовността“, каза още Даниел Панов. Приветствия отправиха също заместник-ректорът на ВТУ „Св. св. Кирил и Методий“ доц. д-р Димитър Димитров, историците акад. Васил Гюзелев, доц. д-р Иван Лазаров и доц. д-р Николай Кънев. Международната научна конференция е организирана от Историческия факултет и Центъра за медиевестични изследвания на ВТУ „Св. св. Кирил и Методий“. Подкрепа за голямото събитие оказват Община Велико Търново и кметът Даниел Панов, Фондация „Българска памет“ с председател д-р Милен Врабевски, Фондът за научни изследвания към Министерството на науката и образованието, ВТУ „Св. св. Кирил и Методий“, Регионален исторически музей – Бургас, печатница „Абагар“ и Иван Кузманов от „Русокастро“. Събитието е най-голямото в научната сфера, провеждащо се тази година във Велико Търново. 100 участници ще се представят с доклади, а една четвърт от тях са от чужбина. Представени са и всички научни институции в България. Във Велико Търново пристигат световноизвестни имена в историческата наука – проф. Димитрий Поливяний /Русия/, проф. Радивой Радич /Сърбия/, проф. Патрик Льока /САЩ/, проф. Мирослав Лешка /Полша/, а също и големите български историци акад. Васил Гюзелев, проф. Христо Матанов, проф. Милияна Каймаканова, доц. Георги Николов, проф. Илия Илиев. С доклади ще се представят също водещи български археолози, сред които проф. Николай Овчаров, проф. Казимир Попконстантинов, проф. Хитко Вачев, проф. Константин Тотев, доц. Константин Дочев. Всички научни материали от конференцията ще бъдат обединени в специално издание – рефериран двутомник, който ще влезе в международния литературен обмен.", "date": "2018.10.26", "title": " Кметът на Търново уважи международна научна конференция със 100 учени във ВТУ\t\t\t"}
{"url": "https://trud.bg/%d0%b2%d0%b5%d0%bb%d0%b8%d0%ba%d0%be-%d1%82%d1%8a%d1%80%d0%bd%d0%be%d0%b2%d0%be-%d0%be%d1%82%d0%b1%d0%b5%d0%bb%d1%8f%d0%b7%d0%b0-833-%d0%b3%d0%be%d0%b4%d0%b8%d0%bd%d0%b8-%d0%be%d1%82-%d0%b2%d1%8a/", "text": "Велико Търново отбеляза 833 години от въстанието на братята Петър и Асен, довело до възстановяване на българската държава и до обявяване на Търновград за столица на България. Почетен бе и големият християнски празник Димитровден, в който на почит са също строителите. По традиция, празничната програма започна с литургия, отслужена от отец Славчо в църквата „Успение Богородично“ в квартал „Асенов“. Кметът на Старата столица Даниел Панов запали свещ за здраве и поведе литийното шествие с иконата на св. Димитър Солунски, преминало през Владишкия мост и продължило до храма „Св. Димитър Солунски“. В църквата светиня Даниел Панов припомни, че датата 26 октомври 1185 година е сред най-светлите в българската история, а въстанието на Петър и Асен не е обикновен локален бунт. „Преди 833 години двамата братя повеждат нашия народ срещу Византия. Тяхното дело е общобългарски акт, довел до премахването на една неправда, продължила повече от век и половина – а именно, отхвърлено е византийското робство. Тук, в Търновград, е възстановена онази българска държава, начело на която бяха хановете Аспарух, Тервел, Крум и Омуртаг, царят покръстител Борис Михаил, великият Симеон I, вечният Самуил. Съвсем заслужено Петър и Асен обявяват Търново за столица на Второто българско царство. Въстанието на двамата братя е от онези бележити събития в нашата история, с които трябва да се гордеем, които трябва да помним и за които да разказваме на нашите деца. Най-малкото, което днес можем да направим, е да не допускаме историята да бъде забравяна, както често се случваше в близкото минало. Защото освен, че ни дава поводи за гордост от това, че сме българи и великотърновци, тя ни дава и ценни уроци. Петър и Асен успяват, защото са имали подкрепата на целия народ, на църквата и войската. Въстанието на двамата братя е още един пример за това как обединен, българският народ, макар и малък, е способен на чудеса в глобален мащаб. Нека се учим от примери като този, нека почерпим от мъдростта на нашите предци и нека бъдем единни. Както и преди съм казвал – това е най-малкото, което им дължим като техни наследници“, каза в словото си кметът Даниел Панов. Градоначалникът се обърна с поздрав към всички строители, архитекти, инженери и хора, чиято дейност е в строителството, както и към всички именици. Той пожела на празнуващите здраве, семейно щастие и ги призова да пазят българските традиции и обичаи и да възпитават децата на Велико Търново и България в дух на родолюбие. Празника уважиха също областният управител проф. Любомира Попова, председателят на Общинския съвет Венцислав Спирдонов, председателят на великотърновската структура на Камарата строителите Любомир Шербетов, заместник-ректорът на ВТУ „Св. св. Кирил и Методий“ доц. Димитър Димитров. Присъстваха също представители на различни институции, организации и сдружения, много великотърновци и гости на града. В двора на храма бе осветен курбан по случай Димитровден и празника на строителя, а ансамбъл „Искра“ зарадва всички с чудесни фолклорни изпълнения.", "date": "2018.10.26", "title": " Велико Търново отбеляза 833 години от въстанието на братята Петър и Асен\t\t\t"}
{"url": "https://trud.bg/%d0%bc%d0%be%d0%b1%d0%b8%d0%bb%d0%bd%d0%be-%d0%bf%d1%80%d0%b8%d0%bb%d0%be%d0%b6%d0%b5%d0%bd%d0%b8%d0%b5-%d0%b7%d0%b0-%d0%b0%d0%bb%d1%82%d0%b5%d1%80%d0%bd%d0%b0%d1%82%d0%b8%d0%b2%d0%bd%d0%be-%d0%bf/", "text": "Екип с разработена идея за мобилно приложение за екологично придвижване в градска среда, стана победител на софийския Климатон. Предизвикателството към участниците на тазгодишния софийски Климатон, беше отправено от екипа на Столична община и беше насочено към намиране на иновативно решение за подобряване качеството на атмосферния въздух. Участниците от София в международното събитие имаха 24 часа, за да разработят свое решение по зададената тема. Петте екипа представиха цялостно разработените си бизнес идеи пред жури, с участници от Столична община и бизнеса. Наградата за победителите в Климатона е директен достъп до най-голямото състезание за зелени бизнес идеи в света – ClimateLaunchPad, както и менторство от Столична община в разработване на проектно предложение за финансиране по донорски програми. „Благодаря за участието на всички млади хора, които отделиха от времето си, за да мислят заедно по една от най-важните за Столична община теми – подобряване качеството на атмосферния въздух. Иновациите са онова, което може да ни помогне по-бързо да реализираме целите си, както и да преведе на по-достъпен за младите хора език всичко онова, което правим в Столична община за подобряване на въздуха“. Това подчерта зам.-кметът по екология в Столична община Йоана Христова, която връчи наградата на победителите. Climathon е международна инициатива, която се провежда едновременно в 45 държави от цял свят. Жителите на над 130 града от различни точки на планетата се изправят в битка, чрез иновативно мислене и инициативност да подобрят условията за живот в градовете. Събитието е своеобразен 24-часов маратон, в който иноватори, студенти, предприемачи, инженери от цяла България ще работят по зададена предварително тема.", "date": "2018.10.26", "title": " Мобилно приложение за алтернативно придвижване спечели софийския Климатон"}
{"url": "https://trud.bg/%d0%bc%d0%b0%d1%80%d0%ba-%d1%80%d1%8e%d1%82%d0%b5-%d0%bd%d0%b5-%d0%bf%d1%83%d1%88%d0%b5%d1%82%d0%b5-%d0%bc%d0%b0%d1%80%d0%b8%d1%85%d1%83%d0%b0%d0%bd%d0%b0/", "text": "Опитът на Амстердам не бил успешен Въпреки че страната му е смятана за бастион на употребата на марихуана, холандският премиер Марк Рюте е категоричен: “Не опитвайте канабис”, предаде АФП. Съвета си либералният лидер отправи в Канада само седмица, след като страната легализира марихуаната. В Холандия притежание, консумация и продажба на по-малко от 5 грама е разрешено в специални заведения. В Канада пък всеки над 18-годишна възраст може да си купи 30 грама канабис и да отглежда до 4 растения у дома. “Ние имаме различен подход, който не бе изцяло успешен”, призна Рюте пред канадски ученици. “Марихуаната, която днес можеш да си купиш, е много по-силна, което е лошо за здравето, особено на по-младите”, подчерта още той. И разказа как негов роднина получил сериозни психични усложнения от прекомерна употреба на канабис. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.10.26", "title": " Марк Рюте: Не пушете марихуана"}
{"url": "https://trud.bg/%d0%bf%d1%80%d0%be%d1%82%d0%b8%d0%b2%d0%be%d0%b3%d1%80%d0%b8%d0%bf%d0%bd%d0%b8%d1%82%d0%b5-%d0%b2%d0%b0%d0%ba%d1%81%d0%b8%d0%bd%d0%b8-%d0%bd%d0%b0-%d0%bf%d1%80%d0%b8%d0%b2%d1%8a%d1%80%d1%88%d0%b2/", "text": "Противогрипните ваксини привършват в складовите бази. За проблема сигнализираха фармацевти и пациенти, съобщи  . Най-сериозна е ситуацията в Пловдивска област, където и двете ваксини са изчерпани още преди две седмици. Изчерпано е количеството им и във Враца, потвърдиха от Фармацевтичния съюз в града. Пациентите трудно откриват ваксините и в аптеките в Кюстендил и Видин. В Бургас и Варна все още има налични количества, но не достатъчно. Фармацевти под тепетата казаха, че ваксините, които тази година са двойно по-скъпи, защото са четиривалентни, се изчерпали още преди две седмици. В някои аптеки дори правят списъци с чакащи пациенти, ако доставка все пак има. Крайният срок, до който пациентите могат да си поставят ваксини, които да бъдат ефективни, е краят на ноември.", "date": "2018.10.26", "title": " Противогрипните ваксини на привършване в цялата страна"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%be%d0%b1%d0%b2%d0%b8%d0%bd%d0%b8-%d0%b4%d0%b2%d0%b0%d0%bc%d0%b0-%d0%b7%d0%b0-%d0%bf%d0%b0%d0%bb%d0%b5%d0%b6%d0%b0/", "text": "Районна прокуратура – Бургас повдигна обвинение на Петър Б. и Р.Я. за това, че на 14 октомври около 03:25 часа запалили апартамент, собственост на фоторепортера Борислав Пенков и електрическо табло с 27 броя електромери, и прекъсвачи, на същия етаж. Петър Б. е обвинен в качеството на подбудител, а Р.Я. –  на извършител. Подробности по повдигнатите обвинения разкриха Любомир Петров – ръководител на Апелативна прокуратура – Бургас, Йовита Григорова – зам. апелативен прокурор на Апелативна прокуратура – Бургас и старши комисар Калоян Калоянов – директор на ОД на МВР – Бургас, в брифинг по темата. Спрямо Петър Б. е наложено задържане за срок до 48 часа и Районна прокуратура – Бургас вече е внесла в съда искане за определяне на мярка за неотклонение „задържане под стража“ спрямо обвиняемия. Петър Б. е няколкократно осъждан, включително като ръководител на ОПГ, палеж, увреждане на чуждо имущество и за нанасяне на лека телесна повреда срещу пострадалия от палежа Борислав Пенков. 33-годишният бургазлия Р.Я. е с повдигнато обвинение за фактическото извършителство на палежа, като към момента се укрива от органите на МВР. Р.Я. също има предходни осъждания, основно за кражби. Любомир Петров бе категоричен, че ако Р.Я. бъде открит от страна на полицейските служители, то по отношение на него също ще бъде поискано налагането на мярка за неотклонение „задържане под стража“. Наказанието, което предвижда закона за престъпното деяние, в което двамата мъже са обвинени е „лишаване от свобода“ за срок от 1 до 8 години, но ако заключението по вече назначената по делото пожаро-техническа експертиза покаже, че пожара е можело да се разпространи и по други имоти или е имало опасност за живота на самия Пенков или на граждани живеещи в съседство на неговия апартамент, то обвинението ще бъде изменено, като в такъв случай предвижданото от закона наказание „лишаване от свобода“ е за срок от 3 до 10 години. Старши комисар Калоян Калоянов отбеляза, че двамата обвиняеми имат близки отношения помежду си. Той добави, че не бива да се забравя, че в този жилищен вход освен Пенков живеят деца и възрастни хора. През 2016 г. Петър Б. е бил задържан по досъдебно производство, което се наблюдава от Специализираната прокуратура, като участник в ОПГ. На свое заседание, проведено след приключване на брифинга, Районен съд – Бургас уважи искането на прокуратурата и наложи мярка за неотклонение „задържане под стража“ спрямо Петър Б.", "date": "2018.10.26", "title": " Прокуратурата обвини двама за палежа на апартамента на бургаски фоторепортер"}
{"url": "https://trud.bg/%d0%b4%d0%b2%d0%b5-%d0%b4%d0%b0%d0%bc%d0%b8-%d0%b2%d0%bb%d0%b8%d0%b7%d0%b0%d1%82-%d0%b2-%d0%ba%d0%be%d0%bd%d1%81%d1%82%d0%b8%d1%82%d1%83%d1%86%d0%b8%d0%be%d0%bd%d0%bd%d0%b8%d1%8f-%d1%81%d1%8a%d0%b4/", "text": "Зам.-председателките на Върховния касационен съд (ВКС) и Върховния административен съд (ВАС) Павлина Панова и Надежда Джелепова са новите конституционни съдии. Те получиха огромна подкрепа от колегите си на втория тур. Днес върховните магистрати се събраха в зала “Тържествена” на съдебната палата и спазиха джентълменското споразумение, за което призова председателят на ВАС Георги Чолаков – да бъде избран един представител на ВКС и един на ВАС. За Панова гласуваха 104 от върховните съдии, а за Джелепова – 90. Първоначално кандидатите за двете места в КС бяха 10, а на втори тур – четирима. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.10.26", "title": " Две дами влизат в Конституционния съд"}
{"url": "https://trud.bg/%d0%ba%d0%b0%d1%82-%d0%be%d0%b1%d0%b5%d1%89%d0%b0-%d0%bd%d1%83%d0%bb%d0%b5%d0%b2%d0%b0-%d1%82%d0%be%d0%bb%d0%b5%d1%80%d0%b0%d0%bd%d1%82%d0%bd%d0%be%d1%81%d1%82-%d0%ba%d1%8a%d0%bc-%d0%bd%d0%b0%d1%80/", "text": "Във връзка с предстоящите почивни дни и въведените временни организации за безопасността на движението по автомагистралите „Тракия“ и „Хемус“ се създава организация за подпомагане на движението в ремонтираните участъци. Това съобщиха от МВР. Освен съдействие на служители на сектор „Пътна полиция“ ще има и допълнително поставени знаци, както и вертикална маркировка за насочване на автомобилния трафик в следните участъци: На 26 октомври, на АМ 1 „Тракия“ в участъка 17- 20 км и 37- 40 км в посока Пловдив, се създава реверсивно движение в две ленти за движение в една посока, като лента за движение на моторни превозни средства е обособена и лентата за аварийно спиране. Същото се отнася и за 28 октомври, но в посока София. На гореспоменатия участък са разположени екипи на сектор „Пътна полиция“ за оказване на съдействие и подпомагане на трафика. На 26 октомври, на АМ 2 „Хемус“ в участъка на 31 км преди ПТ „Витиня“ в посока Варна, се създава затруднение на движението на моторни превозни средства, поради факта, че в тунела са обособени по една лента за движение в двете посоки, което е предпоставка за образуване на колони изчакващи МПС, поради което на място е разположен автопатрул за подпомагане и съдействие. На 28 октомври, в района на 41 км преди ПТ „Ечемишка“ в посока София, се обособява стесняване на лентите на движение с допълнителна вертикална маркировка /бализи/, като периодично движението на моторни превозни средства временно се спира от служители на сектор „Пътна полиция“ ОДМВР- София, с цел недопускане създаването на предпоставки за престой вътре в тунелите „Ечемишка“ и „Топли дол“, тъй като това обстоятелство може да създаде задимяване в тръбите на тунелите и да предизвика пътнотранспортни произшествия. Поради въведените ограничения на движението е възможно образуването на колони от изчакващи автомобили, поради което, наближавайки горепосочените пътни участъци, водачите следва да се движат с повишено внимание и със скорост, позволяваща безаварийно спиране. ОДМВР-София информира, че ще бъде прилагана нулева толерантност към всички нарушители, които с рисковото си поведение на пътя застрашават своята безопасност и тази на останалите участници в движението.", "date": "2018.10.26", "title": " КАТ обеща нулева толерантност към нарушителите в празничните дни\t\t\t"}
{"url": "https://trud.bg/%d0%b1%d0%b0%d0%b1%d1%85-%d0%be%d1%82%d1%81%d1%82%d1%80%d0%b5%d0%bb%d1%8f%d0%bd%d0%be%d1%82%d0%be-%d0%b4%d0%b8%d0%b2%d0%be-%d0%bf%d1%80%d0%b0%d1%81%d0%b5-%d0%ba%d1%80%d0%b0%d0%b9-%d0%ba%d0%b0%d0%b9/", "text": "Българската агенция по безопасност на храните констатира втори случай на Африканска чума при дива свиня край Кайнарджа, обл. Силистра. Дивото прасе с необичайно поведение бе открито и отстреляно на 24 октомври 2018 г. в близост до граничното съоръжение с Румъния. Изпитването на взетите проби потвърди наличие на вируса на Африканска чума по свинете (АЧС). БАБХ започна прилагането на всички мерки още при констатирания първи случай в същия район, в съответствие с действащото законодателство, съобщиха от агенцията. БАБХ ще извършва постоянни клинични прегледи за АЧС при домашни свине и ще се вземат проби от всички умрели или показващи клинични признаци диви и домашни свине като изпълнение на Програмата за профилактика и надзор на болестта АЧС в България. Мерките при домашни свине са насочени към стриктни мерки за биосигурност с цел прекъсването на възможността за прехвърляне на заразата между дивата и питомната популация свине в страната. Те са базирани на Стратегията на Европейския съюз (ЕС) за Африканска чума по свинете (SANTE 7113/2015) и са насочени най-вече към дивата популация. БАБХ апелира гражданите да сигнализират за мъртви животни или животни с нетипично поведение в съответните ветеринарномедицински служби и областните структури на БАБХ по места. Всичко за заболяването Африканска чума по свинете, развитието на заболяването, мерките за предотвратяване разпространението и ликвидиране на болестта може да намерите ", "date": "2018.10.26", "title": " БАБХ: Отстреляното диво прасе край Кайнарджа е с Африканска чума"}
{"url": "https://trud.bg/%d0%b0%d1%80%d1%81%d0%b5%d0%bd%d0%b0%d0%bb-%d1%80%d0%b0%d0%b7%d0%b2%d0%b0%d0%bb%d0%b8-%d0%bf%d0%be%d1%80%d1%82%d1%83%d0%b3%d0%b0%d0%bb%d1%81%d0%ba%d0%b0-%d0%bf%d1%80%d0%be%d0%ba/", "text": "Унай Емери продължава да впечатлява с работата си в „Арсенал“. Испанецът записа единайста поредна победа след 1:0 като гост на „Спортинг“ (Лисабон). Това бе и първи успех за „артилеристите“ в Португалия в историята след 3 равенства и 3 поражения. Единственият гол вкара Дани Уелбек след груба грешка на бранителя Себастиан Коатес в 77-ата минута.  В другия мач от същата група Симеон Славчев започна като титуляр за „Карабах“, но тимът му регистрира трето поражение след 0:1 от „Ворскла“. Българският национал остана на терена до 58-ата минута, когато бе заменен.  Единствен Георги Миланов записа успех в турнира. Халфът игра до 79-ата минута за МОЛ „Види“ при изненадващото 2:0 над ПАОК насред Солун. Победата завърза още повече ситуацията в групата, където „Челси“ е едноличен лидер с 9 точки. А останалите три отбора, сред които и БАТЕ“, са с по 3 пункта.  От родните играчи най-малко игрово време записа Ивелин Попов. Нападателят влезе в 84-ата минута за „Спартак“ (Москва) при нулевото реми с „Рейнджърс“. В груповата фаза Попето има два мача и общо 24 минути.", "date": "2018.10.26", "title": " „Арсенал“ развали португалска прокоба"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bc%d0%b0%d1%80%d0%b8%d0%bd%d0%be%d0%b2-%d0%bf%d0%be%d1%87%d0%b8%d1%82%d1%82%d0%b0-%d0%ba%d1%8a%d0%bc-%d0%bf%d0%b0%d0%bc%d0%b5%d1%82%d1%82%d0%b0/", "text": "Вътрешният министър Младен Маринов откри паметник на загиналите в изпълнение на служебния си дълг служители на областната дирекция на полицията и на пожарната в Кърджали. „Знам, че един паметник, една кампания няма да ви върне онова, което сте загубили, но съм уверен , че това ще ви даде мотив и сили да продължите напред, да сте успешни в живота и голяма част от вас да сте мотивирани да продължите пътя на своите родители в системата на МВР, служейки на България“ – с тези думи министър Маринов се обърна към децата и близките на загиналите служители, съобщиха от МВР. Той припомни, че полицейската и пожарникарска работа е наистина тежка и не винаги разбрана от обществото. Наш дълг е да поддържаме ежедневно мира, обществения ред и сигурността на гражданите и когато всичко е нормално, те се чувстват сигурни. По думите му „може би не отдаваме винаги нужното внимание и не казваме заслуженото „благодаря“ на колегите, които в изпълнение на служебните си задължения са помогнали, предотвратили са нещастия, спасили са хора, но искам всички да знаете, че това не остава незабелязано.", "date": "2018.10.26", "title": " Министър Маринов: Почитта към паметта на загиналите колеги ще ни дава сили да продължим напред"}
{"url": "https://trud.bg/%d0%ba%d0%be%d0%b1%d1%80%d0%b0%d1%82%d0%b0-%d1%81-2-%d0%ba%d0%b3-%d0%bf%d0%be-%d1%82%d0%b5%d0%b6%d1%8a%d0%ba-%d0%be%d1%82-%d1%85%d1%8e%d0%b8-%d1%84%d1%8e%d1%80%d0%b8-%d0%bd%d0%b0-%d0%be%d1%84%d0%b8/", "text": "29 часа преди утрешния мач в зала „Арена Армеец“ Кубрат Пулев тежи точно с 2 кг повече от Хюи Фюри. Победителят от боксовия сблъсък ще стане официален претендент за световната титла на IBF, която в момента принадлежи на Антъни Джошуа. Официалният кантар показа, че Кобрата е 109 кг, а братовчедът на Тайсън Фюри – 107, съобщи  . „Благодаря Ви! Чакам ви утре в залата, ще го смачкаме заедно“, обърна се към феновете си българинът. Събитието не премина без провокации. Хора от щаба на британеца и феновете, които го придружават, се качиха на подиума, за да търсят саморазправа с представители на Пулев. Охратаната се намеси и страстите бързо бяха охладени. А мениджърът на Кобрата Ивайло Гоцев влезе в ролята на умиротворител, като помоли всички да се успокоят. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.26", "title": " Кобрата с 2 кг по-тежък от Хюи Фюри на официалния кантар\t\t\t"}
{"url": "https://trud.bg/%d1%80%d0%b5%d0%b6%d0%b0%d1%82-%d0%bf%d0%b5%d0%bd%d1%81%d0%b8%d0%be%d0%bd%d0%b5%d1%80%d0%b8%d1%82%d0%b5-%d0%be%d1%82-%d0%b4%d1%8a%d1%80%d0%b6%d0%b0%d0%b2%d0%bd%d0%b0-%d1%81%d0%bb%d1%83%d0%b6%d0%b1/", "text": "Няма да намаляват парите за съдебните служители Пенсионери няма да може да бъдат назначавани като държавни служители от януари 2019 г. Тази промяна в Закон за държавния служител се предлага с преходните и заключителни разпоредби на бюджета за следващата година. Държавните служители, които вече получават и пенсия, ще бъдат освободени с едномесечно предизвестие. Само военнослужещите, които вече са пенсионери, са около 1100 души. Много пенсионери работят като държавни служители и в МВР. Всички ведомства ще получат от НОИ списък на служителите, които вече са упражнили правото си на пенсиониране и трябва да бъдат освободени. За хората, които са назначени в структурите на МВР или друго ведомство на трудов договор и не са държавни служители, промяната не важи. Пенсионери ще може да бъдат назначавани като държавни служители само временно по заместване заради отсъствие на титуляра, гласят предложените текстове. Междувременно Съветът за тристранно сътрудничество обсъди проектобюджета за 2019 г. Финансовият министър Владислав Горанов обясни, че за следващата година е заложен дефицит в хазната от 600 млн. лв., а основните приоритети са образованието, социалната политика и отбраната. И допълни, че България очаква подобрение на кредитния рейтинг. От своя страна бизнесът изрази недоволство от увеличаването на максималния осигурителен доход на 3000 лв. и от прекомерното повишаване на минималния осигурителен доход (МОД) за земеделските стопани със 60%. Ръстът от 350 на 560 лв. на МОД за тях е много голям и ще има сериозно отражение върху сектора, каза Румен Радев от Асоциацията на индустриалния капитал.  Работодателите се обявиха за по-агресивно увеличение на учителските заплати. Според президента на “Подкрепа” Димитър Манолов обаче повечето пари за образование могат да имат обратен ефект, ако няма структурни промени. По-късно министър Горанов се срещна и с главния прокурор Сотир Цацаров. На нея министърът изразил готовност за частично сближаване на позициите по отношение на предвидените средства за осигуряване на разходите на съдебната власт. Горанов заявил, че ще представи на предстоящото заседание на правителството актуализирани параметри на бюджета за 2019 г., различни от първоначалния вариант, и по-близки до тези, предложени от ВСС. Той е приел идеята да отпаднат промените, касаещи намаляване на парите за облекло на съдебните служители. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com        ", "date": "2018.10.26", "title": " Режат пенсионерите от държавна служба (обзор)\t\t\t"}
{"url": "https://trud.bg/%d0%b3%d0%be%d1%80%d1%8f-%d1%81%d0%ba%d0%bb%d0%b0%d0%b4-%d0%b7%d0%b0-%d1%81%d0%ba%d1%80%d0%b0%d0%bf-%d0%b2-%d1%81%d1%82%d0%be%d0%bb%d0%b8%d0%bf%d0%b8%d0%bd%d0%be%d0%b2%d0%be/", "text": "Голям пожар избухна малко след 17.00 часа в пловдивския квартал „Столипиново“. Според очевидци димът от пожара се вижда чак до „Кършияка“. „Гори склад за скрап на улица „Ландос“ 54″, съобщи по   говорителят на пловдивската пожарна Цвятко Дешев. Четири противопожарни автомобила се бориха с пламъците и в крайна сметка огънят беше овладян. Няма опасност за хората, не са засегнати и близки сгради, увери говорителят на пожарната. Изгорял е стар багер, оставен до входа на склада. В него е имало всякакви стари вещи, включително печки, перални и бойлери. Засега не е ясна причината за огъня. По-рано днес 4 екипа гасиха и пожар край зеленчуковата борса в село Първенец. Там горяха сухи треви на голяма площ, но пожарът е загасен, увери говорителят на пловдивската пожарна.", "date": "2018.10.26", "title": " Горя склад за скрап в Столипиново"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d1%89%d0%b5-%d0%bf%d0%be%d0%b4%d0%bf%d0%be%d0%bc%d0%be%d0%b3%d0%bd%d0%b5-%d0%b4%d0%b5%d1%86/", "text": "На редовна сесия днес Общинският съвет в Благоевград единодушно прие предложение за отпускане на временен безлихвен заем за изпълнението на проект „Земеделието в градска среда: модели на управление за по-добър институционален капацитет и социално включване”. С отпускането на временния безлихвен заем Община Благоевград ще подпомогне деца със специални потребности, които искат да придобият знания и умения в областта на земеделието, съобщиха от местната администрация. Средствата ще бъдат осигурени от предвидени в бюджета разходи за дейност 897 „Международни програми, споразумения, дарения и помощи от чужбина“. Размерът на безлихвения заем е на стойност 30 000 хиляди лева, които следва да бъдат възстановени до 31.03. 2019 година. Проект „Земеделието в градска среда:модели на управление за по-добър институционален капацитет и социално включване“ се изпълнява от Сдружението на Югозападните общини и е финансиран от Програмата за трансгранично сътрудничество „Дунав“ 2014- 2020. Община Благоевград е целева община и ползвател на конкретните резултати от изпълнението.", "date": "2018.10.26", "title": " Община Благоевград ще подпомогне деца със специални потребности по проект на СЮЗО"}
{"url": "https://trud.bg/%d0%b8%d1%81%d0%bf%d0%b0%d0%bd%d0%b8%d1%8f-%d0%b4%d0%b5%d0%ba%d1%80%d0%b8%d0%bc%d0%b8%d0%bd%d0%b0%d0%bb%d0%b8%d0%b7%d0%b8%d1%80%d0%b0-%d0%be%d0%b1%d0%b8%d0%b4%d0%b0%d1%82%d0%b0-%d1%81%d1%80%d0%b5/", "text": "Испанският Конгрес е решил да започне обсъждане на реформи в Наказателния кодекс, с които да бъдат намалени или напълно елиминирани наказанията за деяния като обида срещу краля, подбуждане към тероризъм и засягане на нечии религиозни чувства, пише вестник El Pais. Инициативата е на лявата партия „Подемос“, която има подкрепа на управляващата Социалистическа партия и сепаратистките баски и каталунски партии, а срещу нея се обявиха дясноцентристиките „Сиудаданос“ и Народната партия, които твърдят, че ситуацията е „всички срещу символите и иинституциите“, отбелязва изданието. Опозиционните партии твърдят, че Социалистите подкрепят реформата, за да се отплатят на сепаратистките партии за това, че са подкрепили вота на недоверие, с който бе свален от премиерския пост лидера на НП Мариано Рахой, а неговото място бе заето от председателя на СП Педро Санчес. Във вторник бе одобрено започването на процедурата за промяна на Наказателния кодекс със 180 гласа „за“ и 160 „против“. Ако мнозинството се запази и няма други предложения за изменения, в рамките на няколко месеца вече няма да е престъпление да обиждаш краля, националните символи и държавните институции и да обиждаш на религиозна основа, пише El Pais, като посочва, че, все пак, социалистите и Баската национална партия са предупредили, че искат да сложат някакъв „лимит“ на реформата.  ", "date": "2018.10.26", "title": " Испания декриминализира обидата срещу краля"}
{"url": "https://trud.bg/%d0%b4%d0%be%d0%b1%d0%b5%d1%80%d0%bc%d0%b0%d0%bd-%d0%bd%d0%b0%d1%85%d0%b0%d0%bf%d0%b0-%d0%b4%d0%b5%d1%82%d0%b5-%d0%b2-%d1%81%d0%be%d1%84%d0%b8%d1%8f-%d1%81%d0%be%d0%b1%d1%81%d1%82%d0%b2%d0%b5/", "text": "Доберман нападна и нахапа дете от столичното 18-то СОУ „Уилям Гладстон“. Майката на нахапаното момиче Нели Русева съобщи за новината в социалните мрежи и изрази безпокойството си, че човекът няма да бъде наказан по никакъв начин. При самото нападение петокласничката е излязла в междучасие до близка лавка, когато кучето й се нахвърлило. Детето има ухапвания по тялото, а освен това животното разкъсало част от дрехите му. Стопанинът обаче не помогнал на момичето, а просто си хванал кучето и си тръгнал с думите: „Да се оправя“. Доберманът е бил разхождан на повод, но без намордник. „Добро е състоянието на дъщеря ми в момента. Доста е уплашена. Потресаващото в случая е, че човекът, който е видял случката със собственото си куче, не е помогнал по никакъв начин. Той е хванал кучето си и й е казал директно: „Да се оправя“, обясни пред   майката на пострадалото дете Нели Русева. Разтревожената майка допълни, че ще се обърне към 3-то Районно управление в столицата, но не е сигурна дали въобще жалбата ще бъде разгледана и дали извършителят ще бъде намерен и наказан. „След самата случка ми се обадиха от училището, че трябва да я закарам в „Пирогов“. Излязох от работа и отидох. Детето има няколко шева на гърба. Инцидентът обаче можеше да е много по-тежък“, категорична е жената.  ", "date": "2018.10.26", "title": " Доберман нахапа дете в София, собственикът си тръгнал с думите: „Да се оправя“"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d1%88%d1%83%d0%bc%d0%b5%d0%bd-%d1%81%d0%b2%d0%b8%d0%ba%d0%b2%d0%b0-%d1%89%d0%b0%d0%b1%d0%b0-%d0%b7%d0%b0-%d0%b7%d0%b0%d1%89%d0%b8%d1%82%d0%b0-%d0%bf/", "text": "Заседание на Общинския щаб за изпълнение на плана за защита при бедствия ще се проведе на 30 октомври от 10.00 часа в зала 363 на Община Шумен. Това съобщиха от местната администрация. Кметове, кметски наместници и ръководители на институции ще докладват каква е готовността за работа при зимни условия. Целта на заседанието е да се координират действията на институциите при провеждане на превантивни действия за осигуряване на нормално функциониране на инфраструктурата, снабдяването и услугите на населението при усложнена зимна обстановка.", "date": "2018.10.26", "title": " Кметът на Шумен свиква щаба за защита при бедствия"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d0%bd-%d0%b5-%d0%b7%d0%b0%d0%bf%d0%be%d0%b4%d0%be%d0%b7%d1%80%d1%8f%d0%bd-%d0%b7%d0%b0-%d0%bf%d0%b0%d0%ba%d0%b5%d1%82%d0%b8%d1%82%d0%b5-%d1%81-%d0%b5/", "text": "Американски следователи са арестували заподозрян във Флорида във връзка с 12 подозрителни пакета със самоделни взривни устройства, изпратени на критици на Доналд Тръмп в последните дни, които създадоха напрежение в САЩ точно преди междинните избори за Конгрес там. Американските медии идентифицираха заподозрения като Сезар Сайок, 56-годишен мъж с криминална история. „Тези терористични актове са отвратителни и нямат място в нашата страна“, заяви Доналд Тръмп на събитие в Белия дом, потвърждавайки, че заподозреният е бил заловен, след като ръководеното от ФБР национално издирване мобилизира стотици агенти. „Но най-важното е, че американците трябва да се обединят и ние трябва да покажем на света, че ние сме обединени заедно в мир и любов и хармония като американски граждани“, добави президентът.", "date": "2018.10.26", "title": " Арестуван е заподозрян за пакетите с експлозиви в САЩ"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%bd%d1%8f%d0%bc%d0%b0-%d0%ba%d1%80%d0%b8%d0%b7%d0%b0-%d0%b2-%d1%83%d0%bf%d1%80%d0%b0%d0%b2%d0%bb%d0%b5%d0%bd/", "text": "С действията си Валери Симеонов винаги е защитавал обществения интерес, включително и на хората с увреждания. Разбира се, тези думи не биваше да излизат от устата му. Това каза председателят на ПГ на ГЕРБ Цветан Цветанов по БНТ по повод протестиращите, които искат оставката на вицепремиера Симеонов. „Днес имаше взаимно уважение, от майките, които бяха дошли да наблюдават дебатите по Закона за хората с увреждания, и от депутатите в залата. Те ръкопляскаха на приемането на закона“, каза той. „Убеден съм, че декември месец, когато приемем окончателно новите закони за хората с увреждания, напрежението ще стихне“, посочи Цветанов и изрази убеденост, че с бюджета за 2019 г. всички въпроси, които все още своят на дневен ред, ще бъдат решени. „Аз не смятам, че има криза. Изпълняваме всички ангажименти от управленската ни програма. Това е повече преекспониране от хора, които са се затичали да идват на власт, но не предлагат никаква алтернатива“, каза председателят на ПГ на ГЕРБ. „Нормативната уредба регламентира, че социалният министър председателства съвета за интеграция на хората с увреждания. Това което обсъждаме в момента е оперативното управление пак да остане при него“, посочи той по темата за евентуалното поемане на председателството на органа от вицепремиера Симеонов. На въпрос дали в ГЕРБ мислят за предсрочни избори Цветанов отговори: „Когато влизаш в управление, не мислиш за варианти. Искам да благодаря на парламентарните групи, с които в определени важни моменти постигаме един консенсус“. Тук Цветанов назова групите на ДПС и Воля. „Цифрите в бюджета показват, че се справяме успешно. Едни предсрочни избори ще развалят тези цифри и няма да доведат до нищо добро. Влизането от избори в избори няма да помогне. Стабилността на държавата е най-важна“, категоричен беше Цветанов. Ние имаме управленска програма, по която нямаме никакво отстъпление. Имаме най-ниските нива на безработица, учителските заплати ще бъдат увеличени с 20%. Няма да увеличим дефицита и да задължим някой да плаща след нашето управление. Предвижда се икономическият растеж, който имаме, да бъде запазен. Убеден съм, че в края на мандата ще имаме едни много добре приет здравноосигурителен модел, каза още Цветан Цветанов.    ", "date": "2018.10.26", "title": " Цветан Цветанов: Няма криза в управлението, някои хора са се затичали да идват на власт\t\t\t"}
{"url": "https://trud.bg/%d0%bc%d0%b8%d0%bb%d0%b8%d0%b0%d1%80%d0%b4%d0%b5%d1%80%d0%b8%d1%82%d0%b5-%d0%b2-%d1%81%d0%b2%d0%b5%d1%82%d0%b0-%d0%b7%d0%b0%d0%b1%d0%be%d0%b3%d0%b0%d1%82%d0%b5%d0%bb%d0%b8-%d1%81-%d0%b5%d0%b4%d0%bd/", "text": "2158 души притежават $8,9 трилиона През 2017 г. милиардерите в света са забогатели с една пета и общото им състояние е възлязло на 8,9 трилиона долара, сочи публикуван днес доклад на швейцарската банка Ю Би Ес, писа в. “Гардиън”. Ръстът на годишна база е абсолютен исторически рекорд. Според новите даннии в света има 2158 милиардери, които увеличили общото си състояние миналата година с $1,4 трилиона – повече от брутния вътрешен продукт на Испания или Австралия. Новобранците в клуба на супербогаташите са 179 души, като над 40 от тях са наследили парите. Повече от 701 милиардери са на възраст над 70 г. и експертите очакват идните години сериозен трансфер към наследниците им. Прогнозите са за $3,4 трилиона, които за следващите 20 години ще сменят собствениците си. По този начин се създава нова вълна от ултрабогати и влиятелни семейства от няколко поколения. Не всички обаче ще завещаят състоянията си на своите деца, тъй като много от най-богатите в света са решили да дадат поне половината от средствата си за благотворителност. Инициативата е на Бил Гейтс (62 г.), който е втори по богатство в света с $95 млрд., като към нея се присъедини и №3 – Уорън Бъфет (88 г.), притежаващ 84 млрд. долара. Най-богатият в света – Джеф Безос, който държи абсолютния рекорд със 164 млрд. долара, е основал фонд за $2 млрд. в подкрепа на бездомните. В глобален мащаб най-голям ръст на милиардерите има в Китай (плюс Тайван) – 57 нови в клуба, като общият им брой достига 475. Иначе на първо място по брой са САЩ с 631 супербогаташи – увеличение с 31 на годишна база. Старият континент е на трето място с 414 милиардери в Западна и със 163 в Източна Европа. Заети в търговията или технологиите, китайските милиардери са най-млади – средно 55 г. Само преди 12 години най-многолюдната страна в света е била дом за едва 16 милиардери.  Внушителен е ръстът на богаташите в Азиатско-Тихоокеанския регион и Китай от 2007 г., когато са били едва 178, до 2017 г. – 814 души. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.10.26", "title": " Милиардерите в света забогатели с една пета"}
{"url": "https://trud.bg/%d0%b4%d0%b5%d1%82%d0%b5-%d0%b2%d1%80%d1%8a%d1%85%d0%bb%d0%b5%d1%82%d1%8f-%d0%b2%d1%8a%d1%80%d1%85%d1%83-%d0%ba%d0%be%d0%bb%d0%b0-%d1%81%d0%bb%d0%b8%d0%b7%d0%b0%d0%b9%d0%ba%d0%b8-%d0%be%d1%82-%d0%b0/", "text": "Дете е пострадало при пътен инцидент в Пазарджик. Случаят е регистриран вчера, малко преди 10 часа, в района на паркинг на бензиностанция в района на 73-ти километър от АМ „Тракия“, съобщиха от областната дирекция на МВР. Водачът на автобус, превозвал ученици по направлението Самоков-Копривщица, паркирал и отворил вратата. Тогава 7-годишно момче слязло и тичайки, без да се огледа, преминало пред спрялото возило и се ударило в преминаващ покрай автобуса лек автомобил „Шевролет“, шофиран от 45-годишна жена от София. На мястото незабавно били изпратени екипи на „Спешна помощ“ и „Пътна полиция“. Първокласникът е транспортиран с линейка до болница в Пазарджик, където е настанен с черепно-мозъчна травма и фрактура на крака, по първоначални данни без опасност за живота. На мястото е извършен оглед от дежурна група при РУ-Септември, образувано е дознание.", "date": "2018.10.26", "title": " Дете връхлетя върху кола, слизайки от автобуса на магистрала „Тракия“"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d0%b8%d1%82%d0%b5-%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b0%d0%b2%d1%81%d1%82%d1%80%d0%b8%d1%8f-%d0%b8-%d1%80%d1%83/", "text": "На 29 и 30 октомври държавният глава Румен Радев ще бъде на работно посещение в Република Австрия по покана на своя австрийски колега федералния президент Александър Ван дер Белен. Във Виена президентите Румен Радев, Александър Ван дер Белен и Клаус Йоханис ще обсъдят на тристранна среща перспективите за задълбочаване на партньорството между България, Австрия и Румъния за развитието на Дунавския регион, както и теми от дневния ред на Европейския съюз, с акцент върху европейската перспектива на страните от Западните Балкани като гаранция за укрепване на сигурността в Европа, съобщиха от прессекретариата на държавния глава. Това е втората среща на тримата държавни глави, посветена на развитието на Дунавския регион, след проведената през месец май среща в Русе, която се състоя по инициатива на президента Румен Радев. Във Виена президентът Румен Радев ще срещне и с представители на българската общност в Австрия. В рамките на работното си посещение държавният глава ще бъде придружаван от съпругата си Десислава Радева.", "date": "2018.10.26", "title": " Президентите на България, Австрия и Румъния ще обсъдят развитието на Дунавския регион"}
{"url": "https://trud.bg/%d0%b2%d0%b5%d1%87%d0%b5%d1%80-%d0%bd%d0%b0-%d0%bc%d1%8e%d0%b7%d0%b8%d0%ba%d1%8a%d0%bb%d0%b0-%d1%81-%d0%bb%d1%8e%d1%81%d0%b8-%d0%b4%d1%8f%d0%ba%d0%be%d0%b2%d1%81%d0%ba%d0%b0-%d0%b3/", "text": "„Вечер на мюзикъла“ с Люси Дяковска идва и в Благоевград да зарадва жителите и гостите на града, съобщиха от общината. На 9 ноември от 19:00 часа, в зала „Яворов“ музиката ще разказва истории. В програмата са включени едни от най- вдъхновяващите световни мюзикъли, като „Котките”, „Цар Лъв”, „Мулен Руж”, „Уестсайдска история”, „Клетниците“, „Исус Христос Суперстар“, „Коса”, „Кабаре” и „Чикаго“. В представлението е включено още и “Dancing Queen“, един от най- популярните мюзикъли в съвремието. За публиката в Благоевград Люси Дяковска ще представи компилация от песни на легендарната рок група Queen и популярни пиеси от Джордж Гершуин. На сцената, с нея ще бъдат още и диригентът Левон Манукян, който заедно с Георги Милтиядов, са автори на аранжиментите и невероятните музиканти от Плевенска филхармония. В продължение на два часа жителите и гостите на Благоевград ще се докоснат до хармония, талант, творчество и красива музика. Билети може да намерите на касата на зала „Пейо Яворов“ от понеделник до петък от 10.00- 17.30 часа.", "date": "2018.10.26", "title": " „Вечер на мюзикъла“ с Люси Дяковска гостува в Благоевград"}
{"url": "https://trud.bg/%d0%b7%d0%b0%d1%81%d1%82%d1%80%d0%b0%d1%85%d0%be%d0%b2%d0%b0%d1%82%d0%b5%d0%bb%d0%b8-%d1%83%d1%87%d0%b0%d1%82-%d0%bc%d0%b0%d0%bb%d1%87%d1%83%d0%b3%d0%b0%d0%bd%d0%b8-%d0%bd%d0%b0-%d0%bf%d1%8a%d1%82/", "text": "Подготвят най-малките участници в движението  Как човек оцелява с колан при преобръщане на автомобил, какви сили действат на тялото при удар, при какъв цвят на светофара може да се пресича… Отговорите на тези въпроси научиха днес малчугани от столични детски градини. Пред парк-хотел “Витоша” в Студентския град Застрахователната компания “Лев инс” даде старт на образователна кампания по пътна безопасност за най-малките участници в движението. Инициативата на най-голямата фирма в автомобилното застраховане у нас се провежда съвместно с Института за пътна безопасност, чиито експерти за разработват интерактивен методи за обучение на деца. “Още през 2008 г. имахме кампания за обезопасяването на улиците около сградите и дворовете на 230 училища в страната. Сега вниманието ни е насочено към детските градини, където от най-ранна възраст и със съвременни методи трябва да учим децата да свикват да се пазят и да се ориентират в натоварения транспортен трафик”, каза пред “Труд” Валентин Илиев, шеф на Дирекция “Автомобилно застраховане” в “Лев инс”. За изненада на малчуганите на поляната пред хотела кацна и единственият у нас спасителен хеликоптер на застрахователна компания, участващ в мисии в планински и трудно достъпни райони. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.26", "title": " Застрахователи учат малчугани на пътна безопасност"}
