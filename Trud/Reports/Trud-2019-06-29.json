{"url": "https://trud.bg/%d0%b5%d0%b4%d0%b8%d0%bd-%d0%b7%d0%b0%d0%b3%d0%b8%d0%bd%d0%b0%d0%bb-%d0%b8-%d0%b4%d0%b2%d0%b0%d0%bc%d0%b0-%d1%80%d0%b0%d0%bd%d0%b5%d0%bd%d0%b8-%d0%bf%d1%80%d0%b8-%d0%ba%d0%b0%d1%82%d0%b0%d1%81%d1%82/", "text": "Тежка катастрофа блокира в събота вечерта главния път Велико Търново-Русе. Кървавият инцидент е станал около 21,50 часа в района между селата Поликраище и Самоводене. В злополучната вечер са се ударили челно два леки автомобила „Фолксваген“ като единият е с великотърновска регистрация. В едната от колите са пътували трима души, а в другата-двама. При страшния сблъсък на място е починал единият от водачите. Пострадали са шофьорът и спътникът му от другата кола. След като бил подаден сигнал на телефон 112, на място са пристигнали екип от пожарникари и две линейки от Велико Търново и Горна Оряховица. Наложило се е огнеборците да режат ламарините на смачканите до неузнаваемост возила, за да извадят ранените. Единият от потърпевшите колабирал в линейката. Тепърва ще се правят огледи на местопроизшествието и ще се изясняват причините за катастрофата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.29", "title": " Един загинал и двама ранени при катастрофа на пътя Велико Търново-Русе\t"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%be%d1%82%d0%be-%d0%b4%d0%b0/", "text": "Въпреки условията на недоимък все още в нашите военновъздушни сили имаме прекрасни мъже и жени, и ще продължаваме напред. Това заяви президентът Румен Радев, който присъства на открития летателен ден в авиобаза „Граф Игнатиево”. За ремонта на Су-25 Радев каза въпросите за този самолет да се задават на правителството. „Надявам се разнобоят вътре да бъде преодолян. Ние имаме нужда от тези самолети. Аз това искам да видя на изхода – един ремонтиран Су-25 надежден още доста години, защото това е ударното средство, с което ние разполагаме до пристигане на нов многофункционален изтребител, до неговото пълно усвояване, до неговото окомплектоване с всичко необходимо. Ще мине доста време. Дотогава Су-25 е необходим”, категоричен е президентът. За Ф-16, Радев каза, че за да бъде този самолет многофункционален, за да може да се експлоатира тук надеждно и да бъде в оперативна готовност, това означава, ако имаме 8 самолета, да летят поне 6-7 от тях. За да стане това, тази начална цена, която беше предложена в началото на месеца, ето това трябва да се плати. Оттам надолу тази разлика в цената, това е за сметка на многофункционални способности, за сметка на въоръжение, на оборудване и на оперативната готовност на самолета. Да, в този вид, в който е, той не може да ни върши работа, така както е приело НС проекта за инвестиционен разход, така, както са заложени минимални бойни възможности за този самолет. Ние трябва да ги постигнем. Оттук нататък правителството трябва така да направи, че по някакъв начин да запълва тази разлика в цените, за да гарантира целия този пакет и най-малкото трябва да бъде откровено. Ако нещо от това не се осигури, да каже колко струва кога смята да се доставя, какво ще остави като наследство на следващите правителства да плащат, защото плащане ще има и то ще бъде голямо, подчерта президентът. 3, 450 млрд. с ДДС, това е пълният пакет. Сега говорим за 2,2 млрд. без ДДС. Направете си сметката, но имаме сериозно орязване. Така че това, което показаха тези прекрасни военнослужещи днес от ВВС, тези професионални възможности, които те имат, трябва да им се гарантира тяхното развитие с този нов самолет. Това означава те да бъдат осигурени, добави Радев. Той каза още, че силно се надява правителството не само да отчете политическия ход, че сме закупили изтребители от нашите стратегически партньори САЩ, но да направи така, че този самолет да има способности. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.29", "title": " Президентът Радев: Правителството да направи така, че Ф-16 да има способности"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b8%d0%bd%d0%b0-%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d1%83%d1%81%d1%82%d0%b0%d0%bd%d0%be%d0%b2%d0%b8%d1%85%d0%bc%d0%b5-%d1%80%d0%b5%d0%b4%d0%b8/", "text": "Установихме редица нарушения при проверка на обекти във ваканционно селище „Елените“. Това написа министърът на туризма Николина Ангелкова в социалната мрежа „Фейсбук“. „Днес заедно с представители на още три институции извършихме проверка на обекти във ваканционно селище “Елените“, за които са получени сигнали за нарушения. Установихме редица отклонения от нормите в Закона за туризма и Наредбата за категоризация на местата за настаняване, както и от изискванията за хора с намалена подвижност“, се посочва в съобщението. „Беше направена проверка и по отношение на олинклузива в комплекса, за който имаме най-сериозни сигнали, както и за чистотата на басейните. Предстои инспекция на всички останали хотели на комплекса. За нарушенията ще бъде съставен акт за административно нарушение, предвиждащо глоба от 1000 до 3000 лв. Инспекциите продължават активно, защото за нас е много важно качеството на услугите“, пише още министър Ангелкова. „В същото време съм изключително удовлетворена от резултатите за взетите проби от водата на всичките 88 плажа по Южното Черноморие. Те са отлични и ще продължат да се правят поне два пъти всеки месец“, добавя тя. ж АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.29", "title": " Николина Ангелкова: Установихме редица нарушения при проверка на обекти във ваканционно селище „Елените“"}
{"url": "https://trud.bg/%d0%b9%d0%be%d1%80%d0%b4%d0%b0%d0%bd%d0%ba%d0%b0-%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d0%b7%d0%b0-10-%d0%b3%d0%be%d0%b4%d0%b8%d0%bd%d0%b8-%d1%81%d0%be%d1%84%d0%b8%d1%8f-%d1%81-2/", "text": "Преди 10 години в столицата имаше 10 км метро, сега са 40, а след няколко месеца ще бъдат 52 км. Това каза кметът на София Йорданка Фандъкова по Дарик радио. “Очевидно е, че за 10 години градът се промени значително. Това са 42 км. ново метро само за 10 години и това не е просто най-удобният градски транспорт, това е проект, който променя средата, променя града и начина на живот на хората и отношението им към града“, добави тя. “Преди 10 години депонирахме 100% битовите отпадъци в града. Днес депонираме 15%. Това стана благодарение на изградените инсталации за битови отпадъци, които помогнаха за решаването на един от най-тежките проблеми на града – кризата с отпадъците. Плановете ни са след няколко години да имаме нулеви отпадъци и нулево депониране на отпадъците“, добави Фандъкова. Според нея видима е и промяната на организацията на градския транспорт. „Не е нужно да се връщам 10 години назад, само преди 5 години се возихме в старите „икаруси“, в който, докато валеше, капеше дъжд. Днес те са в историята. 90% от автобусния парк на града е с най-високия екологичен стандарт евро – 6“, коментира още столичният кмет. „Вече по улиците на София се движат първите 20 електробуса, само след два-три месеца ще имаме още 15. Това са превозни средства с нулеви емисии,“ допълни тя. „25 нови трамвая, първите от десетилетия, 90% подменен тролейбусен транспорт. Това е коренна промяна в обществения транспорт на града, което е най-важната предпоставка за това хората да оставят собствените си автомобили“, изтъкна още Фандъкова. Според нея управлението на София има чувствителен напредък във всички сфери. „Първият от няколко години нов градски парк – „Възраждане“, който в момента се разширява, първият аквапарк с минерална вода, обновени са почти всички градски паркове, в момента се работи в „Западен парк“. „За тези 10 години построихме 90 нови сгради на детски градини, 4 нови училища, в момента строим 10 нови училищни сгради и очаквам следващата година, когато бъдат завършени, да няма училище без физкултурен салон“, изтъкна тя.", "date": "2019.06.29", "title": " Йорданка Фандъкова: За 10 години София се промени значително\t"}
{"url": "https://trud.bg/%d0%bc%d0%b0%d0%ba%d0%b5%d0%b4%d0%be%d0%bd%d0%b8%d1%8f-%d0%b8%d0%bc%d0%b0%d0%bc%d0%b5-%d0%b8%d0%bd%d1%82%d0%b5%d1%80%d0%b5%d1%81-%d0%b4%d0%b0-%d1%83%d1%87%d0%b0%d1%81%d1%82%d0%b2%d0%b0%d0%bc%d0%b5/", "text": "Оценката на Северна Македония е, че най-бързият, най-простият и най-евтиният начин да се осигури базисна енергия за по-дълъг срок е чрез атомната централа Белене в България и с включване в изграждането й. Това заяви вицепремиерът на Северна Македония Кочо Ангушев, съобщи БТА. „Българската страна обяви, че събира оферти, в което на практика търси партньори за този проект. Ние като държава вероятно трябва да видим нашия интерес да участваме в такъв обект, тъй като с хода на времето губим базисната си енергия, защото нямаме въглища“, каза Ангушев. Пояснявайки, че Македония няма други енергийни източници, вицепремиерът подчерта, че тъкмо затова македонската страна е проявила интерес за участие в Белене. „Все още обаче концепцията от българска страна не е ясна и те нямат изградена докрай финансова конструкция, нито структура на заинтересуваните страни. Виждам, че целият регион изразява интерес за участие в този проект. Мисля, че е много рано да се говори за някаква конкретна реализация“, каза Ангушев.", "date": "2019.06.29", "title": " Македония: Имаме интерес да участваме в АЕЦ Белене, но проектът е далече от реализация"}
{"url": "https://trud.bg/%d0%b8%d0%b7%d0%bc%d1%8a%d1%87%d0%b5%d0%bd%d0%b8%d1%8f%d1%82-%d0%b3%d0%b5%d1%80%d0%be%d0%b8%d0%b7%d1%8a%d0%bc-%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d1%8f/", "text": "И българските военни герои заслужават свой ден С повече от 30 години опит в модата и живота на висшето общество, Евгени ще отразява за вас горещите моменти от живота на богатите и известните. Лорд Минчев ще се изказва по злободневни теми, ще посочва модните личности на деня, ще бъде в началото и края на червения килим… По принцип сме горда нация. По-скоро – горделива. Самонадеяни сме, но не самоуверени… Тупаме се в гърдите, но там освен силикон или хранителни добавки, май няма нищо, което да удостовери пословичния български героизъм. Във Великобритания честват деня на ветераните. На 11 ноември всички британци и гости поставят червен мак на ревера си, може да намерите такъв за паунд, ако е от картонче или за доста повече под формата на бижу. Средствата отиват за Британския кралски легион, чиито приятел и дарител съм. Това е безапелационна национална гордост и този ден много силно и задълбочено показва загрижеността към воювалите за страната и за света. Не съм сигурен дали българските военно герои имат своя ден, но знам, че със сигурност го заслужават. И ако съществува такъв ден, може би той клечи някъде, валиден за шепа анонимни хора, които според възможностите и вкуса си го отбелязват. А българската национална гордост, още повече във времена като днешните, изисква по-високо вдигнати знамена, по-категоричен марш на самочувствието, страстно  заявено чувство на обич и преклонение пред българските герои.   Беатрис фон Трескоу Световноизвестната дизайнерка, базирана с прекрасен бутик в Нотинг Хил, е днешната ми модна воля.  Създател на неподражаем стил, разпознаван в редица държави, Беатрис има привилегията да носи собствените си дрехи. Фон Трескоу е облечена в гащеризон в цветове, които покоряват окото и се плъзгат по зениците. Те са пламенни, необичайни, възхитителни и на място в лятната палитра на сезона. Беатрис съчетава всичко това с оригинални бижута, измежду които блещукат с вибриращ чар мъниста и други допълнения. Пленителни са очилата, както и бледият ,отвлечен грим…       Есил на 50, пее песен на Лили Попфолк звездата Есил Дюран се готви да отпразнува своя юбилей. Започнала кариера като Силвия Горанова, а след промените върнала истинското си име Исмегюл, изпълнителката на „SMS ли чакаш ти“, зае достойно място в редиците на българския попфолк. Малцина знаят, че Есил е завършила консерватория и с лекота изпълнява естрадни и джаз песни. Само седмица преди да навърши 50, тя записа песента на Янко Миладинов „Аз те мисля Родино” , изпълнена в годините от Лили Иванова. Клипът към песента ще бъде показан по време на юбилейната й вечер, за което тя сподели на Руслан Мъйнов по време на парти на Кристиан оф Рома.     Диона запя с Галин Нова песен с Галин записа симпатичната Диона. Звездата от последния „Вип брадър“ се довери за музиката на Светлин Къслев, а текстът е неин. Видеото е осъществено от Будабаз, двама младежи, които напоследък гръмнаха с добри видеа и подкрепят морално певицата. За заснемане на клипа младата звезда се е доверила  на  Венелин Кондаков и екип от стилисти и гримьори. С Галин отдавна обмислят да направят нещо заедно, обаче шансът им се изплъзва. Тази моя песен, казва Диона, стоеше като демо в компютъра от около година и му я пуснах по време на снимките на VIRAL ( онлайн сериала, който ни сближи допълнително). Той се изкефи и аз му предложих да го направим заедно. Дуетът бързо набира скорост и вече е оценен от милионите почитатели на Галин и почти толкова потенциални на Диона.", "date": "2019.06.29", "title": " Измъченият героизъм на България\t"}
{"url": "https://trud.bg/%d0%bf%d1%83%d1%82%d0%b8%d0%bd-%d1%89%d0%b5-%d0%bd%d0%b0%d0%bf%d1%80%d0%b0%d0%b2%d0%b8%d0%bc-%d0%b2%d1%81%d0%b8%d1%87%d0%ba%d0%be-%d0%b2%d1%8a%d0%b7%d0%bc%d0%be%d0%b6%d0%bd%d0%be-%d0%b4%d0%b0-%d0%bf/", "text": "Президентът на Русия Владимир Путин заяви днес, че Москва ще направи всичко възможно за подобряването на отношенията с Вашингтон, обтегнати от години заради Украйна и предполагаемата руска намеса в изборите в САЩ, стобщи БТА. На пресконференция в Осака Путин окачестви форума на Г-20 като „добра, благоприятна за бизнеса и прагматична“ среща. Той подчерта, че по време на разговора си с президента на САЩ Доналд Тръмп вчера двамата са се съгласили за подобряване на двустранните икономически връзки. По думите на руския президент Русия и САЩ разбират, че трябва да намерят начин „да излязат от настоящото положение“ и сили „да обърнат страницата и да продължат напред“. На въпрос за вероятността САЩ да наложат нови санкции на Русия Путин отговори, че Вашингтон сам решава как да гради отношенията си с Москва. Путин отбеляза, че е обсъдил с Тръмп обвиненията за намеса в изборите и ситуацията във Венецуела, но не навлезе в подробности. Руският държавен глава изрази и желанието си да подобри отношенията с Великобритания, влошени силно заради покушението на британска територия срещу бивш руски шпионин, но подчерта, че премиерът Тереза Мей е заела твърда позиция по време на вчерашната им среща в Осака. Канцеларията на Мей съобщи, че тя е приканила Москва да предаде двамата руски граждани, заподозрени за отравянето на Сергей Скрипал и дъщеря му в Солсбъри миналата година. По-рано днес Тръмп  , че Путин го е поканил на церемонията догодина по случай 75-годишнината от победата над нацистка Германия.", "date": "2019.06.29", "title": " Путин: Ще направим всичко възможно да подобрим отношенията със САЩ"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8-%d1%81%d1%8a%d0%b7%d0%b4%d0%b0%d0%b2%d0%b0%d1%82-%d0%bc%d0%be%d1%82%d0%be%d1%86%d0%b8%d0%ba%d0%bb%d0%b5%d1%82-%d0%b7%d0%b0-%d1%85%d0%be%d1%80%d0%b0-%d1%81/", "text": "Целта е книжките на хора с увреждания да бъдат легализирани Български предприемачи разработиха първия у нас мотоциклет, който е адаптиран за хора с увреждания на долните крайници. Това е екипът „Adrenaline Dream Team”, който стои и зад разработването на още иновативни проекти, които значително подобряват живота на тези хора. Голямото им постижение е уникалният Omnibot, който вдига „на крака” пострадали в инвалидна количка. Единствени в България създават и други помощни приспособления, изцяло съобразени с индивидуалните нужди на различните хора. Наричат мястото, където се раждат и изпълняват идеите, работилница за чудеса и това всъщност съвсем не е случайно или пресилено. Преди повече от година си поставят нова смела и амбициозна задача – да направят мотоциклет, който да може да се управлява от хора с парализа на долните крайници. Нещо, което за много от тях е сбъдване на една, на пръв поглед, загубена мечта. „Когато се запознах с Любомир Василев, (на когото е идеята за създаването на Omnibot), търсейки помещение под наем, той ми разказа, че с двама негови приятели, които са с увреждания на гръбначния стълб, са решили да направят мотор, който те да могат да карат. Двамата са бивши мотористи и макар състоянието им да е следствие на катастрофа с мотор, тяхната мечта е отново да карат. Аз веднага се посветих на идеята, защото и аз самият съм моторист от 13-годишен”, разказа пред „Труд” инж. Димитър Ортаков-Омбрето. Ортаков проектира и изработва уникалната механизирана количка Omnibot, за която „Труд” ви разказа, от самото начало. Преди това се занимавал със състезателни автомобили, изработва и проектира окачвания, освен това е първият български механик, на първия наш отбор в легендарното състезание рали „Дакар” през 2012 г. „Знам каква е тръпката и че едно падане никога няма да ме откаже от мотора, това е най-малкият проблем да паднеш, дори е част от играта. Когато човек се качва на мотор знае, че съществува възможността да падне от него, защото той е само на две колела”, казва още Димитър.  Той се присъединява към идеята на Любомир и приятелите му, когато те вече са измислили начина за превключване на скорости. „При мотора превключването на скорости става с крак, а това при тези хора е невъзможно, защото те нямат управление върху долните крайници. Затова то е изнесено на волана и става с помощта на две копчета”, обяснява инженерът. Той посочва, че основната разлика на създадената от тях машина са помощните колела. „Хората, които нямат чувствителност в долните крайници не могат да се подпрат, така че да задържат мотора в равновесно състояние, когато той започне да се движи бавно и спре. Затова сложихме едни специални помощни колела, които се вдигат и пускат, когато моторът започне да се движи бавно – ако чакат на светофар или искат да спрат. В момента, в който наберат достатъчно скорост и усетят, че контролират машината, ги вдигат и вече карането е като обикновен мотор. Това позволява на човек да се наслади на цялото удоволствие – лягането в завои, ускоряването, спирането, без да има помощни колела, които да го нарушат, защото те са прибрани през това време. Планираме и подобрение, така че спирачният апарат на предната спирачка да задейства и задната”, каза още Ортаков. Спускането и вдигането на колелата става с помощта на пневматична система. „Избрахме такава, защото тя има най-бързо действие – когато в някоя ситуация трябва бързо пускане на колела, тази система позволява това да стане. Управлението е с копче отново от волана. Искаме да го направим да става автоматично и при скорост по-ниска от 2-3 км/ч да се спускат. Защото много често от адреналина и тръпката човек забравя да ги пусне, което води до много неприятно падане на място. Този мотор, който сме създали няма предпазител – едни тръби, които се слагат отстрани, така че, когато човек падне да опре на тях, а не на себе си, но в новия модел ще бъдат сложени”, обясни инженерът. При този мотор задният куфар вече не е за багаж, а в него в разположена самата система на колелата. На таблото се отчита налягането, в бъдещия модел при определено падане на нивото, при което системата не може да се задейства, ще има сигнализация. Защото в момента, ако човек загуби равновесие, тя ще успее да го изправи до някаква степен, посочва Ортаков. Засега мотоциклетът е на етап тест драйв – такъв вече е правен с 15 човека с увреждания. Те са изключително щастливи, че имат тази възможност – някои от тях за първи път се качват, други са можели да управляват и преди това. „Проблемът е, че в България не е валидна книжката за мотоциклет за хора с увреждания и това е нещо, за което се опитваме да допринесем. Целта ни е да са се легализират тези книжки”, разказа пред „Труд” Радостина Минина от екипа на „Good boys custum”. Тя допълва, че се разработва и кайтсърф за хора с увреждания, както и ски. „Хората с увреждания основно си стоят вкъщи, нямат никакви по-екстремни преживявания, от които могат да се възползват. На тях им трябва някой, който да иницира подобни активности и да ги изведе извън дома-сред обществото”, добави пред вестника Росица Анчева от екипа.", "date": "2019.06.29", "title": " Българи създават мотоциклет за хора с увреждания\t"}
{"url": "https://trud.bg/%d1%81%d1%82%d0%b0%d0%bd%d0%b8%d0%bc%d0%b8%d1%80%d0%b0-%d0%bf%d0%b5%d1%82%d1%80%d0%be%d0%b2%d0%b0-%d1%81%d0%bf%d0%b5%d1%87%d0%b5%d0%bb%d0%b8-%d0%b7%d0%bb%d0%b0%d1%82%d0%b5%d0%bd-%d0%bc%d0%b5%d0%b4/", "text": "Станимира Петрова донесе втори златен медал за България от европейските игри в Минск. Световната шампионка от 2014 г. спечели титлата в категорият до 57 кг, побеждавайки ирландката Михаела Уолш с 4:1 съдийски гласа. Преди Петрова злато за страната ни завоюва Мария Оряшкова в самбото. Петрова и Уолш проведоха бой от дистанция, в който по-високата класа на българката си каза думата. В първия рунд тя бе по-добрата на ринга, вторият бе равностоен, а в третия тя започна  да играе освободено, усещайки, че печели мача. Европейските игри завършват в неделя, а до момента българските спортисти спечелиха 17 медала – два златни, 7 сребърни и осем бронзови. При мъжете в кат. 52 кг Даниел Асенов стана жертва на много спорно съдийско решение, присъдило титлата на испанеца Ескобар. Зрителите в залата дълго освиркваха реферите след края на финала. Така Даниел спечели за България седмото сребро на  Европейските игри в Минск и стана европейски вицешампион, тъй като боксовият турнир при мъжете е със  статут на континентално първенство. Снимки: БОК, Костадин Андонов", "date": "2019.06.29", "title": " Станимира Петрова спечели златен медал на Европейските игри в Минск"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d0%bf%d1%80%d0%be%d0%b2%d0%b5%d1%80%d1%8f%d0%b2%d0%b0-%d1%81%d0%b5-%d1%81%d0%b8%d0%b3%d0%bd/", "text": "Проверява се сигнал за високи цени на чадъри и шезлонги на плаж „Перла“. Това съобщи министър Николина след проверка на четири институции в “Елените“, съобщиха от пресцентъра на Министерството на туризма. При проверка по сигнали за нередности в хотелн от ваканционно селище „Елените“ установихме редица нарушения по отношение на хората с намалена подвижност. Липсват условия, които да отговарят на изискванията както на Закона за туризма, така и на Наредбата за категоризация на местата за настаняване“, посочи Ангелкова. Министърът информира, че за нарушенията ще бъде съставен акт за административно нарушение, предвиждащо глоба в размерн от 1000 до 3000 лв. Специализираната комисия предстои да установи колко точно ще бъде размерът й. С другите контролни институции  беше направена проверка по отношение на олинклузива в комплекса, за който имаме най-сериозни сигнали, както и за чистотата на басейните. Предстои инспекция на всички останали хотели на територията на „Елените“, защото за нас е много важно качеството на услугите, посочи министър Ангелкова. То трябва да отговаря на нормативните изисквания и затова министерството реагира на всеки сигнал и ще бъде безкомпромисно спрямо нарушителите. Здравната инспекция е извършила 8 проверки и е направила 4 предписания относно сградния фонд и оборудването, като на места е открила счупени плочки, мухъл, инсекти. Даден е 10-дневен срок за отстраняване на нередностите, след което обектите ще бъдат проверени отново и ако бъдат установени пак нарушения, предстои затваряне. Направени са предписания за поставяне на мрежи със срок една седмица за изпълнение. Взети са и повторни проби от водата на басейна на хотела, като резултатите ще са ясни до дни. Министър Ангелкова изрази удовлетворение от резултатите след взети проби от водата на всичките 88 плажа по Южното Черноморие. Директорът на РЗИ-Бургас д-р Георги Паздеров потвърди, че резултатите от тях в началото на сезона са отлични и че проба на водата се прави поне два пъти всеки месец. В отговор на журналистически въпроси министър Ангелкова съобщи, че е възложила проверка на изграждащо се заведение до самия бряг в Ахтопол, за което предупредиха посетители. Прави се геодезично измерване, за да се прецени дали заради природните процеси плажът не е „изяден“ в тази част. Резултатите ще посочат дали е необходимо да се промени одобрената от министерството схема за разполагане на обекти по ивицата, която е отпреди няколко месеца и когато всичко е било в норма. Ако е необходимо, схемата ще бъде променена, увери тя. Що се отнася до сигнал за високи цени на чадъри и шезлонги на плаж Перла, за което беше също огласено в публичното пространство, министър Ангелкова поясни, че проверяващите екипи на ведомството са на проверка на място. Инспектират казуса, както и съотношението на платената зона. Тя припомни обаче, че това е стара концесия от времето, когато плажовете не са били в правомощията на Министерството на туризма, и в случая не се прилага новото изискване предложената цена на съоръженията да е с 40 процента тежест при избора на концесионер. Министърът изрази надежда, че концесионерът ще направи преценка на цените и ще положи усилия, за да не увреди имиджът на продукта, който предлага. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.29", "title": " Министър Ангелкова: Проверява се сигнал за високи цени на чадъри и шезлонги на плаж „Перла“"}
{"url": "https://trud.bg/%d0%b7%d0%b5%d0%bc%d0%b5%d1%82%d1%80%d0%b5%d1%81%d0%b5%d0%bd%d0%b8%d0%b5-4-7-%d0%bf%d0%be-%d1%80%d0%b8%d1%85%d1%82%d0%b5%d1%80-%d1%80%d0%b0%d0%b7%d0%bb%d1%8e%d0%bb%d1%8f-%d0%b0%d0%bb%d0%b1%d0%b0%d0%bd/", "text": "Земетресение с магнитуд 4.7 по Рихтер е регистрирано на границата между Албания и Гърция , усетено е и в Македония, показва справка на страницата на Европейския средиземноморски сеизмологичен център. Трусът е усетен в 15:01 часа местно време (16:01 часа българско време) на 17 километра южно от албанския град Корча и на 128 километра югоизточно от столицата Тирана. Земетресението е усетено силно в Южна Албания и Северозападна Гърция, а по слабо и в района на Охридското и Преспанското езеро. Засега няма информация за пострадали хора и нанесени материални щети. Районът на епицентъра е засегнат от продължаваща сеизмична активност в последния месец.", "date": "2019.06.29", "title": " Земетресение 4.7 по Рихтер разлюля Албания, усетиха го и в Северна Македония"}
{"url": "https://trud.bg/%d0%bd%d0%b8%d0%bd%d0%be%d0%b2%d0%b0-%d0%b3%d0%be%d0%bd%d0%b8-%d0%b6%d0%b0%d0%b1%d0%bb%d1%8f%d0%bd%d0%be%d0%b2-%d0%be%d1%82-%d1%80%d1%8a%d0%ba%d0%be%d0%b2%d0%be%d0%b4%d1%81%d1%82%d0%b2%d0%be%d1%82/", "text": "Председателят на БСП Корнелия Нинова ще предложи промени в ръководството на партията на утрешния пленум, съобщи  . Соцводачката ще предложи изключването на Валери Жаблянов от Изпълнителното бюро на столетницата. Като основен аргумент за отстраняването на Жаблянов ще бъде посочено, че той не е отишъл на заседанието на Парламентарната асамблея на Съвета на Европа (ПАСЕ) , където се е разглеждала резолюция за Истанбулската конвенция, за която той е трябвало да гласува против в унисон с партийната позиция на БСП. Тази седмица ПАСЕ одобри резолюция, с която изказа подкрепа за т.н Истанбулска конвенция. От гласувалите 96 национални представители в ПАСЕ „за“ резолюцията се обявиха 89, четирима се въздържаха, а 3 са „против“. Единственият български депутат, който гласува против беше Красимир Богданов от ВМРО.", "date": "2019.06.29", "title": " Нинова гони Жаблянов от ръководството на БСП\t"}
{"url": "https://trud.bg/%d1%84%d1%83%d1%82%d0%b1%d0%be%d0%bb%d0%b8%d1%81%d1%82%d1%8a%d1%82-%d1%83%d0%b5%d1%81%d0%bb%d0%b8-%d1%81%d0%bd%d0%b0%d0%b9%d0%b4%d0%b5%d1%80-%d0%b5-%d0%b1%d0%b8%d0%bb-%d0%b0%d1%80%d0%b5%d1%81%d1%82/", "text": "Холандският футболист Уесли Снайдер е бил арестуван в родния си град Утрехт заради вандалска проява срещу чужд автомобил в нощта на 24 юни, информира „Алгемеен Дагбад“. 35-годишният бивш национал на „лалетата“ е бил задържан, след като се качил на покрива на кола и започнал да танцува. В резултат на това върху превозното средство останали вдлъбнатини. Снайдер, който в момента е играч на катарския „Ал Гарафа“, е платил щетите върху автомобила.", "date": "2019.06.29", "title": " Футболистът Уесли Снайдер е бил арестуван заради вандалска проява"}
{"url": "https://trud.bg/%d0%b2%d0%bb%d0%b0%d0%b4%d0%b8%d0%bc%d0%b8%d1%80-%d0%bf%d1%83%d1%82%d0%b8%d0%bd-%d1%81%d0%bc%d1%8f%d1%82%d0%b0-%d1%87%d0%b5-%d0%b8%d0%bc%d0%b0-%d0%bd%d0%b0%d0%bf%d1%80%d0%b5%d0%b4%d1%8a%d0%ba-%d0%ba/", "text": "Руският президент Владимир Путин каза днес, че е постигнат напредък към слагане на край на конфликта в Източна Украйна между подкрепяните от Москва сепаратисти и правителствените сили, предаде ДПА. Путин даде за пример освобождаването тази седмица на четирима бунтовници сепаратисти, които бяха държани от Украйна в продължение на няколко години. Киев нарече това „жест на добра воля“. Освен това Киев предприе по-помирителен подход към спора с конфискуването на три плавателни съда на украинските военноморски сили и залавянето на 24 души от екипажа им в Керченския проток край Крим през ноември, заяви Путин на срещата на върха на Г-20 в Япония, предаде Интерфакс. Русия, която анексира Крим от съседна Украйна преди пет години, твърди, че украинските съдове незаконно са влезли в териториалните й води. Украйна смята Крим за своя територия. Украинският президент Володимир Зеленски даде тази седмица сигнал, че е готов да работи с Москва за постигане на сделка за освобождаването на моряците. Той обаче намекна, че такова споразумение е възможно след парламентарните избори в Украйна на 21 юли. Путин каза, че е възможно Русия да постави като условие на Украйна да признае, че нейни кораби са влезли в руски териториални води. Руският лидер каза, че е разговарял за конфликта в Украйна с американския президент Доналд Тръмп и германския канцлер Ангела Меркел по време на Г-20 в Япония. Двамата с Меркел са били на мнение, че преговорите в т.нар. Нормандски формат – Украйна, Русия, Германия и Франция – трябва да продължат, въпреки че няма дата за следваща среща.", "date": "2019.06.29", "title": " Владимир Путин смята, че има напредък към уреждане на конфликта в Източна Украйна"}
{"url": "https://trud.bg/%d0%bd%d0%be%d1%89%d1%82%d0%b0-%d0%bd%d0%b0-%d1%81%d1%82%d1%80%d0%b0%d1%88%d0%bd%d0%b8%d1%82%d0%b5-%d0%ba%d1%83%d0%ba%d0%bb%d0%b8/", "text": "Вера Фармига отново е прелестна Великолепната Вера Фармига отново е прелестна в премиерния хорър “Анабел 3”. Оригиналното заглавия на новата ужасия е “Аnnabelle Comes Home”. Филмът всъщност е шестото заглавие в доста успешната споделена жанрова вселена на “Заклинанието” и “Анабел”. В момента дори се готвят още три филма, от франчайза, припомнят от operationkino.net.  Това са “Заклинанието 3”, “Монахинята 2” и “The Crooked Man”. Ето го и сюжета на премиерния “Анабел 3”. Решени да попречат на Анабел да причини още ужасяващи дела, Ед и Лорейн Уорън – специалистите по духове, паранормални събития и демони, заключват зловещата кукла в специалната им стая за обладани артефакти в техния дом. Там те я поставят на “безопасно” място зад свещено стъкло и произнасят благословия над куклата с помощта на свещеник. Но по време на една ужасяваща вечер, Анабел успява да събуди всички лоши духове в стаята, които откриват нова мишена, върху която да насочат своите сили – 10-годишната дъщеря на Ед и Лорейн, Джуди и нейните приятели. “Annabelle Comes Home” ще е режисьорският дебют на Гари Дауберман, който досега е бил само в ролята на сценарист както на някои от продукциите от тази филмова вселена като “Анабел” и “Анабел: Сътворение”, така и на други хорър хитове като “То” (включително и втората част, която очакваме през септември). Сценарият също е негово дело и е по идея на Джеймс Уан, който, както обикновено, е и в ролята на продуцент. В ролите освен великолепната Вера Фармига, са още Патрик Уилсън, Микена Грейс, Мадисън Айсман и др.", "date": "2019.06.29", "title": " Нощта на страшните кукли\t"}
{"url": "https://trud.bg/%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb-%d0%b1%d0%bb%d1%8a%d1%81%d0%bd%d0%b0-%d0%b8-%d1%83%d0%b1%d0%b8-%d0%b4%d0%b5%d1%82%d0%b5-%d0%bd%d0%b0-%d0%bf%d0%b0%d1%80%d0%ba%d0%b8%d0%bd%d0%b3/", "text": "Автомобил с чуждестранна регистрация премаза и уби дете на паркинг във Варна. Тежкият инцидент станал около 17 ч пред ресторант в Морската градина, съобщиха от полицията. Колата блъснала детето при маневра, а ударът се оказал фатален. На място текат действия по разследване на обстоятелствата около произшествието, изясняват се причините за него, уточниха от полицията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.29", "title": " Кола премаза дете на паркинг във Варна"}
{"url": "https://trud.bg/%d0%b4%d0%bd%d0%b5%d1%81-%d0%b5-%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be%d0%b4%d0%bd%d0%b8%d1%8f%d1%82-%d0%b4%d0%b5%d0%bd-%d0%b7%d0%b0-%d0%b1%d0%b5%d0%b7%d0%be%d0%bf%d0%b0%d1%81%d0%bd/", "text": "Днес е Международният ден за безопасност на движението по пътищата. Правителството прие решение за обявяване на такъв ден с цел популяризирането на темата чрез провеждане на различни мероприятия, информационни и образователни кампании. С решение на Министерски съвет, 2019 година бе определена за година на активна работа по опазване живота и здравето на участниците в движението под мотото „Пази семейството си на пътя“. В продължение на тази практика, обявяването на 29 юни за ден на безопасността на движението по пътищата ще създаде възможност за ежегодно отчитане на постигнатите резултати, за споделяне на опита на различните ведомства и организации, работещи в тази област, както и за вземане на нови решения за предприемане на превантивни мерки, насочени към безопасност на транспортните системи. По този повод министърът на регионалното развитие и благоустройството Петя Аврамова, заедно с министъра на вътрешните работи Младен Маринов, председателя на Държавна агенция „Безопасност на движението по пътищата“ Малина Крумова и заместник-министъра на транспорта, информационните технологии и съобщенията Ангел Попов ще открият международна кръгла маса „Ефективни модели и инструменти за повишаване на безопасността на транспортната система“. Събитието се организира от държавната агенция. За участие във форума в страната ни пристигат експерти от водещи международни организации в областта на пътната безопасност, сред които на Конфедерация на пътните администрации в Европа (CEDR), Европейския съвет за безопасност на транспорта (ETSC), Белгийския съвет за пътна безопасност (VIAS Institute) и др. По време на събитието ще бъде обсъдена практиката на европейските пътни администрации за прилагане на инструменти за превенция и повишаване на безопасността на инфраструктурата; механизмите за подобряване на взаимодействието на човека с инфраструктурата; българският и чуждият опит при провеждането на инспекции по пътна безопасност. Ще бъдат представени и новите изисквания на Директива 2008/96 за повишаване на пътната безопасност, както и иновативни начини за финансиране на пътната инфраструктура.", "date": "2019.06.29", "title": " Днес е Международният ден за безопасност на движението по пътищата"}
{"url": "https://trud.bg/%d1%81%d0%b8%d0%bd%d0%be%d0%bf%d1%82%d0%b8%d0%ba-%d1%82%d0%b5%d0%bc%d0%bf%d0%b5%d1%80%d0%b0%d1%82%d1%83%d1%80%d0%b8-%d0%b4%d0%be-36-41-%d0%b3%d1%80%d0%b0%d0%b4%d1%83%d1%81%d0%b0-%d0%bd%d0%b8-%d0%be/", "text": "Ако се върнем назад във времето, ще видим, че дори у нас е имало доста високи температури, каквито във Франция и Испания. Това каза синоптикът от НИМХ Анастасия Стойчева по Нова ТВ във връзка с горещата вълна в Европа. „Обикновено, когато в Западна Европа температурите са високи, в източната част на континента времето е точно обратното”, добави тя. Тя допълни, че в последните дни бурите у нас са краткотрайни, но доста интензивни. „Това се случва при развитие на мощни купесто-дъждовни облаци. От север на юг премина атмосферен фронт, който се прояви в част от страната. Тази нощ във Велико Търново са паднали 21 литра на квадратен метър”, каза още Анастасия Стойчева. По думите й след събота се очаква стабилизиране на времето, а днес може да е последният ден, в който ще превали. „През следващите дни ни очаква горещо време. Първите дни на юли ще бъдат много слънчеви. Валежите ще бъдат под нормата. Най-високите температури ще бъдат между 36 и 41 градуса“, каза още Анастасия Стойчева.", "date": "2019.06.29", "title": " Синоптик: Температури до 36-41 градуса ни очакват през следващите дни"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%bf%d1%80%d0%b5%d0%b4%d0%b8-1340-%d0%b3%d0%be%d0%b4%d0%b8%d0%bd%d0%b8-%d0%b8-%d0%bd%d0%b0%d0%bf%d1%80%d0%b5%d0%b4/", "text": "Колаж от две толкова близки по история, дух и така различни по битност страни – Германия и България Столицата на Източната Римска Империя. Настъпва часът на Кучето… по източния календар. Някъде след 20 ч по лятното часово време на сегашните нормативи от ЕС. В тези часове светът сякаш спира… Всичко утихва… Дори вятърът застива… и той се подготвя за нощния цикъл. Това е часът на Здрача…Тогава се отварят вратите между двата свята. По тясната уличка на Константинопол вървят устремено двама мъже и един младеж, бързат. По паралелните улички също бързат гвардейците на Империята- стратиотис. За засадата! Тя ще се осъществи само през две преки… Набелязаните три цели не трябва да стигат до конете… Групата на тримата се трансформира… младежът е поставен в средата…вече… почти тичат… В движение блясват остриета… падат наметала… Блестят и капките пот по напомпаните от адреналина мускули на телата на мъжете… Косо падащите лъчи на здрача придават лилав оттенък на странните татуировки по кожата на двамата бойци със свързани в оплетка знаци на непознат бог… Тангра. Пред тях улицата вече е затворена от щитове… От страничните пресечки се чуват стъпките на групата за захват. Това е… Засадата! Тактиката на СпецНаз… стара като света: 1.Група за бойно охранение, 2. Екип за захват, 3. Група за изолиране на района на засадата. От това нещо няма измъкване! Освен, ако не си го правил и знаеш къде е уязвимото място. Двамата мъже набират скорост, придържат близко младежа. И атакуват групата пред тях. Директен щурм! Пробив на засадата, там където уж е най-силна. Описали са ги като два вихъра, две сфери от скорост и стомана. Гвардията на стратиотите поддава. Осъществен е пробив, той е разширен. Младежът минава. Двамата мъже затварят пробива вече отвън. Атакуват отново, и отново. Докато лъчите на здрача смесват лилавите оттенъци на татусите на Тангра с червените пулсиращи струи на кръвта. Те са вече в другия свят. В часа на Здрача. Това е вихърът на бойната динамична сфера! С тази тактика тепърва ще сблъскват стотици и стотици стратиотиси… и ще загиват от векторната наложена енергия на удара, умножен по квадрата на скоростта. Чиста кинематика. Движенията в сфера ще ги различите в съвременната практика на китайските форми на Багуа-Джан, Тай-Чи-Чуан и японското Айкидо, признати като най-високо ниво в бойните изкуства. Младежът е Кубрат. Офицерите от личната му охрана, сформирали структурираната около него Сфера, са неизвестни. Нито един от тях не е бил българин. Те са били уногури. Имали са мисия. Двамата майстори са охранявали младеж от рода на водачите им Дуло, а това им е било достатъчно. И той е имал мисия. Тя ще се развие в нещо, което сега му казват Start-Up. Нарекъл го е България. Бил е изключително обаятелен мъж! Харизматичен водач! Образован, начетен. Умел пълководец. Дипломат и политик, вещ в дворцовите интриги на Константинопол. Верен приятел, държащ на клетвата си пред неговия връстник Император Ираклион I. Будител, въстаник. Оглавил бунта и извоювал свободата. Обединител на три силни и воинствени племена. Не само… Убедил ги да си слеят историята, да променат дори имената на племената си, да създадат обща и единна държава България. Пробивът на засадата по тесните улички на столицата на Източния Рим си е струвала саможертвата и както сега се прави отчет в бизнес корпорациите – Анализ Цена – Полза (Cost – Benefit Analys)…Цена 2 – полза…13 века България! (метафорично) Царствените му атрибути, Мечът и Пръстенът бяха един месец изложени в столицата на единствената държава на Земята, запазила името на Проекта. Мечът, Мечтата и Началото на България. Стояха самотни в залата, посещавани от единици хора, наречени от него с името българи. Нямаше ги тълпите от ученици, военни, държавници (освен премиерът), както би се полагало на Канас Ювиги Курт – Кубратус – Патрициус! Парадният прав меч, изложен във витринаж, климатизиран, можеше да бъде разглеждан от 5 см разстояние, нещо недопустимо докато е бил носен от него. Охраната не е допускала приближаване на дистанция за хвърлено с точност острие – 25 м. И пак празна зала. И пак никой не разказва нашата версия на историята ни. Оставили сме я на другите. Неволно сред тези Мечти за собствена държава, Мечове, Печати, битки и победи възниква един колаж за 1340 години след събитията къде сме и защо липсваме…?! Дори клип за него не направихме. А другите правят за себе си и победите. Колажът е от две толкова близки по история, дух и така различни по битност страни Германия и България.  Групата Rammstein и тяхната история на Германия – в последния им клип „Deutschland“. Те си разказват тяхната история от времената на Западната Римска Империя.  Умишлено следвам техният наратив:  Нашата История е по-древна и героична, но… не я разказваме;  Те от Свещената Римска Империя и Фридрих Барбароса.  Ние от Кубрат, Аспарух през Крум, но не го разказваме;  Те от Тевтонския орден и кръстоносните походи.  Ние от Калоян, който им разби бронирания рицарски „клин“, но не го разказваме;  Те от Райха…  Ние от режима на пълномощията, те да… ние – не;  Те от ГДР-то…  Ние от НРБ-то… но не го разказваме. Те от RAF – „Rote Armee Fraktion“ и времената на терора. Даже Улрике Майнхоф е персонаж в клипа. Групата Бадер-Майнхоф ликвидира генералния прокурор на ФРГ, отвлече лидера на политическа партия, осъществи покушение над командващия на САЩ в Европа, ликвидира шефа на Дойче Банк, завзе квартирата на ОПЕК във Виена. Пред „RAF“ ислямистите в Европа са просто на ниво гимназия. Групата беше неутрализирана в България. Заловиха ги нашите командоси от НРБ-то на морето по молба на ФРГ-то и то по времето на Живков. Явно сме се разбирали добре за европейските ценности, двете държави дори тогава…! Страшен скандал се завихря тогава с Маркус Волф – шефът на всемогъщата „ЩАЗИ“. Операцията не е съгласувана с него. При ареста пропада и негов ключов агент, внедрен в теростичната групировка. Ние, пак странно не го казваме;  Тяхната Германия:  Надменна;  Недосегаема;  Превземана;  Подарявана;  Изненадвана;  Атакувана;  И нашата България същата…, но си мълчим.  Тяхната страна, капитулирала, обхваната в бази… Тяхната Канцлерка подслушвана, целият военно-политически и бизнес елит – също, въпреки това газовите им и бизнес проекти вървят на фаза – Северен поток-2, нашите – на фаза „нула“. Те преустройват Европа, правят обща държава с Франция, конструират Евроармия. Ние чакаме какво ще ни се случи.  Те с визия за история, за политика… Ние – за забавления и реалити програми.  Те очакват равностойни партньори сред нас, поддръжници на визията им…  Ние очакваме нови хегемони.  Създателят на държавата им прусакът Бисмарк е нарекъл България прусаците (техните по дух) на Балканите. Попитайте сегашен немски политик дали ще го повтори?! Те разединени в ума, обединени в сърцето, но с мисъл за Германия, която както в текста на припева си Rammstein казват, че „Така обичат… и така презират!“ Ние в ума разединени, в сърцето само презиращи.  Те – пазещи Духа на победители… Ние обладани в духа на потребители.  Те излизащи от дискотеката… Ние навряни в чалготеката.  Така се става първа, но и последна държава в Европа.  Общи исторически предизвикателства, но коренно различно настояще…  Те вплитат историята си с народи, които приличат на тях не по технологично ниво, а по Дух.  Ние сме застинали в без-Душието.  И защото започнах с часа на Здрача… в пролуката между двата свята… Преди решителна схватка, независимо дали двубой или тотална битка между армии, има един миг на покой, на вътрешна вглъбеност, на съсредоточаване на всичко най-ценно. Дори при животните го има… И следва… експлозия и устремената сила на атаката!  Ще ми се да вярвам, че моят народ, народът на Кубрат, неговата мечта, просто е съсредоточен вътре в себе си преди щурма!  Иначе този Меч, тази Мечта и това Начало няма да имат смисъл.", "date": "2019.06.29", "title": " България – преди 1340 години и напред…"}
{"url": "https://trud.bg/%d0%b7%d0%bb%d0%b0%d1%82%d0%be%d1%82%d0%be-%d0%bd%d0%b0-%d1%80%d0%be%d0%b4%d0%be%d0%bf%d1%81%d0%ba%d0%b8%d1%82%d0%b5-%d1%82%d1%80%d0%b0%d0%ba%d0%b8/", "text": "През 2002 г. един пещерняк от Кърджали ме отведе до древните рудници при с. Стремци, само на няколко километра от проучвания от моя екип Перперикон. Те бяха слабо известни в науката и определено се нуждаеха от сериозни проучвания. Спомням си невероятното усещане при влизането в издълбаните преди хилядолетия галерии. Времето бе запазило прокопаните вертикални шахти, през които е прониквал въздух и е изнасяна изтръгнатата от земята руда. По склоновете и край близката рекичка пък личаха отвалите от хилядите тонове изхвърлена скална маса. Тези мини ме заинтригуваха много, защото славата и богатството на Перперикон през различните исторически епохи определено е свързано с тях. Аз обаче нямах необходимите познания за тяхното изследване. С тези паметници се занимава археометалургията, която е сравнително ново научно направление в археологията. В Европа едва през последните 25-30 години то придобива по-широка популярност. Негов основен обект на изследване са древният рудодобив и металодобив. Тук попадат не само благородните, но цветните и черните метали. Тази наука има много допирни точки с геологията, минералогията, химията, геофизиката и други науки. Полето на археометалургията в България е една все още неразработена ниша. Съществуват множество непроучени обекти, които предлагат чудесна перспектива за работа. Това с особена сила се отнася за траките от Родопите, които според запазените антични писмени извори били чудесни рудари. С нелеката задача през 2008 г. се зае българо-немска експедиция, ръководена от археолога към НАИМ-БАН д-р Христо Попов. От германска страна участваше видният изследовател проф. Албрехт Йокенхофел от Вестфалския Вилхелмов университет в Мюнстер. Включени бяха видни геолози, специалисти по минералите и кристалите. Проектът получи амбициозното наименование „Желязо и злато. По следите на металургията на древна Тракия”. Екипът започна работа в района на Източните Родопи, най-вече в Крумовградско, Момчилградско, Ивайловградско и Любимешко. Главна цел бе откриване, регистриране и картиране на древни рудници и свързани с тях металургични центрове. Основен акцент пък бе периодът на генезис и развитие на тракийската култура през късната бронзова и желязната епохи (ІІ-І хил. пр. Хр.). През 2008-2009 г. усилията бяха насочени в района на височината Ада Тепе до Крумовград. Този обект не е непознат в археологическите среди. Още през 2001-2006 г. там се проведоха разкопки, показали че на това място е имало тракийско светилище и се е добивало злато. Най-значимите и категорични резултати обаче бяха постигнати именно през тези две години. Оказа се, че малкото светилище на върха е разположено по средата на огромен за тогавашните мащаби златодобивен рудник. Той се простира по източните, западните и северните склонове на върха и обхваща площ от над 450 дка. Навсякъде се откриват многобройни отвали от отработена стерилна скална маса. В тях се намират изхвърлени счупени каменни сечива, свързани с някогашния добив – хромели, чукалки, хавани. Особено важно бе разкопаването на няколко разклонения от една миньорска галерия. Резултатите от проучванията са категорични – златодобивният рудник е от времето на къснобронзовата и ранножелязната епохи. Преобладаващите материали от късната бронзова епоха (ХV-ХІ в. пр. Хр.) показват, че това е и времето на най-активната експлоатация на златоносните жили. Някои от откритите в отвалите находки се отнасят към най-ранните фази на периода и ни дават началото на експлоатацията през ХV-ХІV в. пр. Хр. В първите векове на желязната епоха (ХІ-Х в. пр. Хр.) работата в мините постепенно затихнала. Наблюденията в отвалите показват, че през различни периоди дейността на рудника понякога е прекъсвала, но после е била подновявана. Ада Тепе бързо стана сензация в археологията. Единственият известен по-ранен рудник за злато в света е Сакдреси в Южна Грузия и близо до границата с Армения. Нашият паметник е с хилядолетие по-древен от смятаните досега за най-ранни мини на островите Тасос и Сифнос в Егейско море, както и на античните мини в района на днешния град Кавала. Отзивите на изтъкнати специалисти по археометалургия на международни форуми в Анкара (Турция), Бохум (Германия) и Инсбрук (Австрия) дават висока оценка на постигнатите резултати. Благодарение на обекти като Ада Тепе и Сакдреси се преразглежда теорията, че до І хил. пр. Хр. човечеството е добивало злато единствено чрез промиване от реките. Днешният Крумовград се намира в северната периферия на някогашния Егейски и Микенски свят от времето на късната бронзова епоха. Със сигурност може да се каже, че екипът на д-р Попов е попаднал на един от важните източници на злато за Югоизточна Европа от това време. Дали златото на Ада Тепе е стигало до Микена и Троя все още е рано да се каже. Ако се обърне поглед на юг обаче се вижда, че известното от Омировите „Илиада” и „Одисея” богато селище Исмарос (бъдещата гръцка колония Маронея) се намира едва на няколко десетки километра. От Исмарос до Троя по море разстоянието е само два дни плаване с кораб. Обитавалото егейското крайбрежие население също не е толкова анонимно за науката. В района на Исмарос и чак до устието на Марица (някогашния Хеброс) на запад според Омир, Хекатей и Херодот, дълго време е обитавало силното племе на киконите. След средата на І хил. пр. Хр. то изчезва от картата на древна Тракия. Ада Тепе далеч не е единственият древен рудник на територията на Източните Родопи. Българо-немската археологическа експедиция смята да проучва известните стари мини край селата Седефче, Звездел, Ауста (Момчилградско), както и прочутите галерии за злато край Перперикон. Районът е бил рударски от дълбока древност и поминъкът се е запазил поколения наред. По-късно рудниците са били експлоатирани през римската и византийската епохи чак до времето на Средновековието. Проучени и експонирани, източнородопските рудници могат да се превърнат в привлекателни места за развиващия се културно-исторически туризъм. Най-старото в света Археологическите проучвания в днешните български земи показват, че металите са имали важна роля за просперитета и развитието на редица древни цивилизации в източните части на Балканския полуостров. От българска територия произхождат най-ранните златни находки в историята на човечеството от V-IV хил. пр. Хр., открити във Варненския халколитен некропол и Хотница, Великотърновско. През този период древните хора са използвали най-вече самородното злато, намирано в речните корита. Древни историци прославяли уменията на древните В края на IV в. родопските траки приели новата религия, християнството. Летописецът на това събитие, Павлин Нолански, разказва как те копаели земята в търсене на злато. А техният старинен занаят се е запазил дори в името на скалния град Перперикон. Пълната му форма Хиперперакион (на гръцки – свръхогнен) е свързана именно с добива на скъпоценния метал. Неслучайно то влязло в наименованието на златната единица на Византия от ХI в., хиперперперона (перперата).", "date": "2019.06.29", "title": " Златото на родопските траки\t"}
{"url": "https://trud.bg/%d1%82%d1%80%d1%8a%d0%bc%d0%bf-%d0%ba%d1%8a%d0%bc-%d0%b5%d1%80%d0%b4%d0%be%d0%b3%d0%b0%d0%bd-%d0%bf%d0%be%d0%ba%d1%83%d0%bf%d0%ba%d0%b0%d1%82%d0%b0-%d0%bd%d0%b0-%d1%80%d1%83%d1%81%d0%ba%d0%b8%d1%82/", "text": "Придобиването на руски системи за противовъздушна отбрана С-400 от Турция „е проблем“, каза президентът на САЩ Доналд Тръмп на турския си колега Реджеп Таийп Ердоган по време на срещата им в кулоарите на форума на Г-20 в японския град Осака, предаде AFP. „Това е проблем, безспорно“, заяви американският лидер. „Не е добре. Не е добре“. Но той добави също, че „Турция е наш приятел… Ние сме големи търговски партньори. И ще станем още по-големи“. Според тръмп, САЩ разглеждат различни варианти за решаване на проблема. той не изключи Вашингтон да въведе санкции срещу Анкара. „Разглеждаме този вариант“, заяви президентът на САЩ, в отговор на съответстващ въпрос на журналист. „Но това е ситуация, при която и двете страни трябва да положат равно количество усилия“, подчерта Тръмп.", "date": "2019.06.29", "title": " Тръмп към Ердоган: Покупката на руските ракети С-400 е проблем"}
{"url": "https://trud.bg/%d0%ba%d0%b0%d0%ba-%d0%bc%d0%b8%d1%80%d0%b0%d0%bd%d0%b4%d0%b0-%d0%ba%d0%b5%d1%80-%d0%bf%d0%be%d0%b4%d0%b4%d1%8a%d1%80%d0%b6%d0%b0-%d1%84%d0%be%d1%80%d0%bc%d0%b0-%d0%bf%d0%be-%d0%b2%d1%80%d0%b5%d0%bc/", "text": "Топ моделът Миранда Кер е  , като с всяка бременност успява бързо да върне фигурата си, защото следва някои правила за поддържането й още преди да роди. Още докато износваше 2-то си дете, Миранда разкри пред Harper’s Bazaar своите малки тайни за здравословно и контролирано напълняване по време на бременността. „Обичам да се храня с местна и органична храна“, сподели тогава ангелът на Victoria’s Secret. Тя залага на свежи и разнообразни плодове и зеленчуци, пресни подправки, полезни мазнини (авокадо, зехтин и др.), сурови ядки и дори снакове от водорасли. Освен че така поддържа теглото си, кожата й също изглежда невероятно заради всички витамини и минерали, съдържащи се в продуктите. Малък трик, който е научила с първата бременност, е да започва деня с грейпфрут, който поръсва с малко захар, като така се бори успешно със сутрешното гадене. Ако през деня отново й прилошее, тя винаги държи в чантата си пресен плод, ядки или друга здравословна закуска, която веднага й помага да се почувства по-добре.", "date": "2019.06.29", "title": " Как Миранда Кер поддържа форма по време на бременността"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b0%d0%b2%d1%80%d0%b0%d0%bc%d0%be%d0%b2%d0%b0-%d1%80%d0%b5%d0%bc%d0%be%d0%bd%d1%82%d0%b8%d1%80%d0%b0%d0%bc%d0%b5-824-%d0%ba%d0%bc-%d0%bf%d1%8a/", "text": "Рехабилитираме 824 км републиканска пътна мрежа за над 500 млн. лв. Това заяви министърът на регионалното развитие и благоустройството Петя Аврамова на кръгла маса за безопасността на транспортната система. ”Продължаваме да работим по магистралите „Хемус“, „Струма“, „Европа“, скоростният път Видин-Ботевград. В изпълнение са 119 км стратегически пътни проекти“, каза Аврамова. Рехабилитират се основни пътни участъци в зависимост от тяхната натовареност. Ссъс средства от ОП „Региони в растеж“, бюджета на държавата и програмите за териториално сътрудничество се рехабилитират 824 км републикански пътища за над 500 млн. лв. АПИ извършва проверки на състоянието на всички предпазни мрежи, като се проверява състоянието на мантинелите и маркировката, отбеляза регионалният министър. Тя обясни, че се ремонтират и ограничителни системи на стойност 18 млн. лв. като с приоритет са участъците на магистралите. „Полага се и пътна маркировка за над 5 млн. лв. За съжаление средствата в бюджета на АПИ са ограничени. Само за подмяна на ограничителните системи са необходими около 200 млн., минимум 30 млн. за маркировка“, поясни Аврамова.", "date": "2019.06.29", "title": " Министър Аврамова: Ремонтираме 824 км пътища за над 500 млн. лева"}
{"url": "https://trud.bg/%d0%b4%d0%b0%d0%bd%d0%b0%d0%b8%d0%bb-%d0%ba%d0%b8%d1%80%d0%b8%d0%bb%d0%be%d0%b2-%d1%82%d1%80%d1%8f%d0%b1%d0%b2%d0%b0-%d0%bd%d0%b8-%d1%81%d1%82%d1%80%d0%b8%d0%ba%d1%82%d0%bd%d0%be-%d0%b8%d0%b7%d0%bf/", "text": "В голяма степен сме на кантарно положение, в което имаме пет позитива и пет негатива. Трябва да работим, за да отпаднат негативите. Това коментира министърът на правосъдието Данаил Кирилов по   във връзка с мониторинговия доклад от страна на Европейската комисия към България. По думите му някои от негативите са по причини, независими от страната ни. Трябва ни възможно най-стриктното изпълнение на препоръките, получени в последния доклад на Европейската комисия, заяви Кирилов. „Имаме проблем с недоверието, това е чувствителен елемент в една реформа. По тази причина и усещането за корупция в България е по-високо“, констатира правосъдният министър. Според Данаил Кирилов по отношение на „Апартаментгейт“ прокуратурата правилно е отбелязала да не се бърза със заключенията, тъй като върви и данъчна проверка. Твърде бързо раздаваме правосъдие в нашето общество, каза Кирилов.", "date": "2019.06.29", "title": " Данаил Кирилов: Трябва ни стриктно изпълнение на препоръките в доклада на ЕК"}
{"url": "https://trud.bg/%d0%bf%d0%b5%d0%b2%d0%b5%d1%86%d1%8a%d1%82-%d1%81%d1%82%d0%b5%d1%84%d0%b0%d0%bd-%d0%b8%d0%bb%d1%87%d0%b5%d0%b2-%d0%bf%d1%80%d0%b5%d0%b4-%d1%82%d1%80%d1%83%d0%b4-%d0%bb%d0%b8%d0%bb/", "text": "„Ако някой е решил да се занимава с музика, трябва да е наясно, че и преди него е имало музиканти и затова трябва да се поинтересува какво се е случвало в исторически план. За мен е ясно, че музиката няма да започне и да приключи с нас и винаги съм подхождал с уважение към певците преди нас. Няма как да кажеш: „Тези възрастните“, както някои, а трябва да имаш нужното отношение към тези хора, защото благодарение на тях я има музиката у нас.“ Тези мъдри наблюдения и още куп интересни неща сподели младият талант Стефан Илчев в това ексклузивно интервю за в. „Труд“: – Стефане, след победата ти в шоуто „Като две капки вода“, очакванията към теб са големи. Кога ще излезе твоята нова песен и ще намериш ли време за почивка през лятото?  – Това лято почивката минава на заден план за мен, защото ми предстои изключително и само работа, свързана със записване на нови песни и снимки на клипове. Съвсем скоро ще излезе и моята най-нова песен, като текста u вече е готов, а другата седмица влизам в студио да записвам. – Обмисляте ли общ музикален проект с някой от другите участници в този формат и с кои от тях се сближи най-много?  – Би било интересно да направим нещо заедно. С Милко (Калайджиев -б.а.) сме супер близки и се чуваме често, страшно съм впечатлен от личността му. Човек като него – да се впусне в това предизвикателство и да се труди толкова много, това може само да е пример за мен. С Мария Илиева също сме близки и тя дори ме покани да бъда гост на концерта u в Бургас на 14 юли. Допаднахме си и с Тита – тя беше и първият човек, който изтича да ме поздрави на финала. За мен Тита беше най-голямата изненада в шоуто, защото показа, че освен талантлива е и супер възпитана и дисциплинирана, което е голям плюс и рядкост сред младите хора. – Кога доби увереност, че можеш да спечелиш „Капките“?  – В нито един момент не съм бил докрай уверен в себе си, камо ли да усещам, че мога да спечеля. Често след това ми казваха: „Аз си знаех, че ще спечелиш – ти беше най-добрият.“ Явно само те са знаели, а аз сигурно съм живял на друга планета! Дори на финала, като бях с Мария Илиева и започнах да си мисля думички, за да я поздравя, въобще не очаквах, че аз ще спечеля. – Подкара ли вече автомобила, който получи за първото място?  – Още не съм, в преговори съм с фирмата, защото мисля да сменя колата. По този повод писаха, че едва свързвам двата края и ще я продавам – горките, явно въобще не ме познават. Слава богу, че има и сериозни медии, като вашата, където да кажа официално, че ще сменя колата за друга марка, а няма да я продавам. – А кои твои колеги би повозил първи в новата кола?  – Много са, например Тони Димитрова бих повозил с огромно удоволствие навсякъде по света, а тя следеше представянето ми в шоуто и беше супер щастлива, когато спечелих. Харесвам много и Мариана Попова, тя също много ме подкрепяше и ме караше да прочета коментарите за мен в мрежата, за да се заредя с хубава енергия. Като u казвах, че не искам и тя ми викаше на шега: „Много си смотан!“ Някак си не успях и не намерих желание да чета коментари, но не мога да отрека, че е хубаво да чуеш приятни неща за теб от непознати хора, както и от приятели. Особено приятно ми стана, когато мои учители ми изпращаха пожелания и поздрави. За Мариана Попова мога да кажа, че беше от първите колеги, които повярваха в моя талант. Като ме чу как пея, веднага ми каза: „Ти си ненормален, трябва да запишеш песен по-най-бързия начин“. Тя дори беше ангажирала Дани Милев с тази задача и с песента, която той написа спечелихме наградата на публиката. – „Като две капки вода“ е едно от най-забавните предавания в родния ефир, а зад кулисите на шоуто кой беше човекът, който те караше да се смееш най-много?  – Може да прозвучи нескромно, но често аз карах другите да се смеят – имам приятно чувство за хумор и като някой ми подаде нещо, веднага мога да му върна и да стане забавно. Голям купон ставаше и на генералните репетиции, които, като започнеха, ти като не знаеш какво е написано в сценария и можеш да си умреш от смях, а на лайфа направо трябваше да слагаме памперси – с тези импровизации и чудесии на Рачков и Зуека. Много се смеехме също около женските образи, които трябваше да пресъздаваме. Когато за първи път облякох рокля и Кремена Халваджиян възкликна: „Как е възможно, какви са тези невероятни крака!“ И след това всички започнаха – какви са тези уникални крака, какво е това нещо… – А в кой образ ти беше най-притеснително да се превъплътиш чисто визуално, все пак ти се наложи да влезеш в кожата на супер предизвикателни певици като Мадона и Бритни Спиърс?  – Честно казано – като Селин Дион, заради многото грим и другите характерни неща за образа u, а и песента u също беше безумно трудна. След Селин, гримьорките на шоуто ме успокоиха, че за щастие лицето ми е съразмерно и е много податливо за оформяне само с грим, затова в по-голяма част от предаването не ми се налагаше да нося маски, които затрудняват мимиките и не са много удобни. Доста притеснително ми беше и като Емил Димитров, защото няма какво да се лъжем – това е най-специфичният тембър и не можеш да го сбъркаш, а тази красива песен „Джулия“ изисква по-плътен глас, което е наистина трудно постижимо. – Победата в шоуто има ли опасност да те главозамае и кой е най-големият ти критик, който те държи здраво стъпил на земята?  – О, най-големият критик съм си самият аз – здраво съм стъпил на земята, все пак не съм на 17 години и тези неща да ми правят такова впечатление. Никога не съм имал самочувствието, че имам невероятен глас. Главозамайват се хора, които разчитат единствено на медийна популярност, а за мен победата в шоуто е възможност да ме чуят повече хора и доказателство, че не трябва да си слагам граници. – Ти се различаваш много от повечето ни изпълнители на твоята възраст като естетика и послания в песните. Не се ли изкушаваш да заложиш на скандала и провокацията?   – Да стана един от всичките и да се слея с тълпата няма да ми донесе нищо хубаво. Аз съм човек с класическо образование и няма как да посегна към чак толкова леки и прости неща, защото масово са доста простовати песните в ефира. Има капацитет в младите изпълнители, но те правят това, каквото им се подава. Надявам се тази мода вече да преминава. В световен мащаб музиката е възпитател и не е главно за разпускане с алкохол и салфетки вечер, въпреки че всеки прави своя избор. Ако някой иска да научи нещо и да се обогати, то той ще слуша различна музика от тази, която се налага. Ние слушаме тези неща, които след година и половина вече не се помнят, днес липсват песни, които да си запееш – да звучат нормално и актуално и да са близо до всеки. Винаги съм харесвал можещите и талантливите, които въпреки възходите и спадовете си имат линия, която следват. Според мен, най-големият враг и приятел на таланта е характерът – той може както да те закопае, така и да ти даде крила. – Случвало ли ти се е да разплачеш някого с прекрасния си глас?  – Да, спомням си, че Азис се разплака, докато изпълнявах песента на Лили Иванова – „Ветре, клех те“- през 2007-ма година. Тогава той стоеше пред мен и ме помоли да му изпея нещо, стана ми много мило, като видях как очите му започнаха да се пълнят със сълзи. Вълнуващо е да видиш как един такъв талантлив човек реагира така на твоето изпълнение. – Коя твоя песен има най-интересна и необикновена история?  – Може би първата, с която участвах на „Бургас и морето“. Песента „Това море и този бряг“ беше по музика и текст на Милен Македонски, като той без да знае, че се познаваме, покани за нея мен и Жоро Дюлгеров, с когото сме учили в едно училище в Бургас и той също пее и композира. Милен до последно не ни каза, че ще пеем заедно и като разбрахме, беше голяма изненада. На фестивала се гласуваше с есемеси, участваха и популярни изпълнители и наградата на публиката, която спечелихме, за мен беше сигнал, че има какво да дам на поп музиката у нас. Необичайно беше самото ни събиране и влизане в студио, защото дотогава аз бях пял само оперна музика и да се опиташ да пееш като поп изпълнител с различна постановка е сложно. Беше ми изключително трудно да озаптя гласа си, но и до ден-днешен си обичам този запис и това изпълнение. – Никога ли не се отчая или обезвери, докато чакаше успехът да дойде?  – Като всеки нормален човек съм имал такива ситуации, когато ти се иска да спреш и да зарежеш всичко. Винаги в такива моменти съдбата ти праща някакви приятни сигнали и те удря с нещо тежко по челото, за да се осъзнаеш. Като загубих баща си, ми беше доста трудно, но буквално след три дни бях директно на работа, защото имах участие и тогава музиката ме спаси. Не можеш да запълниш тази липса, но работата и музиката ми помогнаха тази тъга да се превърне в по-креативна енергия. – Ти имаш издадени много хубави песни, които обаче почти не са достигали до ефир. Каква е причината, срещал ли си обиди?  – Обидно отношение не съм срещал, но по-лошото е да не срещнеш никакво отношение, което се случва често. Тези хора избират да не пускат тази музика – ок, щом това ги прави щастливи, но аз няма да плащам, за да пускат мои песни, не съм го правил, няма и да го направя. Разчитам на това, което съм като човек и талант. Музикалните редактори рано, или късно спират да работят това и някак си като се видим след това, усещам, че им е малко неудобно… – През всичките години на сцената не се ли изкушаваше да се явиш в някой от популярните музикални формати, където таланта ти да бъде забелязан по-рано?   – Не, защото аз съм човек с класическо образование и като видя кои са в журито, никога няма да си позволя да участвам. Не може, след като си блъскал, учил си толкова години и в един момент някой, който няма такава солидна подготовка, да започне да те оценява, това не е приемливо за мен. – Кои изпълнители те вдъхновяват и са пример за теб?   – Тони Димитрова, заради поведението u и цялостното u отношение към всичко, което прави. С нея имаме и един дует – „Животът“, който е с хубаво послание. Страхотно уважавам и Марги Хранова, в нея няма промяна до ден-днешен – невероятна певица, както и Лили Иванова – според мен тя трябва да се изучава в учебниците, за да знаят какво е да се посветиш изцяло на музиката и да бъдеш абсолютен професионалист. Лили Иванова е един изключителен артист, тя е направо извънземно явление – феномен, който ще остане и никога няма да бъде забравен. На Марая Кери също много се възхищавам и съм щастлив, че успях да се запозная с нея. Тя има милиони, но не е от тези артисти, които ще си кажат: „Хубаво, имам си милионите, имам си деца и ще си седя вкъщи“. Не, тя продължава да твори, да си пише песните, не се спира и има още много музика в нея. – Дразнил ли си се понякога на твои безспорно талантливи колеги, които обаче откровено копират западни звезди и пеят елементарни и пошли текстове, за да са по-комерсиални?  – Тук отново опираме до въпроса за личния избор и това докъде стига интелектът. Няма как да ме подразни нещо, което даден колега е избрал, всеки сам решава до каква степен да направи компромис само за да бъде харесан и да получи неколкостотин лайка повече – не знам това да е стоплило някого и да му е напълнило джоба. – Като млад човек – какво в ситуацията в страната ни би искал да се промени?  – Интересен въпрос. Като цяло ситуацията у нас не е никак весела, но трябва да има и хора, които да вкарват искрица надежда в този народ. Наскоро след мое участие едно момиче ми каза: „Благодаря ти, че даваш на този нещастен народ искрица надежда и вяра!“ Това да ти го каже младо момиче… Въпросът е, че не всичко идва от управниците, а трябва да разберем, че нещата зависят от нас. Българинът трябва да има повече вяра, че може да промени всичко, че има тази сила и само и единствено хубаво може да му се случи занапред. Ако целият народ излезе навън като цунами – може да промени нещата, но всеки обича да си седи в черупката и хем гледа той да е добре, хем другия да не е. С този манталитет съсипаха тази държава, защото едните грабят и съсипват, а другите позволяваме това да се случи. Докато манталитетът на българина е да живее главно, за да се нахрани и напие – заслужаваме това. Някои си позволяват да критикуват единствено във фейсбук, но там е лаене без звук. – Ти пристрастен ли си към социалните мрежи и доколко голям проблем е това като цяло?   – За мен е огромен проблем, защото колкото са социални, толкова са и антисоциални, защото там се губи естественият ни начин на общуване – очи в очи, а това е голям минус. Днес младежите, дори като пият кафе и уж са заедно, а духом са другаде и си пишат нещо на телефоните. Като артист отдавам нужното внимание на тези мрежи, но не съм пристрастен и нямам нужда да се показвам постоянно, а само като имам нова песен, повече от това не ми трябва, а и не е здравословно. – Освен текстове за песни, пишеш и стихове. Кои са любимият ти поет и стих?  – Много харесвам стиховете на Добромир Банев като този: „Извъртя се любовта точно като по часовник. Зад лика на старостта грее поглед на любовник. Пролетта е чакан дъжд от пораснало момиче и един пораснал мъж, стиснал в ръка кокиче“. – Какво дете беше и правеше ли често бели?  – Не мога да кажа, че не съм правил – пукал съм си главата и съм правил страшни дивотии с приятели, но като цяло бях кротко дете и завърших средно образование с отличен, при това почти без да съм учил. От малък съм страшно самостоятелен, особено откакто съм в София, което е хем плюс, хем минус, защото трудно се доверявам на хората. Иначе съм много естествен човек и нямам някакво различно лице, което да слагам за сцената, пред приятелите ми и пред аудиторията. В днешно време е странно човек да е естествен, но за мен това е нормално поведение на един артист. Пример за това е Тони Димитрова, която е толкова близо до публиката и винаги е истинска и неподправена. – Посещавал си Йерусалим, какво те впечатли там и помага ли ти вярата?  – Това беше страхотна семейна почивка – изключително място, което трябва да се посети. Вече съм хаджия и ме кръстиха в река Йордан, а тук съм кръщаван в Дряновския манастир. Хубаво е човек да носи вярата в себе си и да слуша вътрешния си глас, а моята интуиция никога не ме е подвеждала. Трябва да имаш търпение и вяра в мечтите, а когато сме готови за тях и сме последователни – те се сбъдват. – Любима мисъл?  – Много харесвам думите на Марая Кери: „Всеки може да стане известен, но това далеч не значи, че е талантлив“. Нашият гост Стефан Илчев е един от най-обещаващите млади изпълнители на родната сцена. Той е любимец на музикалната аудитория в родният си Бургас и вече три пъти печели наградата на публиката на популярния фестивал „Бургас и морето”. В шоуто „Като две капки вода” Стефан също успя да завладее сърцата на телевизионните зрители, които го избраха за победител, въпреки силната конкуренция. Гласовитият бургазлия има солидно класическо образование и е завършил Музикалната академия със специалност оперно пеене в класа по на проф. Благовеста Карнобатлова и Маргарита Баснарова. Като малък си мечтаел да стане стоматолог (покрай майка му, която е зъботехник) но с течение на времето се убедил, че музиката и сцената са неговото призвание.", "date": "2019.06.29", "title": " Певецът Стефан Илчев пред „Труд“: Лили Иванова трябва да влезе в учебниците"}
{"url": "https://trud.bg/%d1%83%d1%87%d0%b8%d1%82%d0%b5%d0%bb%d0%ba%d0%b0%d1%82%d0%b0-%d0%b7%d0%b0%d0%bf%d0%bb%d0%b0%d1%88%d0%b5%d0%bd%d0%b0-%d0%be%d1%82-%d1%83%d1%87%d0%b5%d0%bd%d0%b8%d0%ba-%d0%be%d1%81%d1%82%d0%b0%d0%bd/", "text": "„Той не очакваше да му пиша тройка, мислеше, че ще има двойка, но аз го изпитах устно”. Това заяви учителката, която е била  заплашвана  с пръчка от ученик преди дни, по  .  в което ученикът я принуждава да му пише по-добра бележка, удря с пръчка телефона й и накрая грабва дневника и си тръгва от класната стая, предизвика остри реакции в социалните мрежи. Сцената се разиграва в часовете по английски език на един от 9-те класове в пловдивското средно училище „Паисий Хилендарски“. Както „Труд“ първи  , до момента момчето е сменило 12 училища. „Останах твърде изненадана от агресията и самото поведение в момента, в който след изпитване ученикът получава тройка, а той е мислил, че ще има двойка. „Това е поведение, което е заснето от някого в класа. Бях шокирана и не бях решила да правя доклад до директора, но в момента, в който го видях разбрах за постъпката на неговия клас и, че някой го е качил в мрежата. На ученика не му е първият път, в който се държи по този начин, има неконтролируемо на моменти състояние”, каза пострадалата учителка Мария Георгиева. „Пуснал съм доклад, мисля, че ще помогне регионалния инспекторат, за да се вземат адекватни мерки. С ученика се работи от месец март. Показва му се подкрепа за личностно развитие”, заяви директорът Илия Къртев. Видях клипа вчера след 15 часа. В определени моменти той има такова поведение, което аз не мога да си обясня, добави той. „Ние знаехме за неговото проблемно поведение. С него работят педагогическият съветник и психолог. Има такива прояви, има и подобрение, но тези три месеца, през които той е ученик при нас може би не бяха достатъчни за поправяне на неговото поведение”, добави Къртев. Момчето идва от професионална гимназия по автотранспорт на 25 февруари. Психологът на училището работи с него от месец март, обясниха още от училището. Тепърва ще се решава каква ще е съдбата на ученика. Отново е започнала  процедура по преместването му. Този път от регионалното управление на образованието ще искат среща и с родителите на тийнейджъра и с институциите, за да се набележат адекватни мерки.", "date": "2019.06.29", "title": " Учителката, заплашена от ученик: Останах изненадана от агресията, но не му е за първи път"}
{"url": "https://trud.bg/%d1%86%d0%b8%d0%bf%d1%80%d0%b0%d1%81-%d0%b8-%d0%b7%d0%b0%d0%b5%d0%b2-%d0%bf%d0%be%d0%bb%d1%83%d1%87%d0%b8%d1%85%d0%b0-%d0%bd%d0%b0%d0%b3%d1%80%d0%b0%d0%b4%d0%b0-%d0%b7%d0%b0-%d0%bf%d1%80%d0%b5%d1%81/", "text": "Премиерите на Гърция Алексис Ципрас и на Северна Македония с награда и признание по решаване на спора за името, съобщи  . Наградата AmarkableAchievementAwards 2019 се присъжда след гласуване на платформата Emerging Europe за забележителни политики в Европа. Наградата се връчва на двамата премиери за Преспанското споразумение, подписано миналата година, което прекрати спора между двете страни за името на Македония. Гърция и Северна Македония получиха за пореден път висока оценка за политика, която се определя като „значително постижение в Източна Европа“. В Гърция коментарите за наградата имат обратен знак. Антиправителствените медии публикуваха новината на първа страница, за да засилят недоволството на гърците срещу СИРИЗА седмица преди парламентарните избори. Опозицията го използва за привличане на гласове на противниците на споразумението.", "date": "2019.06.29", "title": " Ципрас и Заев получиха награда за Преспанското споразумение"}
{"url": "https://trud.bg/%d0%b8%d1%82%d0%b0%d0%bb%d0%b8%d0%b0%d0%bd%d1%81%d0%ba%d0%b0%d1%82%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d0%b0%d1%80%d0%b5%d1%81%d1%82%d1%83%d0%b2%d0%b0-%d0%ba%d0%b0%d0%bf%d0%b8%d1%82/", "text": "Италианската полиция арестува рано тази сутрин германката Карола Ракете, капитан на кораба, спасяващ мигранти в Средиземно море „Сий-уоч 3“, след като акостира в порт Лампедуза, предаде БТА. Корабът на германската благотворителна организация „Сий-уоч“, който плава под холандски флаг, оставаше в открито море повече от две седмици с 40 спасени африканци на борда. След като изчака в международни води за покана от Италия или някоя друга страна от ЕС да приеме кораба, капитан Карола Ракете реши да отплава към италианския остров Лампедуза, но беше блокирана от кораби на италианските държавни органи. Обаче около 1,00 ч. по Гринуич тази нощ Ракете влезе в пристанището, където корабът хвърли котва, посрещнат от засилено полицейско присъствие. Телевизионни кадри показаха как митническа полиция сваля Ракете от борда на кораба и я отвежда. Мигрантите остават на кораба. Телевизия RAI съобщи, че тя е арестувана за оказване на съпротива срещу боен кораб, което се наказва със затвор до 10 години.", "date": "2019.06.29", "title": " Италианската полиция арестува капитанa на кораб с мигранти"}
{"url": "https://trud.bg/%d0%ba%d0%b0%d0%ba%d0%b2%d0%be-%d0%b5-%d1%81%d1%8a%d0%bf%d1%80%d1%83%d0%b6%d0%b5%d1%81%d0%ba%d0%b8-%d0%b4%d1%8a%d0%bb%d0%b3/", "text": "Превишаване на пълномощията:  – Това значи, че даден чиновник е откраднал повече отколкото му се полага и не ги е споделил! *** Първият ми ден в затвора.  – Ако се приближиш до мен, ще те одера жив! Когато спя недей да ме докосваш! И въобще не разговаряй с мен!  – „Чудесно!“ – помислих си.  – „Първи ден тук и вече съм женен.“ *** Двама старци седят на пейката. Минава ослепителна жена и единият сръчкал другия:  – Жоре, подсвирни й, че аз съм си забравил зъбите. *** В пристъп на страст, той й свали прашките през главата… *** – Скъпи, аз дебела ли съм?  – Глупости! Ти си като сърна… или както и да се казваше онова животно с хобота… *** Отидох за риба и хванах ейййййййййй такъвввввввввввввв МАХМУРЛУК. *** – Знаете ли, защо Бог първо е създал мъжа, а после жената?  – Защото първо се прави скицата, а после шедьовъра… *** Когато сте мъртъв, не знаете, че сте мъртъв. Болката я усещат други!!! Същото се случва, когато сте тъп… *** – Тате, колко свещички да сложа на тортата за рождения ден на мама?  – Е, как колко… 25 както винаги! *** – Съпружески дълг?  – Когато искаш или не искаш, но трябва да искаш! *** Ако концертната зала е за концерти, а банкетната зала – за банкети, за какво тогава е актовата зала? *** Не знаеш какво е отчаяние, докато не видиш как жени се бият за букета на сватба… *** – Боже, дай ми поне една основателна причина да работя през лятото!  – Бедна си, чедо! *** – Не забелязваш ли, че втори ден не говоря с теб?  – Забелязвам, благодаря много. *** – Вие сте такава прелест! – каза той.  – Тоя не е местен! – помислих си аз. *** Спирам такси и казвам:  – Клокотница.  – Улицата ли?  – Не, бе, битката! Карай по-бързо, че почнаха без мен. *** Учител по логика откачи, след като жена му успя да попие сухо вино с мокра кърпичка. *** – Мамо, ти момче ли си искала или момиче?  – А бе филм исках да гледам, ама… *** – Ако чуя още една подигравка, свързана с теглото ми, ще те ударя с пепелника по главата! Разбра ли!!!  – Разбрах.  – Какво разбра?  – Разбрах, че освен че си дебела, планираш и да ме убиеш… *** Семейство вечеря. Съпругът бута мобилния си и той пада под масата. Моли жена си да го вдигне, но тя отказва, понеже всеки път му повтаря да не го слага на масата. Докато се разправят, звъни телефона и дъщерята вдига. Свекървата е! Пита защо вдига внучка є, какво правят мама и тате?!  Отговорът:  – Тате моли мама да му го вдигне, ама тя не иска, щото той не го слага където трябва. *** Адска жега. Един баровец карал BMW-то си и влязъл в едно село. Земята била напукана и всичко наоколо било изсъхнало. Изведнъж колата поднесла и влязла в една канавка, която била пълна с вода, въпреки жегата. Човекът 10 минути се опитвал да излезе от там, но безуспешно. Тъкмо се готвел да излезе от колата за да потърси помощ, когато покрай него минал един трактор. Баровеца свирнал на тракториста и той спрял до канавката.  – Добър ден. Ще можете ли да ми помогнете да изляза от тая канавка? 10 минути се опитвам, но безуспешно.  Тракториста:  – Добър ден. Разбира се. 200 лева ще струва услугата.  Баровеца като чул сумата и учудено отговорил:  – Добре де, защо толкова скъпо взимаш за едно изваждане от една канавка?  Тракториста отговорил кратко и ясно:  – В тая жега питаш ли ме на мене какво ми е да поддържам тая вода постоянно. *** Намерила една жена вълшебната лампа на Аладин, потъркала я и от нея изскочил джин:  – Какво ще желае госпожата?  – Много обичам мъжа си. Искам за него да съм най-важното нещо. Искам винаги да спи до мен. Още като се събуди и веднага на мен да обръща внимание. Да не спира да ме докосва и навсякъде да ме взима с него….  И джинът я превърнал в смартфон. *** Ден първи. Отива девойка за хляб на село – на улицата седнала на пейка една баба…  – Миче, ти чийо си?  – На баба Недка – дето живее на улица Любен Каравелов в горната махала…  – Ааа, баби, хубаву…  Ден втори…  – Миче, ти чийо си?  – На баба Недка – дето живее на улица Любен Каравелов…  – Еее, баби, хубу…  Ден трети:  – Миче, ти чийо си?  – На Майка си и на Баща си съм!!!  – Ууууу! Туй Недкиното – много устато… *** И си гледкаме със скъпата световното по футбол, по едно време є казвам:  – Ах, пиленце, да взема да превключа на другия канал, че почва любимият ти сериал?  Че като взе, че се набра, мойта, като взе че се накокошини:  – А бе, ти ли ще ми казваш какво да гледам, бе?!!!!!  И така си и останахме да си гледкаме мача… *** – Слънце, да знаеш къде съм оставил кутията с презервативите?  – Дадох ги на комшията, че му трябвали.  – Ахаа – дори се е върнал да ги хвърли в нашето кошче… *** – Странно, защо най-големите глупаци имат най-красивите жени?! – казва мъжът.  – Ласкател! – усмихнала се жена му. *** – Бай Иване… имаш ли гаечен ключ 10-ка?  – Имам, имам. Ама попитай ме сега, защо имам?  – Що?  – Щото не го давам… *** При психоаналитика:  – Докторе, имам красива и сексапилна жена, но от известно време не изпитвам никакво влечение към нея.  – За съжаление, явно сте неосъзнат хомосексуалист и за това вече не харесвате жена си.  – Ужас! Може ли да се направи нещо?  – Може. Да отидем у нас… *** Tя:  – Скъпи, защо кокошките са толкова тъпи?  Той:  – Не знам, пиле… *** Говорят си две приятелки:  – Вчера моят ми вика „Нещо си заслабнала? Ходи хапни тортичка!?“  – Хм… твоят кой?  – Моят вътрешен глас. *** – Всяка жена трябва да има малка черна рокля.  – И аз имам черна рокля, ама ми е малка. *** – К’во ти се е случило бе, Пеше, къде беше цял месец? И к’ви са тия страшни белези по ръката ти?  – Мани, не е за разправяне… Бях на един купон и се напих зверски. Сутринта се събуждам и не си чувствам ръката. Кога се обръщам, върху нея е легнала една грамада, сигурно 200 кила. И не стига дебела, ами и грозна…, направо припаднах при мисълта к’во сме правили… Помислих, па така и така ръката беше посиняла, взех че я прегризах, за да се махна. Ама си викам, дай да си я зема, докторите може да я турат пак на място. Задърпах я, обаче тя се събуди и тръгна да ме целува… И тогава се сдобих с нечовешка сила, с едно дръпване отскубнах ръката из под туловището и, па като я замлатих с нея – бой, бой, докато не се укроти… После докторите казаха, че така съм съживил ръката и ми я зашиха. ***", "date": "2019.06.29", "title": " Какво е съпружески дълг"}
{"url": "https://trud.bg/3-%d0%ba%d0%b8%d0%bb%d0%be%d0%bc%d0%b5%d1%82%d1%80%d0%be%d0%b2%d0%b0-%d0%be%d0%bf%d0%b0%d1%88%d0%ba%d0%b0-%d0%be%d1%82-%d0%ba%d0%be%d0%bb%d0%b8-%d0%bd%d0%b0-%d0%b3%d0%ba%d0%bf%d0%bf-%d0%ba%d1%83/", "text": "И днес продължава да има опашки от коли на ГКПП „Кулата“. Колоната от автомобили преди обед е 3 километра, показа  . Вчера желаещите да почиват в Гърция чакаха по 4-5 часа, за да влязат в страната. Като причина за забавянето на проверката на преминаващите се посочва и изключително засиленият трафик. Причина също са и щателните проверки на документите на пътуващите деца &ndash; дали имат разрешение и от двамата родители.", "date": "2019.06.29", "title": " 3-километрова опашка от коли на ГКПП „Кулата“"}
{"url": "https://trud.bg/%d1%81%d0%bb%d0%be%d0%b2%d0%b0%d0%ba%d0%b8%d1%8f-%d0%be%d0%b1%d0%b2%d0%b8%d0%bd%d0%b8-%d1%80%d1%83%d1%81%d0%b8%d1%8f-%d0%b8-%d0%ba%d0%b8%d1%82%d0%b0%d0%b9-%d0%b2-%d1%88%d0%bf%d0%b8%d0%be%d0%bd%d0%b0/", "text": "Разузнавателните агенции на Русия и Китай показват голяма активност в опитите за проникване в държавните структури на Словакия. Това е заключението в доклад на Словашката информационна служба (СИС, контраразузнаване) за състоянието на сигурността в страната през 2018 г., чиято отворена част беше публикувана по-рано през деня, съобщи РИА Новости. „Руските разузнавачи, действащи на територията на Словакия, главно под прикритието на дипломати, се опитваха да набират агенти от централната власт, агенциите за сигурност, както и в областта на отбраната и енергетиката“, се казва в доклада. Голямата активност се осъществява на територията на републиката и от разузнавателните служби на Китай, пише СИС. „В този случай става дума предимно за събиране на материали в областта на информационните и телекомуникационните технологии“, поясняват от контраразузнаването.", "date": "2019.06.29", "title": " Словакия обвини Русия и Китай в шпионаж"}
{"url": "https://trud.bg/%d0%ba%d0%b8%d0%bf%d1%8a%d1%80-%d0%b7%d0%b0%d0%bf%d0%be%d1%87%d0%b2%d0%b0-10-%d0%b4%d0%bd%d0%b5%d0%b2%d0%bd%d0%b8-%d0%b2%d0%be%d0%b5%d0%bd%d0%bd%d0%be%d0%bc%d0%be%d1%80%d1%81%d0%ba%d0%b8-%d1%83%d1%87/", "text": "Кипър започва мащабни военноморски учения в периода от 1 до 10 юли, в отговор на действията на Турция в териториалните води и изключителната си икономическа зона на острова, пише Kathimerini. На базата на неотдавнашни коментари на турския министър на енергетиката Фатих Донмез и други официални лица, това е областта, в която се очаква да бъде изпратен вторият сондажен кораб на Анкара – „Явуз“. В Блок 3 се намира и мястото, в което Турция предотврати проучванията на италианската компания „Ени“ през февруари миналата година.  В същото време Никозия твърди, че прави всичко по силите си, за да осигури участието на френската енергийна компания „Тотал“ в блокове, които вече са лицензирани за италианската „Ени“, както и за консорциум на италианската компания KOGAS. Поведението на Турция бе разкритикувано от лидера на опозиционната „Нова демокрация“ Кириакос Мицотакис, който заяви, че ИИЗ на острова също засяга Европейския съюз и че ако Анкара продължи своите нарушения, Брюксел трябва да наложи санкции.", "date": "2019.06.29", "title": " Кипър започва 10-дневни военноморски учения"}
{"url": "https://trud.bg/%d0%bf%d0%b8%d1%8f%d0%bd%d0%b8-%d1%88%d0%be%d1%84%d1%8c%d0%be%d1%80%d0%b8-%d0%b1%d0%b5%d0%b7-%d0%ba%d0%bd%d0%b8%d0%b6%d0%ba%d0%b8-%d1%81%d0%b5-%d1%83%d0%b4%d0%b0%d1%80%d0%b8%d1%85%d0%b0-%d0%bd%d0%b0/", "text": "Двама пияни шофьори без книжки са се блъснали на кръстовище в Шуменско, съобщи  . Затруднено е движението на кръстовището към село Мараш. Пътният инцидент  е възникнал рано тази сутрин. Двамата водачи са неправоспособни и са шофирали след употреба на алкохол. В момента са в болницата, където им извършват преглед. Автомобилите са на място, движението е затруднено. От полицията призовават водачите да шофират в участъка с повишено внимание.", "date": "2019.06.29", "title": " Пияни шофьори без книжки се удариха на кръстовище в Шуменско"}
{"url": "https://trud.bg/%d0%bf%d1%80%d0%be%d0%b2%d0%b5%d1%80%d1%8f%d0%b2%d0%b0%d1%82-%d1%81%d0%b8%d0%b3%d1%83%d1%80%d0%bd%d0%be%d1%81%d1%82%d1%82%d0%b0-%d0%bd%d0%b0-%d0%b0%d1%82%d1%80%d0%b0%d0%ba%d1%86%d0%b8%d0%be%d0%bd/", "text": "Морската администрация във Варна проверява атракционните корабчета, които превозват туристи през лятото. До момента разрешение за сезонен превоз на хора са получили 45 плавателни съда. За да се гарантира безопасността на пътниците, атракционните корабчета всяка година минават технически преглед. Стриктно се следи и за броя спасителни жилетки на борда. Сред най-честите нарушения, които констатират проверяващите, е липсата на застраховка за пътниците. „Тази година нищо по-различно не наблюдаваме, независимо, че всяка година напомняме… Обикновено става дума за оборудване, било то спасително, противопожарно или пиротехника, липсващи стикери, информация за пътниците“, каза кап. Валентин Енчев, директор на Морска администрация-Варна, по  . Всеки плавателен съд за сезонен превоз на пътници трябва да има указателни табели, поставени на видно място. Те посочват максималния брой пътници, които могат да се качат на борда. „И ако дори самите туристи забелязват, че има съответни неизпълнения на тези изисквания от страна на екипажите на тези корабчета, могат да бъдат коректив за това, защото най-важната е безопасността“, коментира Енчев. Служители на Морска администрация ще проверяват и дали се спазва изискването за подробен инструктаж преди качването на туристите на борда.", "date": "2019.06.29", "title": " Проверяват сигурността на атракционните корабчета във Варненско"}
{"url": "https://trud.bg/%d1%81%d0%bc%d0%b5%d0%bd%d0%b8-%d0%b2-%d0%b0%d0%ba%d1%82%d1%8c%d0%be%d1%80%d1%81%d0%ba%d0%b8%d1%8f-%d1%81%d1%8a%d1%81%d1%82%d0%b0%d0%b2-%d0%ba%d0%be%d0%b8%d1%82%d0%be-%d0%bf%d1%80%d0%be%d0%bc%d0%b5/", "text": "Оказва се, че има доста сериали, в които тъкмо сме свикнали с един артист, и хоп – в следващия епизод неговия образ се играе от друг. Ето няколко такива примера. Тофър Грейс изпълнява една от главните роли в сериала „Шеметни години” и напускането му след сезон 7 не се очаква да мине без сътресения. Джош Мейърс е избран да заеме неговото място във финалния сезон, но тази смяна не отговаря на очакванията, тъй като героят, който изпълнява Джош, се оказва твърде скучен. За щастие всичко продължава само един сезон. Дафне Максуел-Рийд в „Свежият принц от Бел Еър”. Първоначално Джанет Хюбърт изпълнява ролята на леля Вивиан в сериала, но тъй като се оказва, че много трудно се работи с актрисата на снимачната площадка, се налага да я сменят с Дафне от началото на сезон 4. Това вбесява актрисата, която има няколко не особено ласкави думи за актьора в главната роля, Уил Смит. Може би всички фенове на „Момичетата Гилмор“ помнят пилотния епизод, в който ролята на очарователната Суки се изпълнява от Алекс Борстейн, но поради проблеми с графика се налага актрисата да се откаже от ролята. Тогава Мелиса Маккарти я печели и ни представя един от най-любимите персонажи, които сме гледали! Първоначално ролята на бащата на Джордж Костанца в „Зайнфелд” се изпълнява от Джон Рандалф, но по-късно Джери Стилър я поема, като придава на героя невероятно излъчване и ни разсмива до сълзи. Лиса Робин Кели изпълнява ролята на Лори в „Шеметни години”, сестрата на Ерик, в продължение на шест сезона и е просто неотразима. Но поради проблеми със зависимости се налага да се оттегли и през следващите сезони ролята се изпълнява от Кристина Мур. За съжаление, актрисата не се справя добре с работата си и Лори загубва блясъка си. Роуз е продуцент на радио предаването на „Фрейзър” и е една от малкото, които могат да го търпят. Първоначално ролята получава Лиза Кудроу, в която всички се влюбват в „Приятели“, но тя е сменена от Пери Гиплин. След уволнението на Чарли Шийн от сериала „Двама мъже и половина” през 2011 г., Аштън поема ролята. Той не изпълнява персонажа на Чарли, но поема главната роля чак до финала, през 2015 г. Ролята на бившата съпруга на Рос от „Приятели”, Каръл, първоначално се изпълнява от Анита Барън, която се появява само в един епизод на сериала, след това решава да се откаже. Тогава на нейно място е избрана Джейн Сибет и тя се справя страхотно с работата си по време на десетте сезона на сериала.", "date": "2019.06.29", "title": " Смени в актьорския състав, които променят сериалите"}
{"url": "https://trud.bg/%d1%87%d0%b5%d1%80%d0%b5%d0%bd-%d0%bf%d0%b5%d1%87%d0%b0%d1%82-%d0%b7%d0%b0-%d0%b4%d0%b2%d0%b5-%d1%81%d0%bf%d0%be%d1%80%d1%82%d0%bd%d0%b8-%d0%b8%d0%ba%d0%be%d0%bd%d0%b8/", "text": "Спортните икони Camaro и Corvette получават черен печат в паспортите си и от 1 септември няма да могат да се продават като нови автомобили в нито една държава от Европейския съюз (ЕС). Двата модела на Chevrolet с двигател V8 не покриват новите изисквания за допустимите нива на въглероден двуокис и вредни емисии в отработените газове за ЕС. Американската марка се отдръпна от пазара на Стария континент преди няколко години, но продължава да продава нови коли (основно Camaro и Corvette) на най-развитите автопазари като Германия и Великобритания. В тези страни след края на лятото ще бъде спряно предлагането на Camaro и Corvette, тъй като за производителя излиза твърде скъпо адаптирането на 6,2-литровия двигател V8 с мощност 460 конски сили към новите изисквания за ЕС. Така реално Chevrolet окончателно ще изчезне от Стария свят. Европа е континентът с най-строг регламент по отношение на замърсяването на автомобилите, от което страдат най-вече американските компании, произвеждащи коли с големи и лакоми за гориво мотори. За тези фирми европейските пазари вече не представляват интерес поради малките обеми на търговия и прекалено многото ограничения. Макар и с малко продажби, моделите Camaro и Corvette имат своите почитатели сред феновете на т.нар. „мускулести“ американски автомобили. Освен класически двигатели V8, те предлагат много мощност и оборудване на по-ниска цена от европейските си конкуренти. Chevrolet не предвижда хибридни или електрически модификации на тези модели, които биха могли да намалят нивата на емисиите в отработените газове.", "date": "2019.06.29", "title": " Черен печат за две спортни икони\t"}
{"url": "https://trud.bg/%d0%bb%d0%b8%d0%b4%d0%b5%d1%80%d0%b8%d1%82%d0%b5-%d0%be%d1%82-%d0%b3-20-%d1%81%d0%b5-%d0%be%d0%b1%d1%8f%d0%b2%d0%b8%d1%85%d0%b0-%d0%b7%d0%b0-%d1%81%d0%b2%d0%be%d0%b1%d0%be%d0%b4%d0%bd%d0%b0-%d1%82/", "text": "Ръководителите от Г-20 ясно потвърдиха необходимостта от свободна, справедлива и недискриминационна търговия и обявиха необходимостта от реформа на Световната търговска организация (СТО), по време двудневната си конференция, съобщи БТА. „Световната икономика продължава да е изложена на рискове от спад, докато съществуват търговски напрежения“, каза на пресконференция домакинът на приключилия днес форум в Осака – японският премиер Шиндзо Абе. „Лидерите от Г-20 се съгласиха, че е необходимо страните членки да застанат начело на голям глобален икономически растеж“, каза той и добави, че всички трябва да са в готовност за предприемането на допълнителни мерки. Абе каза още, че изтъкнал пред президентите на САЩ и Китай Доналд Тръмп и Си Цзинпин колко е важно те да се ангажират с конструктивна дискусия, за да разрешат търговските си противоречия. „Г-20 се споразумя за фундаменталните принципи в подкрепа на системата за свободна търговия, които да гарантират свободна, справедлива и недискриминационна търговия“, както и отворени пазари и равни условия за игра за всички държави, каза Абе. „Потвърждаваме нашата подкрепа за необходимите реформи на СТО, за да подобрим нейните функции. Ще работим конструктивно с други членове на СТО“, се казва в разпространения текст. „Освен това признаваме допълващата се роля на двустранните и регионалните споразумения за свободна търговия, които са в съответствие със СТО. Ще работим по единните правила на играта, като помагаме да се създаде благоприятна среда за бизнеса“, се казва още в документа.", "date": "2019.06.29", "title": " Лидерите от Г-20 се обявиха за свободна тръговия и реформа в СТО"}
{"url": "https://trud.bg/%d0%b5%d0%bb%d0%b5%d0%bd%d0%b0-%d0%b9%d0%be%d0%bd%d1%87%d0%b5%d0%b2%d0%b0-%d1%89%d0%b5-%d1%81%d0%b5%d0%b7%d0%b8%d1%80%d0%b0%d0%bc%d0%b5-%d0%b5%d0%ba-%d1%87%d0%b5-%d0%b0%d0%bf%d0%b8-%d0%be%d1%82/", "text": "БСП ще сезира Европейската комисия заради отказ на Агенция „Пътна инфраструктура“ да бъде разрешена проверката на качеството на изградените пътища през последните пет години. Това обявиха от левицата на извънредна пресконференция в събота. „Ще сезираме европейските институции – АПИ се опитва да прикрие случая с проверка на пътищата в независима лаборатория“, каза евродепутатът Елена Йончева. В четвъртък от пътната агенция обявиха в  , че са предоставили на БСП пълен достъп по исканата по Закона за достъп до обществена информация техническа документация за строителството на големи пътни проекти, но в продължение на месец, никой от поискалите ги 11 депутати на левицата не е отишъл да се запознае с тях. „До този момент АПИ отказва да даде разрешение за взимане на вертикални проби на ядки на българските магистрали и пътища и тяхното предоставяне в независима европейска лаборатория. Вместо разрешение да бъдат взети подобни проби, АПИ ни запознава с проектите на тези точки. Тези проекти са необходими едва след като имаме резултати от пробите“, коментира Йончева. „Ние нямаме съмнение, че по документи нашите пътища, строени последните пет години са в перфектно състояние“, каза още тя. БСП настоява да бъде проверено качеството на пътищата в независима международна лаборатория. По думите на Елена Йончеваа лабораторните изследвания ще покажат дебелината и отделните пластове на пътната настилка, използването на неподходящи материали и нивото на сцепление.", "date": "2019.06.29", "title": " Елена Йончева: Ще сезираме ЕК, че АПИ отказва проверка за качеството на пътищата"}
{"url": "https://trud.bg/%d0%bc%d0%bb%d0%b0%d0%b4%d0%b5%d0%bd-%d0%bc%d0%b0%d1%80%d0%b8%d0%bd%d0%be%d0%b2-%d1%88%d0%be%d1%84%d1%8c%d0%be%d1%80%d0%b8%d1%82%d0%b5-%d0%bd%d0%b5-%d1%81%d0%b0-%d0%b4%d0%be%d1%81%d1%82%d0%b0%d1%82/", "text": "Водачите не са достатъчно дисциплинирани и толерантни. 1,3 млн. са нарушенията на пътя за 2018 г. Това заяви министърът на вътрешните работи Младен Маринов на кръгла маса за безопасността на транспортната система. „Въпреки всички усилия, които полагаме, резултатите не са такива, каквито искаме. Всеки един случай касае човешки живот, които променя живота на цели семейства – това е много отговорна работа“, призна вътрешният министър. „За 2018 г. при 6 684 тежки пътни произшествия в страната загиналите са 611 човека, близо 8 500 са били ранени. Тези цифри са наистина тревожни“, посочи той, като обясни, че все пак пътните инциденти за миналата година са по-малко в сравнение с тези през 2017 г.  ”Контролът е многократно засилен. През годината са регистрирани 1,3 млн. нарушения. Това показва, че водачите, които участват в пътното движение не са на нужното ниво на  дисциплинираност и толерантност към останалите участници в движението и организацията на движението“, обяви Маринов. Той информира, че се създава оперативен център, като целта е да се намали до минимум времето за реакция както за превенцията, така и след пътни произшествия и при кризи на пътя. Купуват се нови камери, които автоматично регистрират високата скорост, но и констатират други нарушения по пътищата, съобщи министър Младенов. Той добави, че ще бъдат купени и още технически средства, като много важно е създаването на Единен център за обработка на нарушенията по пътищата.", "date": "2019.06.29", "title": " Младен Маринов: Шофьорите не са достатъчно дисциплинирани, 1,3 млн. са нарушенията за година"}
{"url": "https://trud.bg/%d1%80%d1%83%d1%81%d0%b8%d1%8f-%d0%b8-%d1%81%d0%b0%d1%89-%d0%b7%d0%b0%d0%bf%d0%be%d1%87%d0%b2%d0%b0%d1%82-%d0%ba%d0%be%d0%bd%d1%81%d1%83%d0%bb%d1%82%d0%b0%d1%86%d0%b8%d0%b8-%d0%bf%d0%be-%d0%b4%d0%be/", "text": "На външните министри на Руската федерация и САЩ е възложено да започнат консултации по СТАРТ-3. Това обяви пред журналисти лидерът на Кремъл Владимир Путин след края на срещата на върха на Г-20 в японския град Осака, предава TACC. „Що се отнася до СТАРТ-3, ние инструктирахме министерствата на външните работи да започнат консултации по този въпрос. Дали тези консултации ще доведат до удължаване на договора, все още не знам, твърде рано е да се каже, но обсъдихме това“, подчерта Путин. Третият договор за Ограничаване на стратегическите нападателни оръжия (на английски: Strategic Arms Reduction Treaty) е договорен между САЩ и Русия и трябва драстично да намали ядрените арсенали на двете страни. Началото на преговорите е поставено в Хелзинки между президента на САЩ Бил Клинтън и президента на Русия Борис Елцин през 1997 г.", "date": "2019.06.29", "title": " Русия и САЩ започват консултации по договора СТАРТ-3"}
{"url": "https://trud.bg/%d1%82%d1%80%d1%8a%d0%bc%d0%bf-%d1%81%d0%b5%d1%80%d0%b8%d0%be%d0%b7%d0%bd%d0%be-%d0%be%d0%b1%d0%bc%d0%b8%d1%81%d0%bb%d1%8f-%d0%b4%d0%b0-%d0%bf%d1%80%d0%b8%d1%81%d1%8a%d1%81%d1%82%d0%b2%d0%b0-%d0%bd/", "text": "Държавният глава на САЩ Доналд Тръмп сериозно обмисля възможността да посети Москва през май 2020 г., за да участва в тържествата по повод годишнината от победата във Втората световна война. Съответното американският лидер обяви това на пресконференция след участието си в срещата на върха на Г-20 в Осака, предава TACC. „Те празнуват 75-та годишнина от победата над нацизма. Той (руският президент Владимир Путин) ме покани. И казах, че сериозно ще разгледам това предложение“, заяви Тръмп. „Русия премина през много, загуби, мисля, че загуби много повече хора от всички останали, в борбата срещу нацизма. Той ме покани, а аз казах, че ще разгледаме това, ще го обмислим много сериозно“, добави президентът на САЩ.", "date": "2019.06.29", "title": " Тръмп сериозно обмисля да присъства на военния парад в Москва догодина"}
{"url": "https://trud.bg/%d1%81%d1%82%d1%80%d0%b0%d0%bd%d0%b8%d1%82%d0%b5-%d0%be%d1%82-%d0%b3-20-%d0%b1%d0%b5%d0%b7-%d1%81%d0%b0%d1%89-%d1%81%d0%b5-%d1%81%d1%8a%d0%b3%d0%bb%d0%b0%d1%81%d0%b8%d1%85%d0%b0-%d1%81-%d0%bd/", "text": "Деветнадесет членове на Г-20, без САЩ, се съгласиха с „необратимостта“ на Парижкото споразумение за климата и обещаха пълното му прилагане, съобщи AFP. Съответното се подчертава в заключителната декларация след двудневните преговори в японския град Осака. В текста се признава също, че търговските спорове и геополитическите търкания се увеличават.", "date": "2019.06.29", "title": " Страните от Г-20, без САЩ, се съгласиха с „необратимостта“ на Споразумението за климата"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d1%81%d0%b0%d1%89-%d0%bd%d1%8f%d0%bc%d0%b0-%d0%b4%d0%b0-%d0%bd%d0%b8-%d1%81%d0%b0%d0%bd%d0%ba%d1%86%d0%b8%d0%be%d0%bd%d0%b8%d1%80%d0%b0%d1%82-%d0%b7%d0%b0/", "text": "Държавният глава на Турция Реджеп Тайип Ердоган изрази увереност, че САЩ няма да наложат санкции на страната заради решението на Анкара да закупи руската зенитно-ракетна система С-400, съобщи AFP. Съответното уверение турският лидер е получил на срещата с американския му колега Доналд Тръмп. „Чухме от него, че няма да има нищо подобно (санкции)“, подчерта Ердоган на пресконференция в Осака, Япония, след среща с Тръмп в кулоарите на форума на върха на Г-20.", "date": "2019.06.29", "title": " Ердоган: САЩ няма да ни санкционират заради С-400"}
{"url": "https://trud.bg/%d1%81%d0%ba%d0%be%d1%80%d0%be%d1%81%d1%82%d0%bd%d0%b8-%d0%b4%d0%b6%d0%b8%d0%bf%d0%be%d0%b2%d0%b5-%d1%89%d0%b5-%d1%81%d0%bd%d0%b8%d0%bc%d0%b0%d1%82-%d0%bd%d0%b0%d1%80%d1%83%d1%88%d0%b5%d0%bd%d0%b8/", "text": "Скоростни джипове ще снимат нарушенията по магистралите. Това е само една от мерките срещу войната на пътя, които и в момента се обсъждат от четирима министри, експерти и представители на МВР, предаде  . Не лошите пътища, а високата скорост са основна причина за зачестилите инциденти според Пътната полиция. Само от началото на юни до момента са загинали 65 души. Затова държавата планира да затегне контрола и да глобява повече. Санкциите ще стават електронно в единен информационен център, за да може полицаите да са на пътя. Снимки ще се правят и от немаркирани коли, които ще следят за скоростни нарушения по магистралите.", "date": "2019.06.29", "title": " Скоростни джипове ще снимат нарушенията по магистралите"}
{"url": "https://trud.bg/%d1%82%d1%83%d1%80%d1%86%d0%b8%d1%8f-%d0%b7%d0%b0%d0%b4%d1%8a%d1%80%d0%b6%d0%b0-%d1%81%d0%b5%d0%b4%d0%bc%d0%b8%d0%bd%d0%b0-%d0%ba%d0%be%d0%bc%d0%b0%d0%bd%d0%b4%d0%b8%d1%80%d0%b8-%d0%bd%d0%b0-%d0%b8/", "text": "Седем души, подозирани, че са „емири“, т.е. високопоставени членове на терористичната групировка „Ислямска държава“ (ИД), са били заловени при операция на силите за сигурност в югоизточна Турция. Полицията за борба с тероризма атакувала няколко къщи в югоизточната провинция Шанлиурфа близо до границата със Сирия, за да залови заподозрените, съобщи  . Националността на заподозрените не беше разкрити, но източниците от силите за сигурност заявиха, че са били активни в Сирия, преди да се промъкнат в Турция, след като терористичната групировка загуби позициите си в арабската държава. При претърсването на скривалищата на заподозрените са установени дигитални доказателства, които ги свързват с ИД. Терористичната групировка е обвинявана за поредица от терористични атаки в Турция, при които бяха убити 319 души през последните три години – в Истанбул и Анкара, както и в градовете на югоизток.", "date": "2019.06.29", "title": " Турция задържа седмина командири на Ислямска държава"}
{"url": "https://trud.bg/%d0%bd%d0%b0-%d0%bf%d0%b5%d1%82%d1%80%d0%be%d0%b2%d0%b4%d0%b5%d0%bd-%d1%81%d0%b5-%d0%b3%d0%be%d1%82%d0%b2%d0%b8-%d0%bf%d0%b8%d0%bb%d0%b5/", "text": "След Петровден започват летните пости. На самия празник обаче по традиция на трапезата се слагат пиле или петле, „бял мъж“, питка, ябълки или сладкиш, приготвен с тях. Българската, а и международната кухня предлага огромно количество рецепти с пиле – за супи, предястия, основни. Те не изискват много време за приготвяне и ястията не тежат на стомаха. Мнозина смятат, че най-лесният начин е просто да пъхнат пилето във фурната, но трябва да знаят, че и това си има тънкости – по-добре завийте месото с фолио или го поставете в специален плик за печене, за да запази сочността си и да не стане жилаво.    Петровска курбан чорба Необходими продукти:  1 пиле  1 бучка краве масло  2 глави кромид лук  2 моркова  2 чушки  1 домат  1 малка глава целина  млян черен пипер  сол  магданоз Начин на приготвяне:  Пилето се нарязва на порции и се слага да ври, като пяната се обира с лъжица. Зеленчуците, без домата, се измиват, нарязват се на дребно и се прибавят в чорбата. Когато продуктите омекнат, се слагат настърганият домат и маслото. Готовата петровска курбан чорба се дръпва от огъня и се поръсва с черен пипер и нарязан на ситно магданоз.   Пиле със зеленчуци на фурна Необходими продукти:  1 кг пилешко месо  1 пакет смесени замразени зеленчуци или 1 кг сурови, различни – морков, грах, зелен фасул, царевица  олио  сол  магданоз Начин на приготвяне:   Объркваме нарязаните зеленчуци с олио и сол и ги изсипваме в тавичка. Между тях слагаме порциите осолено пилешко месо. Покриваме с фолио, слагаме ястието в студена фурна и след това я включваме да загрее до 250 градуса. Пече се до готовност по този начин, отстранява се фолиото и се допича на вентилатор до извиране на водата, която зеленчуците са си пуснали.   Пиле в катми Необходими продукти:  За катмите:  10 г мая  2 ч.ч. хладка вода  2 ч.ч. брашно  1/2 ч.л. сол  2 с.л. масло За плънката:  1 пиле  1 глава лук, срязана на четири  1 морков, нарязан на едро  мащерка или босилек  ол и бял пипер на вкус  100 г масло  1 връзка пресен лук  1 ч.ч. настърган или нарязан на кубчета кашкавал  2 с.л. магданоз, нарязан на ситно Начин на приготвяне:  Маята се разтваря в малко вода. Брашното се пресява и се смесва със солта. Добавят се разтворената мая и водата. Всичко се разбърква на рядко тесто. Оставя се да втаса, докато удвои обема си. Глинен сач или тиган с тежко дъно се загрява добре, намазва се с масло и в него се сипва от втасалото тесто на пласт 3-4 мм. Когато се появят дупчици по повърхността, катмите се обръщат и се изпичат и от другата страна. Намазват се с масло. През това време пилето се слага да се свари със стария и с пресния лук, моркова, мащерка или босилек (по желание). Добре свареното пиле се обезкостява и накъсва на парчета. Овкусява се с малко бял пипер. Бульонът се прецежда и се запазва. Всяка катма се пълни с пилешка плънка и се завива като сърма. После се нареждат успоредно в предварително намаслена тавичка. Заливат се с 1 ч.ч. от отделения бульон. Отгоре се подрежда настърган или нарязан на кубчета кашкавал и се запича в умерена фурна за около 10-15 мин. Ястието се поднася топло, в големи плоски чинии.   Петел по манастирски Необходими продукти:  1 кг петел  200 г булгур  1-2 глави кромид лук  40 г краве масло  40 мл олио  1-2 домата  1 ч.л. червен пипер  черен пипер  1 кубче пилешки бульон Начин на приготвяне:  Петелът се измива и се нарязва на порции. Поставя се в тенджера с разтопеното масло. Прибавят се олиото и малко вода и месото се задушава до порозовяване. Прибавят се ситно нарязаният лук, който също се задушава до златисто, и напрая червеният пипер. Всичко се поръсва с пилешкия бульон и се залива с вряща вода. Вари се в плътно захлупен съд до полуомекване на месото. Тогава се прибавя почистеният, измит, предварително накиснат и отцеден булгур. Когато ястието е почти готово, се прибавят обелените и ситно нарязани домати. Ястието се сервира поръсено с черен пипер. По желание петелът по манастирски може да се декорира със стръкче пресен джоджен или босилек, или ситно нарязан магданоз.   Паприковани пилешки крилца Необходими продукти:   1,5 кг пилешки крилца  2 пълни с.л. сладък червен пипер  1 с.л. брашно  1 ч.л. сол  1 ч.л. майорана, мащерка или подправка за пиле  сокът на 1 лимон (50-60 мл)  50 мл светъл соев сос  2-3 с.л. алкохол без мирис (водка)  50 мл зехтин/олио  50 мл бира  щипка захар  150 мл вода или още бира Начин на приготвяне:   Крилцата се почистват, измиват, подсушават. В тенджера се разбъркват всички подправки и продукти. Поставят се крилата вътре и се разбърква добре с ръце. Затваря се тенджерата и се прибира в хладилник поне за 24 ч., като през това време се разбърква няколко пъти. Крилата се изваждат от маринатата и се нареждат в тавата за печене, а самата марината се прецежда – ако остане червеният пипер препечен в тавата, последната не е приятна за чистене. Наливат се последните 150 мл бира или вода, покрива се с фолио и се пече в загрята фурна 15 мин. на 220 градуса или 30 мин. на 180 градуса. Тавата се изважда, фолиото се маха и се връща да се запече за още 15 мин. на 220 градуса (до зачервяване).   Пилешки ролета с моцарела Необходими продукти:  400-500 г пилешко филе  1 връзка спанак  1/2 връзка листа от цвекло  1 топка моцарела  1 стрък пресен лук  1 морков  зехтин  2 с.л. пресен магданоз  по 1 ч.л. сухи магданоз и риган  черен пипер и сол на вкус Начин на приготвяне:  Спанакът и цвеклото се почистват от дръжките и измиват. Нарязват се на ивици. Лукът се нарязва на малки колелца, а морковът на ситни кубчета. Събират се в тенджерка и се задушават под капак с малко зехтин, като се овкусяват със сол, пипер, зелените подправки. Когато цветът на плънката отиде към сготвено, се сваля от котлона и оставя да почине. Пилешкото месо се изтънява с нож и начуква, за да се получат широкоплощни парчета. Всяко се поставя върху отделно правоъгълно парче алуминиево фолио. Моцарелата се нарязва на кубчета и се добавя към плънката. Пилешките филета се натриват с пипер, сол и зехтин. Върху всяко се разстила плънка по почти цялата площ. Внимателно се навива на стегнато руло и се пакетира с фолиото. Така се прави с всички парчета пиле. Подреждат се в широка тава. Ястието се пече на 200 градуса около 45 минути. След това фолиото се маха. Ролетата се връщат във фурната да хванат малко загар.", "date": "2019.06.29", "title": " На Петровден се готви пиле"}
{"url": "https://trud.bg/%d1%80%d0%be%d0%b4%d0%bd%d0%b8%d1%82%d0%b5-%d0%b2%d0%b2%d1%81-%d0%be%d1%82%d0%b1%d0%b5%d0%bb%d1%8f%d0%b7%d0%b2%d0%b0%d1%82-%d1%82%d1%80%d0%b8-%d0%b3%d0%be%d0%b4%d0%b8%d1%88%d0%bd%d0%b8%d0%bd%d0%b8/", "text": "Зрелищни изпълнения и фигури от висшия пилотаж оставиха без дъх гостите на авиошоуто в авиобаза „Граф Игнатиево“. То беше кулминацията на отбелязването на годишнините от въвеждането на въоръжение на самолет МиГ-29 и вертолети Ми-24 и Бел 206. Военновъздушните сили предложиха на своите почитатели едно по-различно докосване до авиационното ежедневие. Летателният ден беше открит с полет на вертолет Ми 17 с националния флаг. Вертолетната ни бойна авиация от авиобаза Крумово – Бел-206, Кугър и Ми-24 и Ми-17 представи основните мисии и задачи, за които е предназначена, съобщава Armymedia.bg. Щурмовите Су-25 от авиобаза Безмер влетяха за атаки по земни цели, демонстрирайки осигуряването на непосредствена авиационна поддръжка на формированията. Пилотите от авиобаза „Граф Игнатиево“ демонстрираха  бойното майсторство и светкавичните реакции на Миг 29. Зрителите наблюдаваха действията на летателните екипажи по прехват на самолет-нарушител и принуждаването му да кацне, разминавания на метри един от друг, впечатляващи маневри за осигуряване на превъзходство  във въздуха на малка височина при скоост от 1000 до 0 км час. В динамична летателна програма се включиха и най-младите летци на българските ВВС. Представителите на Военновъздушна учебна база „Георги Бенковски“ – Долна Митрополия показаха възможностите на самолетите  Пилатус и L-39. Гостите на празника имаха възможност да се запознаят с предназначението и летателните характеристики на самолетите и вертолетите, които са на въоръжение във ВВС. Статичният показ осигури възможност на желаещите да се качат в самолети МиГ-29, МиГ-21, вертолети „Кугър“.", "date": "2019.06.29", "title": " Родните ВВС отбелязват три годишнини с грандиозно шоу на „Граф Игнатиево“"}
{"url": "https://trud.bg/%d0%b5%d0%ba%d1%81%d0%bf%d0%b5%d1%80%d1%82%d0%b8-%d0%be%d1%82-%d0%bd%d1%8f%d0%ba%d0%be%d0%bb%d0%ba%d0%be-%d0%b2%d0%b5%d0%b4%d0%be%d0%bc%d1%81%d1%82%d0%b2%d0%b0-%d0%bf%d1%80%d0%be%d0%b2%d0%b5%d1%80/", "text": "Експерти от няколко институции, сред които Министерството на туризма и Агенцията по храните, извършват проверка в затворен комплекс, собственост на семейство Арабаджиеви. Причината са постъпили сигнали за нарушения, съобщи  . В затворения комплекс „Елените“ край Несебър се предлага „ол инклузив“ почивка на туристите. С тази услуга са свързани и част от оплакванията на почиващите. Други сигнали са свързани с липсата на места за инвалиди и чистотата на хотелите. За всяко установено нарушение може да бъде наложена глоба от 1000 до 3000 лева. „Най-фрапиращото нарушение са обекти, извършващи туристическа дейност без категоризация“, разкри мнинистърът на туризма Николина Ангелкова, която също участва в проверката. „Сигналите, които сме получили към момента, са свързани с оплакване от ол инклузива. Затова, че не отговаря на критериите и очакванията на туристите. Освен това имаме много сигнали, че няма места, обособени за инвалиди, каквито са нашите категорични изисквания“, каза министър Ангелкова. Бяха проверени качеството на алкохола на бара и храната в ресторанта, както и водата в басейна. „Имаше плочки изпочупени, мухъл, също така има и много инсекти, мухи, въпреки че всички прозорци са замрежени“, казва д-р Георги Митев, директор на БАБХ Бургас. „Към мене оплакване не е имало в този ресторант“, отговаря мениджърът на ресторанта Методи Тренчев. „Ще бъде съставен акт за административно нарушение, глоба в размер от 1000 до 3000 лева“, заключи министър Ангелкова.", "date": "2019.06.29", "title": " Експерти от няколко ведомства проверяват хотелски комплекс на Арабаджиеви край Несебър"}
{"url": "https://trud.bg/%d0%bd%d0%b0%d0%b9-%d0%b1%d1%8a%d1%80%d0%b7%d0%b0%d1%82%d0%b0-%d0%ba%d0%be%d0%bb%d0%b0-%d0%bd%d0%b0-%d1%82%d0%be%d0%ba-%d0%b5-volkswagen/", "text": "Състезателният електрически модел Volkswagen ID.R постави нов рекорд за електромобили на Северната отсечка на пистата Нюрбургринг. Пилотът Ромен Дюма преодоля кошмарното трасе с десетки завои за 6:05,336 минути и подобри с повече от 40 секунди предишното най-добро постижение за електромобили, регистрирано от китайската машина Nio EP9 с мощност 1340 к.с. Рекордьорът Volkswagen ID.R премина значително по-бързо отсечката, макар че разполага с два пъти по-малко мощност – 680 к.с. Ускорението му от 0 до 100 км/ч отнема 2,25 сек, а максималната скорост е 270 км/ч. Фиксираното време е второто най-добро за всички категории коли на „Нюрбургринг“. За този успех спортният отдел на Volkswagen се готви в продължение на половин година. Средната скорост на движение на Volkswagen ID.R по Северната отсечка е 185 км/ч.", "date": "2019.06.29", "title": " Най-бързата кола на ток е Volkswagen\t"}
{"url": "https://trud.bg/%d0%ba%d0%b0%d1%83%d0%b1%d0%be%d1%8f%d1%82-%d1%83%d0%b4%d0%b8-%d1%81%d0%b5-%d0%b7%d0%b0%d0%b2%d1%80%d1%8a%d1%89%d0%b0/", "text": "Режисьор е Джош Кули  “Играта на играчките: Пътешествието” е най-голямото премиерно заглавие на седмицата четвъртият филм от поредицата, с която започна революцията на компютърната анимация в средата на 90-те години на миналия век. Новият филм вече доминира класациите по приходи в повечето пазари, в които е пуснат. В “Играта на играчките: Пътешествието” (“Toy Story 4”) каубоят-играчка Уди вече е в нова стая, с нови играчки и принадлежи на ново дете – Бони.Той винаги е бил сигурен в мястото си на този свят и в своите приоритети, които са да се грижи за своето дете, без значение дали е Анди или Бони. Затова когато Бони добавя в стаята нова играчка, която самата тя е направила – неохотният Форки (Виличко?), който счита себе си за “боклук”, а не за играчка, Уди се нагърбва със задачата да му покаже защо трябва да приеме това, че е играчка. Когато Бони взима цялата банда на семейната екскурзия, Уди се озовава на неочаквано отклонение, което включва среща с отдавна загубената му приятелка – пастирката Бо Пийп. След години, в които е била сама, приключенският дух на Бо и животът, прекаран на пътя, вече не отговарят на деликатната є порцеланова облицовка. Уди и Бо разбират, че вижданията им по отношение на живота като играчка са тотално различни, но скоро откриват, че това им е последната грижа. Режисьор на “Играта на играчките: Пътешествието” (“Toy Story 4”) е Джош Кули, по сценарий на Стефани Фолсъм (“Star Wars Resistance”). Продуцент е Джонас Ривейра (“Отвътре навън”). В оригинал ролите се озвучават от Том Ханкс, Тим Алън, Джоан Кюсак, Дон Рикълс, Естел Харис, Уолъс Шон, Джон Раценбъргър, Блейк Кларк, Джеф Пиджън, Лори Меткалф, Патриша Рекет, Кийгън-Майкъл Кий, Джордан Пийл, Кристен Шол, Тон Хейл, Бони Хънт и др", "date": "2019.06.29", "title": " Каубоят Уди се завръща\t"}
{"url": "https://trud.bg/%d0%bf%d1%80%d0%b0%d0%b2%d1%8f%d1%82-%d0%b3%d1%83%d0%bc%d0%b8-%d0%b1%d0%b5%d0%b7-%d0%b2%d1%8a%d0%b7%d0%b4%d1%83%d1%85/", "text": "Всяка година по света се сменят около 200 милиона спукани гуми, чието тегло се равнява на еквивалента на 200 айфелови кули. В Европа средният живот на гумите е между 4 и 5 години, докато в Китай е по-малко от 1 година заради лошите пътища. Огромното количество негодни гуми поради продупчване, скъсване или износване създават сериозни екологични проблеми. В търсене на нови решения преди години бяха създадени т.нар. Run on Flat гуми с подсилени страници. При загуба на налягане те позволяват движението на автомобила да продължи с по-ниска скорост до най-близкия сервиз благодарение на усилената структура на страничните части на гумата. Run on Flat моделите обаче са по-тежки и по-скъпи, поради което не са оптималното решение. Поредният опит за създаване на безпроблемна гума е разработката на Michelin за безкамерни гуми. Те представляват едно цяло с джантата, която е свързана с многобройни гъвкави ламели от гума и смола, а върху тях се намира протекторът. Реално само протекторът ще се износва при употреба и лесно ще се заменя. Ламелите правят протектора толкова гъвкав, колкото нормална гума и така се „филтрират“ неравностите и дупките по пътя, без да има опасност от спукване. До 5 години този тип гуми трябва да бъдат пуснати в серийно производство. Дотогава ще продължи техническата им разработка и тестовете в реални условия.", "date": "2019.06.29", "title": " Правят гуми без въздух\t"}
{"url": "https://trud.bg/%d0%bf%d1%80%d0%b5%d0%b4%d0%bb%d0%b0%d0%b3%d0%b0%d1%82-%d0%bf%d1%8a%d0%bb%d0%bd%d0%b0-%d0%b7%d0%b0%d0%b1%d1%80%d0%b0%d0%bd%d0%b0-%d0%bd%d0%b0-%d0%b8%d0%b7%d0%bf%d1%80%d0%b5%d0%b2%d0%b0%d1%80%d0%b2/", "text": "Разработваме интерактивна карта с информация за всички участъци с концентрация на пътно-транспортни произшествия в България, защото е важно хората да имат повече информация и да преминават с повишено внимание през тях. Това каза председателят на Държавна агенция „Безопасност на движението по пътищата“ Малина Крумова на международна кръгла маса в София. „Съвместно с Агенция „Пътна инфраструктура“ направихме преглед на всички участъци с концентрация на ПТП. Обследвани са близо 80 пътни отсечки и в момента се подготвят препоръки за тяхното допълнително обезопасяване“, посочи Малина Крумова. По думите ѝ следващата стъпка е да се набележат мерките – за промяна на организацията на движение и за обезопасяване на всички критични точки, характеризиращи се с концентрация на ПТП, както и да се създаде ефективен мониторинг на изпълнението им, съобщиха от ДАБДП. „Има мерки, които можем веднага да предприемем. Конкретен пример е Кресненското дефиле, където за последните 8 г. са станали 525 тежки инциденти, а основна причина са рискови изпреварвания. Затова ние сме дали конкретно предложение за организация на движението в този участък с пълна забрана на изпреварването в него“, обясни председателят на държавната агенция. Отсечката е с дължина от 16 км, стана ясно от нейното изказване. „Още по-важно е да направим цялостна категоризация на безопасността на пътищата, нещо по-което вече работим съвместно с АПИ и на базата на идентифицираните дефицити, да се изготви програма за повишаване на безопасността – превантивно преди да станат участъци с концентрация“, каза още Малина Крумова.", "date": "2019.06.29", "title": " Предлагат пълна забрана на изпреварването в Кресненското дефиле"}
{"url": "https://trud.bg/%d0%b3%d1%80%d0%b0%d0%bd%d0%b8%d1%87%d0%bd%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d1%82%d1%80%d0%b0%d1%84%d0%b8%d0%ba%d1%8a%d1%82-%d0%bd%d0%b0-%d0%ba%d1%83%d0%bb%d0%b0%d1%82%d0%b0-%d0%b8/", "text": "На българо-гръцката граница на ГКПП-Кулата и ГКПП-Маказа трафикът е интензивен на изход за леки автомобили и автобуси. Препоръчва се използването на ненатоварените ГКПП-Илинден, ГКПП-Златоград, ГКПП-Ивайловград и ГКПП-Капитан Петко Войвода, съобщиха от „Гранична полиция“. Информацията за трафика по границите е към 12.00 часа. На българо-македонската граница трафикът е интензивен на ГКПП-Гюешево за леки автомобили в двете посоки. На българо-румънската граница на ГКПП „Дунав мост-Видин“ и ГКПП „Дунав мост-Русе“ трафикът е интензивен на изход за товарни автомобили. На ГКПП „Дунав мост-Русе“, ГКПП „Кардам“ и ГКПП „Дуранкулак“ трафикът е интензивен на вход и изход за леки автомобили. На българо-сръбската и българо-турската граница трафикът е нормален на всички гранични контролно-пропускателни пунктове.", "date": "2019.06.29", "title": " Гранична полиция: Трафикът на Кулата и Маказа е интензивен, използвайте другите пунктове"}
{"url": "https://trud.bg/%d0%be%d1%82%d1%81%d1%82%d1%80%d0%b0%d0%bd%d0%b8%d1%85%d0%b0-%d0%bd%d0%b0%d1%87%d0%b0%d0%bb%d0%bd%d0%b8%d0%ba%d0%b0-%d0%bd%d0%b0-6-%d1%82%d0%be-%d1%80%d1%83-%d0%b2-%d1%81%d0%be%d1%84%d0%b8%d1%8f/", "text": "Началникът на 6-то РУ в София Петър Василев е буйствал в заведение в столичния кв. „Лозенец“ в петък вечерта. След подаден сигнал за поведението, тръгнал с автомобила си и отказал алкохолна проба, след като бил спрян от полицаи, съобщи шефът на СДВР Георги Хаджиев, предаде  . Василев бил в заведението заедно със свой приятел. Около 3:30 през нощта бил получен сигнал, че буйстват и блъскат маси. Полицейският шеф си тръгнал с колата си, но бил спрян от полицаи от 4-то РУ. Той отказал проба с дрегер. Издадена му е бележка за медицинско изследване, но шефът на 6-то РУ не се явил на него. Затова книжката му е отнета за 2 години, а колата е служебно дерегистрирана за 1 година. „По време на разговорите с Василев, след като бил спрян, станало дума, че е началник на Районно управление, но полицаят не е парадирал с това“, обясни Хаджиев. Василев е отстранен от длъжност. Назначена е проверка, а материалите ще бъдат докладвани в прокуратурата, която да прецени дали има данни за хулиганство. „Действия от страна на служители, които уронват престижа на МВР, няма да бъдат толерирани. Личният пример винаги е най-важен, особено с оглед на доверието, което ни гласуват гражданите“, коментира министърът на вътрешните работи Младен Маринов. „МВР има воля и инструменти, в лицето на службите по вътрешен контрол, да противодейства на прояви, които са в разрез с Етичния кодекс за поведение на държавните служители във ведомството. Осъждам такива прояви, които подкопават доверието във всички останали хиляди хора, които изпълняват съвестно и със себеотрицание дълга си“, допълни вътрешният министър.", "date": "2019.06.29", "title": " Отстраниха началника на 6-то РУ в София, буйствал в заведение"}
{"url": "https://trud.bg/%d0%ba%d0%be%d1%80%d0%bd%d0%b5%d0%bb%d0%b8%d1%8f-%d0%bd%d0%b8%d0%bd%d0%be%d0%b2%d0%b0-%d0%bf%d0%be%d0%b8%d1%81%d0%ba%d0%b0-%d0%be%d1%82%d0%b3%d0%be%d0%b2%d0%be%d1%80-%d0%be%d1%82-%d0%bf%d1%80%d0%b5/", "text": "Във връзка със събитията през последните седмици имам 4 въпроса към премиера Борисов, написа лидерът на БСП Корнелия Нинова в социалната мрежа „Фейсбук“. „Г-н Борисов, Вашият вицепремиер Каракачанов твърди, че има подписан договор с Беларус и преведени пари за ремонт на Су-25. Вашият министър Караниколов иска да разтрогне договора. Председателят на Народното събрание Караянчева подвежда Русия, като на най-високо равнище заявява, че Русия ще ремонтира същите самолети. Кой от тези тримата говори от Ваше име и кой казва истината? Кой носи отговорност за този огромен международен гаф?“, пита Нинова. „Президентът Радев заяви, че цената на Ф-16 е 3.45 млрд., а вие твърдите, че е 2.2 млрд. Г-н Премиер, защо при огромен излишък в бюджета, вземате нов заем от 400 млн.? Кой, кога и при какви условия ще го връща“, посочва Корнелия Нинова. „Защо излъгахте медицинските сестри, че ще им увеличите заплатите? Днес 109 лекари и медицински работници във видинската болница хвърлиха оставки. Вие ли наредихте на министър Ананиев да обяви, че ще закрива отделения в ообластните болници в Северозапада?“. пита още лидерът на левицата. Нинова задава и въпрос на Борисов чел ли е доклада доклада за България, гласуван в ПАСЕ и споделя ли европейската оценка за неговото управление. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.29", "title": " Корнелия Нинова поиска отговор от премиера за неяснотата около ремонта на самолетите Су-25"}
{"url": "https://trud.bg/%d1%88%d0%be%d1%81%d0%b5-%d0%b2-%d1%82%d0%b5%d0%bd%d0%b5%d1%81%d0%b8-%d0%bd%d0%be%d1%81%d0%b8-%d0%b8%d0%bc%d0%b5%d1%82%d0%be-%d0%bd%d0%b0-%d1%82%d0%b8%d0%bd%d0%b0-%d1%82%d1%8a%d1%80%d0%bd%d1%8a%d1%80/", "text": "Истинското име на Тина Търнър е Ана Мей Бълок. Родена е на 26 ноември 1939 г. в Натбуш, Тенеси. Зодия Стрелец. Тежи 60 кг и е висока 163 см.  Тази година легендарната певица навършва 80. В родния й щат Тенеси още през 2001 г. я почетоха, като кръстиха на нея шосе, което вече е междущатска магистрала. През юли 2013 г. тя узакони 27-годишната си връзка с продуцента Ервин Бах и двамата се пренесоха да живеят в Швейцария. А през 2014 г. носителката на осем награди «Грами» изненада почитателите си, появявайки се на концерт в Медисън Скуеър Гардън в костюма на леля Антити от филма «Лудият Макс» със снежнобяла перука.  Нищо в детството на Ана Мей Бълок не подсказва бъдещата световна слава. Майка й работи в един от заводите в град Нотбуш, а баща й е едновременно работник, фермер и дякон в баптистката църква.  Когато бъдещата звезда навършва 10, родителите й се развеждат и тя и сестра й Ейлин са Старата жена обаче често боледува и след смъртта й момичетата се преместват в Сейнт Луис, където откриват чара на нощните клубове. За 17-ия й рожден ден сестрата на Ана Мей я води в любимото си заведение, където свирят «Кралете на ритъма» под ръководството на Айк Търнър – местна звезда сред прехласнатите гимназистки. Ана Мей е поразена от новата музика. Скоро се запознава с групата и моли Айк да изпее нещо с тях. Той обаче предлага микрофона на сестра й Ейлин. Бъдещата звезда го изтръгва от ръцете й и запява. «Не мислех, че имаш глас», възкликва фронтменът на оркестъра, а на другия ден момичето вече е солистка. Публиката веднага харесва характерния тембър и експлозивните й танци и групата става популярна. Айк я нарича «Малката Ани», купува й палто от лисици, дори й дава пари да си направи преден златен зъб. Тя е на седмото небе. Година по-късно ражда син Крейг от Реймънд Хил, един от музикантите, който неспособен да се грижи за жена и дете. Но Малката Ани продължава да пее. След успеха на парчето A Fool In Love амбициозният Айк решава да замине за Калифорния. Като дете той обичал историите за „африканските диваци“, любимата му приказка била за Шина – Кралицата на джунглата. Шина станала Тина, а Тина Търнър – негова лична кралица (или по-скоро дивачка). През 60-те и 70-те години групата Ike & Tina Turner Revue е популярна, но деспотичният стил на управление на Айк и проблемът му с наркотиците кара музикантите да напускат с трясък. Тина не само работи денонощно, ами често се появява на сцената с неумело покрити с грим „бушони“ около очите от побоите на мъжа си. Въпреки че отглеждат общо четирима синове (нейният Крейг, двама от първия брак на Айк и техния общ – Роналд), Търнър са на път 270 дни в годината. Фил Спектър кани Тина да запише плоча. През 1966 г. River Deep Mountain Hight стига едва до 88-о място в американските класации, но в Англия е на трето. Тогава нашумялата британска банда Rolling Stones кани Айк и Тина да подгряват тяхно турне. По онова време певицата „Тогава за първи път повярвах в себе си“, признава Тина. Тя вече е на 35 и съзнава, че ако иска да постигне успех, трябва да зареже Айк. Разривът настъпва на 2 юли 1976 г. На път за летището мъжът й й предлага шоколад, тя отказва и той започва да я бие. Чашата на 16-годишния им брак прелива и Тина за първи път му отвръща. Боят продължава на аерогарата, в самолета, по пътя до хотела. Там съпругата изчаква мъжа си да заспи, измива разбитото си лице и с 36 цента в джоба избягва на улицата. След като лично заплаща неустойките по провалените им концерти, Тина заявява на Айк: „През последните 16 години ти присвояваше всеки заработен от мен долар, а аз присвоявам бъдещето си.“ През 1979 г. късметът й се усмихва, когато я канят в грандиозната програма „Холивудски вечери“. Там се запознава с бъдещия си мениджър Роджър Дейвис. „Ти трябва да пееш рок“, й казва той. Но истинският й успех идва, когато в хотел „Риц“ Дейвид Бауи гледа нейното шоу с представители на звукозаписната компания Capitol Records. След няколко дни Тина вече е в Лондон и записва две нови песни. Една от тях – Let’s Stay Together – е не само първият сингъл на Тина, ами я превръща в истинска звезда. Първоначално само в Англия, после в цяла Европа и чак тогава й обръщат внимание и в САЩ. През юни 1984 г. Тина Търнър пуска там аблума си Private Dancer, от който продава 11 млн. копия. Година по-късно на Американските музикални награди – за най-добра певица и за най-добра видеоактриса. На церемонията на „Грами” излиза на сцената три пъти – като най-добра певица, най-добра рок изпълнителка и автор на най-добра песен (What’s Love Got To Do With It?). После пуска още 5 успешни албума и статуетките й с грамофончета стават осем. Така от „съпругата на Айк Търнър” Тина се превръща в най-любимата американска звезда на 80-те години. Тя е чест гост в различни шоупрограми, няколко пъти я кани Опра Уинфри. На стадиона в Рио де Жанейро Търнър събира на концерт 188 хиляди души и След раздялата с мъжа насилник певицата дълго не се решава на сериозна връзка, докато не се запознава на летище „Хийтроу” с немския музикален продуцент Ервин Бах. Той е със 17 години по-млад от нея, но се разбират чудесно и живеят тихо и хармонично. Певицата успява да се реализира и на други поприща. Нейната официална автобиография става бестселър в САЩ, прави няколко изложби със свои картини, които също имат успех. През живота си юбилярката Тина Търнър е обиколила с концерти половината свят, получила е титлата Кралица на рока и е определяна за една от най-добрите танцьорки на своето време. Освен това на 67 години става рекламно лице на прочута марка чорапи заради перфектните си крака. До ден днешен проектът «Тина Търнър» се смята за един от най-доходоносните в цялата история на музикалната индустрия.  През 2014 г. певицата се отказа от американския си паспорт и Този акт я освободи не само от много юридически формалности, но и от плащането на солидни данъци върху концертите и плочите й. САЩ е единствената страна с развита икономика в света, която облага гражданите си, живеещи в чужбина, дори доходите им да са от другата държава и те никога да не се връщат в Америка. А може би тя просто е намерила спокойствие със 17 години по-младия си съпруг. Миналата година Тина Търнър преживя лична трагедия – на 59 години се самоуби най-големият й син Крейг Реймънд Търнър, когото тя ражда на 18 от саксофониста Реймънд Хил, свирил в една група с Айк. След сватбата Айк осиновява Крейг. бележи живота на певицата и обяснява силната връзка с втория й съпруг. В автобиографията си тя признава, че в края на 2016 г. станало ясно, че бъбреците й работят едва на 20% и състоянието й се влошава с всеки изминал ден. Тогава Ервин й предлага да й даде единия от бъбреците си. „След трансплантацията се чувствах едновременно щастлива, съкрушена и облекчена, че двамата преминахме през това и оцеляхме“, споделя певицата.", "date": "2019.06.29", "title": " Шосе в Тенеси носи името на Тина Търнър\t"}
{"url": "https://trud.bg/%d0%b4%d0%b8%d1%81%d0%bf%d0%bb%d0%b5%d0%b9-%d0%bf%d0%be%d0%ba%d0%b0%d0%b7%d0%b2%d0%b0-%d0%bc%d1%8a%d1%80%d1%82%d0%b2%d0%b0%d1%82%d0%b0-%d0%b7%d0%be%d0%bd%d0%b0/", "text": "Hyundai Santa Fe е вторият модел на марката след водородния Nexo, който ще бъде оборудван с иновативната система за наблюдение на „мъртвата зона“ на видимост встрани от автомобила. В двете външни огледала са разположени камери, които следят какво се случва в този невидим за водача диапазон. При подаване на мигач изображението от камерата в съответното огледало се показва на дисплея пред шофьора. Камерите са широкоъгълни и обхващат по-голям периметър, отколкото самото огледало. Изображението в реално време дава по-точна информация на водача в сравнение със стандартните системи за следене на „мъртвата зона“, които предупреждават само със светлинни или звукови сигнали за наличие на обект. Камерите са по-полезни и в лоши условия със затруднена видимост като шофиране на тъмно или в дъждовно време. Тази нова система е запланувана да се предлага за Santa Fe от края на лятото.", "date": "2019.06.29", "title": " Дисплей показва „мъртвата зона“\t"}
{"url": "https://trud.bg/%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d1%86%d0%b5%d0%bd%d0%b0%d1%82%d0%b0-%d0%b7%d0%b0-%d1%84-16-%d0%b5-22-%d0%bc%d0%bb%d1%80%d0%b4-%d0%bb%d0%b5%d0%b2%d0%b0-%d0%bd/", "text": "Реално цената на изтребителите Ф-16 е 2,2 млрд. лв. Аз не знам откъде (президентът) Радев  , че са 3,2 млрд. лв., след като още преди 10 дни ние сме му изпратили, по негово искане, предложението за договор. Това вицепремиерът и министър на отбраната Красимир Каракачанов коментира пред журналисти в Троян, предаде БТА. По думите му в договора ще има определени корекции, но президентът е бил информиран за всеки етап, когато той е поискал. Според Каракачанов, ако се стигне до подписване на договора, до края на юли процесът ще е приключил: „Ние ще направим своя доклад до Министерския съвет, той трябва да вземе решение и да го вкара в Народното събрание. Парламентът, ако одобри това предложение, до края на юли той може да се сключи.“ „Аз не знам откъде излезе този един милиард лева, по принцип самият преговорен процес, независимо за каква техника е, не е проста работа. Ако беше лесно, самият президент Радев, още когато беше командващ на ВВС, щеше да реши проблема. Само че той не се решава вече 10-12 години, сега сме на крачка да сключим договор“, коментира още военният министър. По думите му има неща, които в този договор и на него не му харесват и това е заявено. „Президентът можеше чрез ранга, който заема, да потърси контакт със своя американски колега и ако има някакви съображения, да ги каже и да помогне малко в този процес, защото е лесно да критикува, трудно е да се върши работа“, добави министърът на отбраната. По отношение на спора между министрите Каракачанов и Караниколов и председателя на парламента Караянчева за ремонта на руските самолети Су-25 Красимир Каракачанов заяви: „Аз няма какво да се разбирам, има закон и съм длъжен да го изпълнявам.“  Парите за ремонта на самолетите са преведени, така че трябва да имаме договор с Беларус, отбеляза министърът.", "date": "2019.06.29", "title": " Каракачанов: Цената за Ф-16 е 2,2 млрд. лева, не знам защо Радев говори за 3,2 млрд."}
{"url": "https://trud.bg/%d0%bf%d0%be%d0%bb%d0%b8%d1%86%d0%b0%d0%b9-%d0%bf%d0%be%d0%b4-%d0%bf%d1%80%d0%b8%d0%ba%d1%80%d0%b8%d1%82%d0%b8%d0%b5-%d0%b7%d0%b0%d0%ba%d0%be%d0%b2%d0%b0%d0%bb-%d0%b3%d1%80%d1%83%d0%bf%d0%b0%d1%82/", "text": "Доказателствата за фалшиви ТЕЛК-ове в София са преки, служител на МВР се представи за клиент и мина по цялата верига на престъпната група. Това каза заместник-главният прокурор Иван Гешев по време на брифинг във връзка с разследването на действаща на територията на София организирана престъпна група осигурявала ТЕЛК-решения на здрави лица срещу подкупи. „Преди време казах, че прокуратурата се ангажира сериозно с така наречените измами, свързани с ТЕЛК и че тази дейност на прокуратурата няма да е кампанийна. От държавния и от общинския бюджет изтичат десетки и стотици милиони левове, които отиват към лица, които нямат право да ползват този ресурс. Мними инвалиди получават пари в резултат от получените решения на ТЕЛК, всеки месец, в размер, който е сериозен и може да позволи едно голямо семейство да живее нормално. Като страничен продукт получават десетки, стотици може би социални услуги, които допълнително натоварват държавния и общинските бюджети почти във всички сфери“, обясни Гешев. По думите му тези пари изтичат и не стигат до хората, които имат реална нужда от тях. „На гърба на държавата живеят цели семейства и общности без да са заслужили и въобще да има причина да получават тези пари и социални услуги. Интересното в случая е, че това, за което си говорим и което по някои дела сме доказвали с косвени доказателства, тук ще бъде доказано с преки“, каза Гешев. Заместник-главният прокурор уточни, че служител на МВР се е представил за клиент на организираната престъпна група е минал по цялата верига. „Платени са сумите, осигурени от МВР, които по определен начин са приобщени по делото като доказателства. Този служител на МВР си е платил капаро, крайна сума и си е получил решение на ТЕЛК, за това, че е 50 % нетрудоспособен“, посочи Гешев. Служителят на МВР е напълно здрав. От ГДБОП са установили над 100 такива случая, извършени от въпросната организирана престъпна група.", "date": "2019.06.29", "title": " Полицай под прикритие заковал групата за фалшиви ТЕЛК-ове в София"}
{"url": "https://trud.bg/%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be%d0%b4%d0%b5%d0%bd-%d1%84%d0%b5%d1%81%d1%82%d0%b8%d0%b2%d0%b0%d0%bb-%d0%bd%d0%b0-%d0%b8%d1%81%d1%82%d0%be%d1%80%d0%b8%d1%87%d0%b5%d1%81%d0%ba/", "text": "Историческият хълм Царевец във Велико Търново се върна във времето на Средновековието. До неделя включително зад стените на крепостта се провежда големият Международен фестивал „Средновековен Търновград”. Над 140 реконструктори от пет държави – България, Италия, Украйна, Сърбия и Румъния пресъздават бита, ежедневието, културата и традициите, войнското дело и уменията по времето на Второто българско царство и Европа в периода XII-XIV век. Специален акцент е поставен върху кулинарията. Фестивалът бе официално открит тази сутрин с представяне на всички групи, а веднага след това последва възстановка на завръщането на Иван Асен II на Царевец, прогонването на узурпатора Борил от средновековния столичен Търновград, след което най-славният търновски цар заема престола. Кметът на Велико Търново Даниел Панов посети големия форум, поздрави участниците и разгледа всички шатри. Панов подчерта, че за кратко време фестивалът се е утвърдил като едно от най-интересните събития в културния календар на града, привличащ участници и посетители както от цяла България, така и от чужбина. „Културният туризъм не включва само посещенията на една местност – крепост или друг паметник на културата, но и съпреживяване на историята, на духа на миналото, дори на ежедневието на нашите предци. Това става чрез фестивали като „Средновековен Търновград”, чрез исторически възстановки, концерти, чрез всяко едно събитие, което вдъхва живот на паметниците на културата”, коментира Панов. Реанакторите показват тайните на различни занаяти – горещо и студено коване, точиларство, обработка на кожа, производство на пергамент и хартия, монетосечене, дърворезба, ножарство, грънчарство и керамика, различни методи на тъкане. Посетителите могат да участват в стрелби с лък и арбалет, да се забавляват със средновековни игри, музика и танци. Приготвянето на войнска и манастирска кухня, аристократични гозби и храни с лечебни свойства също е във фокуса на фестивала. Организирани са кулинарни демонстрации на старинни рецепти и технологии от периода XII-XIV век. Посетителите могат да вкусят говеждо задушено, византийска леща със свинско в бял сос, средиземноморска рибена чорба, маринована скумрия по манастирски, пушена пъстърва в мъх, ечемичен хляб, дивечова яхния, кюфтенца с боровинки, средновековна арабска кухня и др. Специално внимание е отделено на войсковата храна и на средновековната диетология и лечебните свойства на билките и подправките. Всеки може да опита медовина и бира по старинни рецепти. Специална презентация, посветена на българската кухня през Средновековието, направи доц. Иван Лазаров от Великотърновския университет. Повече от 30 години той изследва средновековната българска кулинария. Под негово ръководство се проведе практически урок по кулинарна история, в който се включиха ученици от Професионалната гимназия по туризъм „Д-р Васил Берон“ в старата столица. Най-мащабният средновековен фестивал в България е организиран от Община Велико Търново, Регионалния исторически музей и Национално дружество ”Традиция” – Регионален клон Велико Търново. Достъпът до средновековния фестивал на Царевец е свободен, ще се заплаща само входната такса за архитектурно-музейния резерват.", "date": "2019.06.29", "title": " Международен фестивал на историческите възстановки се провежда в крепостта във Велико Търново"}
{"url": "https://trud.bg/%d0%b2%d0%b0%d1%88%d0%b8%d0%bd%d0%b3%d1%82%d0%be%d0%bd-%d0%bf%d0%be%d0%b7%d0%b2%d0%be%d0%bb%d0%b8-%d0%bd%d0%b0-huawei-%d0%b4%d0%b0-%d0%ba%d1%83%d0%bf%d1%83%d0%b2%d0%b0-%d0%b0%d0%bc%d0%b5%d1%80%d0%b8/", "text": "САЩ и Китай направиха отстъпки в търговската война помежду си. Вашингтон ще позволи на китайския технологичен гигант Huawei да купува чипове от американски компании. Освен това, се отлага влизането в сила на митата върху вносни китайски стоки на стойност 300 млрд. долара, пише  . В отговор китайците обещаха да купят значително по-големи количества американска земеделска продукция. Сделката за „Хуауей” все още не е факт. Гигантът продължава да е в списъка с фирми, с които на американски компании е забранено да търгуват.", "date": "2019.06.29", "title": " Вашингтон позволи на Huawei да купува американски чиопове"}
{"url": "https://trud.bg/79-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d1%8a%d0%b6-%d0%b5-%d0%b2-%d0%b1%d0%be%d0%bb%d0%bd%d0%b8%d1%86%d0%b0-%d1%81%d0%bb%d0%b5%d0%b4-%d0%b8%d0%bd%d1%86%d0%b8%d0%b4%d0%b5%d0%bd%d1%82/", "text": "79-годишен мъж от Ракитово е пострадал при инцидент с газова бутилка, съобщи ГД „Пожарна безопасност и защита на населението“. На 28 юни в 20.00 часа в ОЦ на РДПБЗН – Пазарджик е получено съобщение за запалена газова бутилка в къща в град Ракитово, област Пазарджик. Огънят е загасен. При произшествието е пострадал собственикът на 79 години, с изгаряне по ръцете от първа степен. Той е транспортиран от медицински екип в ЦСМП-Велинград. При инцидента са унищожени мебели, хладилник, телевизор, бойлер и са опушени стени – 20 кв.м. Причината е техническа неизправност на редуцил вентил на газовата бутилка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.29", "title": " 79-годишен мъж  е в болница след инцидент с газова бутилка в Ракитово"}
{"url": "https://trud.bg/%d0%bd%d0%b0%d0%b4-10-000-%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb%d0%b0-%d1%81%d0%b0-%d0%bf%d1%80%d0%b5%d0%bc%d0%b8%d0%bd%d0%b0%d0%bb%d0%b8-%d0%bf%d1%80%d0%b5%d0%b7-%d0%b3%d0%ba%d0%bf/", "text": "За последните 24 часа през граничен пункт „Кулата“ са преминали повече от 10 хил. автомобила,  съобщава  . Преди обяд се образува близо 4 километра опашка и леките коли и автобусите чакаха по няколко часа. В късния следобед обаче ситуацията беше овладяна. Една от причините за забавянето при преминаване е задължителната проверка за необходимите документи, когато границата се преминава от непълнолетни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.29", "title": " Над 10 000 автомобила са преминали през ГКПП „Кулата“ за последното денонощие"}
{"url": "https://trud.bg/%d0%b0%d0%bb%d0%b6%d0%b8%d1%80%d0%b5%d1%86-%d0%b8%d0%b7%d0%bd%d0%b0%d1%81%d0%b8%d0%bb%d0%b8-%d0%b8-%d0%be%d0%b3%d1%80%d0%b0%d0%b1%d0%b8-23-%d0%b3%d0%be%d0%b4%d0%b8%d1%88%d0%bd%d0%be-%d0%bc%d0%be%d0%bc/", "text": "Алжирец изнасили и ограби 23-годишно момиче до Конната база в Борисовата градина в София. Престъплението е станало на 25 юни. Извергът заплашил момичето със счупено стъкло от бутилка след което извършил бруталното престъпление. Това съобщи шефът на СДВР Георги Хаджиев. От думите му стана ясно, че един час преди да нападне младата жена мъжът опитал да посегне сексуално и на друго момиче. Преди време бежанецът бил настанен в Център за настаняване. Преди година и половина е излязъл от него и бил обявен за издирване. Алжирският бежанец е бил задържан вчера. В момента се намира в ареста на 1-во РУ и се очаква от прокуратурата да му повдигнат обвинения.", "date": "2019.06.29", "title": " Алжирец изнасили и ограби 23-годишно момиче в Борисовата градина"}
{"url": "https://trud.bg/%d0%be%d1%81%d0%b5%d0%bc-%d0%bc%d0%b5%d1%81%d0%b5%d1%86%d0%b0-%d1%83%d1%81%d0%bb%d0%be%d0%b2%d0%bd%d0%be-%d0%b7%d0%b0-%d0%bf%d1%80%d0%be%d0%b4%d0%b0%d0%b2%d0%b0%d1%87-%d1%81%d0%b2%d0%b8%d0%bb-%d0%bb/", "text": "Продавач в магазин във Велико Търново, който задигнал лотарийни билети за близо 3500 лв., жали условна присъда. Със своя присъда Районният съд в старата столица признал подсъдимия Андрей К. Х., румънски гражданин за виновен, в това, че на 22 януари миналата година присвоил лотарийни билети на обща стойност 3495 лева. При съкратено съдебно следствие първоинстанционният съд го осъдил на 8 месеца лишаване от свобода, като отложил изпълнението на така определеното наказание с изпитателен срок от 3 години (условно). Делото в Окръжен съд – Велико Търново е образувано на основание въззивна жалба от подсъдимия.", "date": "2019.06.29", "title": " Осем месеца условно за продавач, свил лотарийни билети за близо 3500 лева"}
{"url": "https://trud.bg/%d0%ba%d0%b0%d0%b9%d1%81%d0%b8%d0%b8%d1%82%d0%b5-%d0%b8-%d1%82%d0%b5%d1%85%d0%bd%d0%b8%d1%82%d0%b5-%d1%8f%d0%b4%d0%ba%d0%b8-%d1%81%d0%b0-%d0%bf%d0%be%d0%bb%d0%b5%d0%b7%d0%bd%d0%b8-%d0%b7%d0%b0-%d0%b7/", "text": "Специално за “Труд” д-р Людмила Емилова представя своята поредица на дълголетието. Тя е лекар с три специалности – вътрешни болести, кардиология и ревматология и здравен мениджмънт. След като изпитва системата за лечение с плодове, чай и мед върху себе си и успява да се спаси от много тежки болести, решава, че ще се довери на природосъобразната медицина. Насърчава я създателката на метода Лидия Ковачева. През 1993 г. д-р Емилова открива медицинския си център за безлекарствено лечение, през който са преминали над 46 000 пациенти от цял свят. Мнозина са се спасили от шаблонно дефинираните от официалната медицина като нелечими заболявания и като бонус са стопили килограми, при това с траен ефект. През 1997 г. д-р Емилова става единственият български член на Лекарската асоциация към Обществото за натурална хигиена на САЩ. Кайсията (Prunus armeniaca) е дървесен вид от род Сливи (Prunus) на добре познатото семейство Розови (Rosaceae). Можем да ги срещнем и под името зарзала или зарзалия, което обикновено се отнася за по-дребните и по-кисели сортове. Хората култивират и се радват на прекрасното растение от хилядолетия. Днес, въпреки че за негова родина е приета Армения, откъдето идва и латинското му видово име, доста източници посочват за страна на произход Китай, че дори и Индия. Кайсиите напълно са заслужили славата си на плод с безчет отлични ефекти за здравето. Според исторически данни се е ползвала дори кората на дървото – отвара от нея се препоръчвала в някои национални традиции при хора с епилепсия и мозъчни увреждания. Универсалността на кайсиите е вплетена в живота на индиански племена, на абхазките народи, както и на племето Хунза, обитаващо територии от Пакистан. Великата българска лечителка Лидия Ковачева отделя специално внимание в книгата си на храненето на хората от племето Хунза, останали незасегнати от болестите бичове за цивилизацията. Известно е, че те са консумирали основно пресни кайсии. Извън сезона са били запасени с изсушени плодове и докато новата реколта се появи, оставали за продължителни периоди само на сухите плодове и вода. Още на пръв поглед кайсиите “сигнализират” за огромното количество бета каротин (провитамин А), което съдържат. Издайник е прекрасният им яркооранжев цвят. Те са и добър източник на витамин С. Антиоксидантният им състав е доста богат видово и количествено: катехини (с които е известен най-вече зеленият чай), проантоцианидини, кверцетин и т.н. Кайсиите, благодарение на съдържанието си на провитамин А, са прекрасно средство за поддържане на добро зрение. Комбинацията от катехини и витамин С обуславя ясно изразеното им противовъзпалително действие. Именно богатият им във видово и количествено отношение състав на антиоксиданти, като биофлавоноиди например, ги прави идеално средство за борба с прекомерните количества свободни радикали, формиращи се в организма под влияние на неблагоприятни фактори. Ефект, който често може да бъде наблюдаван при тежки физически натоварвания. Освен витамин С, с кайсиите си набавяме и витамини от групата В, калий, магнезий, желязо, фосфор, натрий, йод и др. Заради високото си съдържание на калий кайсиите се препоръчват за консумация от хора със сърдечно-съдови проблеми и при висок лош холестерол. Пектинът и фибрите им са добър избор за детоксикация, особено извеждане на тежки метали, както и за профилактика на гнилостни процеси в организма и предпазване от упорит запек. Много източници посочват кайсиите като плод с най-високо съдържание на калций. Затова са препоръчвани за консумация от жените в периода на климактериум, когато опасността от остеопороза нараства. Съветът ми е кайсиите да се приемат като самостоятелно хранене – да не се смесват с нищо друго. Добър вариант е да се остане на кайсии и билков чай за няколко дни в сезона на слънчево зреене на тези плодове. Разбира се, консултацията с лекар е препоръчителна. Кайсиите могат да бъдат консумирани целогодишно, а не само в сезона на бране от дръвчетата, като се съхранят чрез изсушаване. Ако не сте ги изсушили сами, препоръчвам да сте особено внимателни при чувствителност към сулфити, особено при хората, страдащи от астма. Сулфити се ползват при промишленото сушене и обикновено третираните плодове са с по-запазен и ярък цвят, но по-добрият търговски вид съвсем не е преимущество. Често пациентите се интересуват какви са ползите от ядките на кайсиите и как да се консумират. Доказано е, че те са богати на полиненаситени (есенциални) омега-мастни киселини, затова винаги препоръчвам на пациентите да ги приемат сурови. Съдържат така бурно възхвалявания и същевременно критикуван заради приписваното му антираково действие витамин В17 – амигдалин. Тук е важно да се подчертае, че “сладките” кайсиеви ядки съдържат в пъти по-малко амигдалин от горчивите и за консумация в суров вид препоръчвам именно тях. Десетина ядки на ден е оптималната доза, особено ако са в горчивия им вариант. Приемът на голямо количество може да доведе до тежест в стомаха, световъртеж, гадене и др. Според специалисти – количеството от 50 ядки, приети наведнъж от възрастен човек, може да има дори фатален край. Разбира се, това предозиране е теоретично и няма да помрачи слънчевото зареждане с полезните кайсии точно в сезона на слънчевото им зреене. Насладете им се! Рецепта на консултант сътрудник Веселин Станков Печиво с кайсиеви ядки Продукти:   300 г батати (сладки картофи), 20 г суров белен слънчоглед, 10 бр. сурови сладки кайсиеви ядки, 100 мл вода, 1 скилидка чесън, няколко стръка пресен копър, самардала и мадраско къри на вкус Приготовление:  Изпичаме обелените и нарязани на пръчици като за пържене сладки картофи във фурна на 200 градуса върху хартия за печене. Процесът отнема около 25-30 мин. или докато леко се карамелизират краищата на пръчиците. Наситняваме копъра. Поставяме в блендер ядките, водата, кърито, чесъна и самардалата. Бленидраме до получаване на гъст и плътен сос с майонезена консистенция. Добавяме копъра и разбъркваме на ръка. Важно е да не блендираме фино копъра, защото губи от ароматните си качества. Получения сос използваме за дип, в който топваме пръчиците изпечени батати. Рецепта на главен готвач Илия Илиев Ядков таратор (1 порция)  50 г сурово кашу се изкисва за 1 час в студена вода, измива се, прецежда се и се поставя в блендер. Добавят се 150 мл вода, сок от 1/2 лимон и 1/2 щипка морска или хималайска сол и 1 ч. лъж. пробиотик Биомилк. Блендира се до гладка смес. Прибавят се 50 г настъргана обелена краставица и 2-3 стръка накълцан копър. Сервира се с няколко натрошени орехови ядки.", "date": "2019.06.29", "title": " Кайсиите и техните ядки са полезни за здравето\t"}
{"url": "https://trud.bg/todorov-s-purvi-gol-za-inverness/", "text": "Николай Тодоров реализира първия си гол с екипа на „Инвърнес“ след трансфера през лятото. Нападателят се разписа при успеха с 2:0 над съседите от „Инвърнес Клакнакудин“ в първа контрола от лятната подготовка. Бившият младежки национал се разписа след удар с глава в 59-ата минута. Следващата проверка на тима е във вторник срещу „Форес Механикс“, но през юли тимът ще срещне в контроли още „Абърдийн“, „Сейнт Джонсън“ и „Хартс“. Целта пред тима на Тодоров е завръщане в елита на Шотландия.", "date": "2019.06.29", "title": " Тодоров с първи гол за „Инвърнес“"}
{"url": "https://trud.bg/%d1%83%d1%82%d0%b8-%d0%bd%d0%b0%d1%85%d1%80%d0%b0%d0%bd%d0%b8-2000-%d0%b4%d1%83%d1%88%d0%b8-%d0%bd%d0%b0-%d0%b8%d0%bc%d0%b5%d0%bd%d0%b8%d1%8f-%d1%81%d0%b8-%d0%b4%d0%b5%d0%bd/", "text": "Тв.водещият и спец по манджите Ути Бъчваров хем празнува, хем работи в старата столица Велики Преслав навръх имения си ден в събота. Той сготви вкусен петровски курбан за 2 000 души по време на фолклорния събор „Петровска китка“. Докато певци и танцьори се надпяваха и надиграваха на откритата сцена, Ути им приготви телешка чорба. От ранни зори 6-ма доброволци от фондация „Опън спейс“ му помагаха да обели и нареже 80 кг. картофи, 60 кг. лук и 100 връзки магданоз. В големия казан Ути постави и 150 кг. телешко месо, дар от местния бизнесмен Петър Атанасов-Камъчката. Точно за обяд вкусотията беше готова и публика, и изпълнители извиха опашка пред черпаците.  Както подобава за празник, Ути получи и подарък – дърворезбарят Калин Къров го изненада с измайсторени от него вилица и огрибка.", "date": "2019.06.29", "title": " Ути нахрани 2000 души на имения си ден\t"}
{"url": "https://trud.bg/%d1%80%d0%b5%d0%ba%d0%be%d1%80%d0%b4%d0%bd%d0%b8-%d0%b6%d0%b5%d0%b3%d0%b8-%d0%b2%d0%b7%d0%b5%d1%85%d0%b0-%d0%b6%d0%b5%d1%80%d1%82%d0%b2%d0%b8-%d0%b8-%d0%bf%d1%80%d0%b5%d0%b4%d0%b8%d0%b7%d0%b2%d0%b8/", "text": "Европа преживя поредния тежък ден, след като горещата вълна отне няколко живота и предизвика пожари. Франция записа абсолютни рекорди, като в южната част на страната бяха отчетени 45 градуса по Целзий. Великобритания също отбеляза най-горещия ден от началото на годината, след като термометрите показаха 36 градуса. В северна Испания температурата не падна под 40 градуса през деня. Горещините предизвикаха и пожари в няколко страни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.29", "title": " Рекордни жеги взеха жертви и предизвикаха пожари в Европа"}
