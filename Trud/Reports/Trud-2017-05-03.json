{"url": "https://trud.bg/%d0%b4%d1%80%d0%b5%d0%b2%d0%bd%d0%be-%d1%81%d0%b5%d0%bb%d0%b8%d1%89%d0%b5-%d0%b8%d0%b7%d0%bd%d0%b8%d0%ba%d0%bd%d0%b0-%d0%ba%d1%80%d0%b0%d0%b9-%d0%bc%d0%b0%d0%b3%d0%b8%d1%81%d1%82%d1%80%d0%b0%d0%bb/", "text": "Древно селище изникна край санданското село Дамяница. През обекта, където археолозите са направили откритието, ще минава лот 3 от магистрала „Струма“, свързващ Благоевград със Сандански.Заради строежа на скоростния път в момента се извършват усилени разкопки, тъй като в района се намира едно от най-големите праисторически селища в България, на което за пръв път се прави цялостно проучване.В него участват 65 археолози от цялата страна. Селището е на площ 200 декара. В границата на магистралата попадат почти половината от тях.Последното откритие представлява опожарено жилище, в което са разкрити термични съоръжения и запазени съдове.Археологът от Националния археологически институт с музей към БАН Иван Вайсов коментира, че последните археологически проучвания показват, че селищата от периода на късния неолит – 5-о хилядолетие преди Христа, са се развивали на системата на малки квартали.Намерени са каменни тесли, различни инструменти, които са направени от кост или камък, част от гривна, направена от мида. Керамичните човешки фигурки са сред най-ценните и уникални находки. Има мъжки фигурки със сложена върху глава маска на овен. Според археолозите това вероятно е свързано с култа към плодородие. ", "date": "2017.05.03", "title": " Древно селище изникна край магистрала „Струма“"}
{"url": "https://trud.bg/%d0%b4%d0%bd%d0%b5%d1%81-%d0%b4%d0%b0-%d0%bf%d0%be%d1%87%d0%b5%d1%80%d0%bf%d1%8f%d1%82-267/", "text": "Атанас Костадинов, депутат от „БСП за България“ в 44-ото НС, 49 г.Д-р Борислав Миланов, председател на Българския зъболекарски съюз, 54 г.Акад. Васил Сгурев, електроинженер, 81 г.Виктория Терзийска, певица.Илко Минев, бизнесмен, писател, 71 г.Имрен Мехмедова, депутат от ДПС в 44-ото НС.Любомир Христов, икономист и политик, 62 г.Ненчо Илчев, актьор, 45 г.Стефка Берова, певица.Рада Москова, сценарист и драматург.Йеромонах Христофор Събев, бивш депутат, 71 г.", "date": "2017.05.03", "title": " Днес да почерпят"}
{"url": "https://trud.bg/%d1%81%d0%b5%d0%bc%d0%b5%d0%b5%d0%bd-%d1%81%d1%8a%d0%b2%d0%b5%d1%82-%d1%80%d0%b5%d1%88%d0%b0%d0%b2%d0%b0-%d0%b1%d1%8a%d0%b4%d0%b5%d1%89%d0%b5%d1%82%d0%be-%d0%bd%d0%b0-%d0%bc%d0%b1%d0%b0%d0%bf%d0%b5/", "text": "Звездата на „Монако“ Килиан Мбапе е опция за атаката на „Ювентус“. Това призна Пиер Мбапе, чичото на талантливия нападател. Изказването му дойде часове преди първия полуфинален сблъсък в Шампионската лига между „монегаските“ и “старата госпожа“.„Освен „Ювентус“ опция за бъдещето на Килиан са двата клуба от Манчестър, както и ПСЖ, „Реал“ (Мадрид) и „Барселона“ – каза Пиер Мбапе пред италианския сайт „Тутоспорт“. – Когато дойде време за промяна, ще говорим цялото семейство и ще изберем правилното решение. В момента Килиан е щастлив в „Монако“.“А предстоящият двубой между френския и италианския тим се очаква да се превърне в битката на новите световни звезди в нападение. Под светлините на прожекторите ще бъдат именно Мбапе и Пауло Дибала от „Ювентус“. Такова мнение изрази звездата на „Монако“ Радамел Фалкао. „Тези, които обичат футбола, не могат да не харесват Дибала“, каза колумбиецът.През настоящия сезон аржентинският голаджия на „Ювентус“ е вкарал 17 попадения във всички турнири. Мбапе пък има 24.„Двамата са гарант за зрелище в предстоящите полуфинални сблъсъци“, добави Фалкао, който е абсолютният голмайстор на „монегаските“ с 28 гола в 37 мача.Фалкао и Мбапе обаче ще имат трудна задача – да вкарат на легендарния страж Джанлуиджи Буфон. Италианецът има допуснати едва 2 гола този сезон в Шампионската лига. В Италия разкриха, че именно „сухите мрежи“ за малко да вкарат Буфон в беля.„Преди сблъсъците с „Барселона“ обещах на клубния президент Андреа Аниели, че ще спра с футбола – каза вратарят. – Казах му, че се пенсионирам, ако не пусна гол на каталунците. Както знаете, „Барселона“ не успя да ми отбележи и Аниели ме извика веднага на среща. Посрещна ме с думите, че повече никога не трябва да говоря глупости и да не давам такива тъпи обещания. Беше му олекнало, но иначе има чувство за хумор.“Бившият нападател на „Монако“ и „Ювентус“ Давид Трезеге прогнозира, че на финала на Шампионската лига ще се класира…„Старата госпожа, разбира се – каза французинът. – Исках този сблъсък да е финалът в турнира. Двубоите ще са специални за мен, защото и двата клуба са много важна част от живота ми. Въпреки това съм на мнение, че „Ювентус“ ще играе на финал.“", "date": "2017.05.03", "title": " Семеен съвет решава бъдещето на Мбапе"}
{"url": "https://trud.bg/%d1%84%d0%b5%d0%bd%d0%be%d0%b2%d0%b5%d1%82%d0%b5-%d0%be%d1%89%d0%b5%d1%82%d0%b8%d1%85%d0%b0-%d0%bb%d0%b5%d0%b2%d1%81%d0%ba%d0%b8-%d1%81-32-800-%d0%bb%d0%b2/", "text": "През настоящия сезон феновете на „Левски“ са ощетили клуба с точно 32 800 лв. Това показа справка на „Труд“ в документацията на Дисциплинарната комисия към БФС. Точно 40 са глобите заради „синята“ агитка до 29-ия кръг от първенството, включително. 21 са само санкциите за факли и димки, коствали на „Левски“ по 300 лв. всеки път. В други 15 случая привържениците са допринесли за глоби след използването на бомбички и хвърлени предмети. Те са ощетили клуба с общо 22 000 лв. Към този момент най-тежката санкция е 3000 лв. за хвърлени предмети, като към тях се добавят други 2000 лв. заради това, че са били с последствие. Глобата е от 23-тия кръг на първенството, когато „Левски“ победи ЦСКА с 2:1. Като теглим чертата, от касата на „Герена“ към тази на футболния съюз са били преведени точно 32 800 лв.А днес Дисциплинарната комисия ще заседава за провиненията на „синята“ агитка по време на мача с ЦСКА от 30-ия кръг на шампионата. На „Герена“ чакат най-лошото, а именно глоба в размер на… 37 500 лв. заради знамето със свастика, което беше развято в сектор „А“. В „Левски“ все още таят надежди, че могат да се разминат със санкцията, тъй като случаят изглежда нагласен. Със сигурност „сините“ няма да минат между капките за ударените треньори и играчи от резервната скамейка на ЦСКА.Снимка: Sportal.bg", "date": "2017.05.03", "title": " Феновете ощетиха „Левски“ с 32 800 лв."}
{"url": "https://trud.bg/%d1%83%d1%87%d0%b8%d0%bb%d0%b8%d1%89%d0%b5%d1%82%d0%be-%d0%ba%d0%b0%d1%82%d0%be-%d0%b3%d1%80%d0%be%d0%b7%d0%b5%d0%bd-%d0%bc%d0%be%d0%b4%d0%b5%d0%bb-%d0%b7%d0%b0-%d0%bf%d0%be%d0%b4%d1%80%d0%b0%d0%b6/", "text": "Всеки ден ставаме свидетели на агресия в училище. Липсата на дисциплина, материалните различия между децата, активно и продължително забавление на компютърни игри с насилие са едни от основните причини за агресията. Училищният тормоз и насилие са едни от най-големите проблеми на обществото ни.Преди дни в приемното ми време дойде притеснена майка, която сподели с мен за косвен тормоз и насилие върху детето ѝ, преднамерено изолиране от другите, клевети, клюки, манипулиране на мнението на съучениците, за да се атакува жертвата. Всичко това се случва в училище, където липсва надзор на учител, но присъства публика от съученици. Трудно мога да приема, че това се случва в столично училище, където вместо помощ и подкрепа, майката е принудена да премести детето си в друг клас. От разказа оставам с впечатление, че децата са тероризирани и малтретирани ежедневно в училище. Може би голяма част от извършителите приемат това като забавление, нещо безобидно, но то причинява физическа и психическа болка за други. Това създава продължително безпокойство за децата, те се затварят в себе си, не искат да ходят на училище, да споделят с близките си, да контактуват с приятели и съученици.Училищният тормоз и насилието се изразяват с преки действия, които могат да бъдат и физически, и вербални, като оказват влияние върху развитието на децата и техния бъдещ живот. Децата са личности, но не само в училище, а и в семейството, и обществото. Насилието в училище се явява следствие на лоша и неефективна дейност на институциите, модела в семейството, електронни игри с насилие и др. Отношението на учителите и ръководството на училището имат значение за мащабността на проблемите в даден клас или училище. Пример за това са системните издевателства в ямболското училище, за които научихме от медиите преди дни. Училището може да направи много за намаляване на агресията, но са нужни образователни цели, моделиране на уважително поведение и бързи реакции при агресивни поведения. Проблемните ученици имат нужда от образователни, психологични и социални услуги, но имаме ли специалисти за това? Дейностите трябва да са своевременни, подходящи и дългосрочни. Те трябва да работят за изграждане на ценностната система на ученика като се използват различни програми в училище. Нужна е кампания, която да включва ученици, учители, родители, насочена към противообществено поведение.Отдавна апелираме за въвеждане на гражданско образование в училище, което да включва задълбочено изучаване на отговорности, задължения и законност. Същевременно с това е нужно създаване на контролни органи на ниво училище и клас. Силен контрол от страна на учители, администрация, охрана в междучасие, идване и напускане на училище.След всички трагични случаи, на които станахме свидетели през последните месеци, трябва във всяко училище да има кризисен план за действие при извънредни ситуации за координация и комуникация между учители, родители, персонал, органите от МВР, спешна медицинска помощ и др.През последните 20 години тотално променихме ценностната си система – издигнахме в култ материалното и комерсиалното. Забравихме да бъдем по-човечни, по-състрадателни и добри. Често се нагрубяваме ежедневно, ставаме свидетели на агресия в градския транспорт, на неприлични ругатни на улицата, в институциите, във филмите с модерно, съвременно звучене, в нашите чисто човешки отношения.Колко често казваме на детето си, че го обичаме? Колко често го милваме по косата, когато спи? Колко често разговаряме с него за проблемите, присъщи за възрастта му и неговото ежедневие?Нима отношенията в българското семейство не са се превърнали в един ужасен модел за подражание на собствените ни деца в обществото. В колко домове цари уют, ценностна система, уважение и респект? Четат ли книги децата ни и кои са техните модели за подражание? Кое е модно и кое не, кое е екстравагантно и кое е прекалено демоде в ежедневието и в човешките отношения? Кой е правилният модел и кой грешният?Отговор няма. Живеем в общество без ценности, морал, истина и обективност. Човешките отношения са в неразрешима криза. Това чувстват и преживяват децата ни. Често родителското отчуждение, отчуждението между двамата партньори в семейството, отчуждението между приятели е безспорен факт. И тогава какво се случва? Идват с огромната си мощ агресията, насилието, конфликтите, обидите, раздорите, неразбирателството. Моделът на поведение в семейството, подрастващите неволно пренасят в училище, а после и в приятелския кръг. Нека погледнем към себе си и се замислим, дали  децата не копират поведение от нас като представляват наше собствено отражение.Колко често разговаряте с детето си и за какво? От какво има нужда то? Какво се случва в нежната му душа, в неговия мистериозен и неузнаваем свят? Подозирам и като майка, и като общественик, че повечето родители не знаят отговора.Общувайте повече с децата си, покажете им, че са значими и важни за Вас, обществото и приятелите. Покажете им какво е да обичат и да бъдат обичани, да се грижат за домашен любимец, да помогнат на бедна и болна жена на улицата, да бъдат толерантни, да имат уважение към възрастните хора и др.Доброто води до доброВсичко се крие в добротата, уважението и любовта между нас и децата ни, в истинската връзка и добро взаимодействие в учебно-възпитателния процес между родители и учители. Трябва да имаме еднакви критерии и изисквания, в които възпитаваме и убеждаваме собствените ни деца. Трябва да бъдем най-добрия пример за тях. Повече любов, повече доброта, повече морал и ценности в отношенията ни с околните и в семейството.Доброто води до добро, злобата и насилието – до злоба и насилие, агресията – до агресия.Семейството, училището, обществото се нуждаят от ценности и морал, а нашите деца са това, което сме самите ние.", "date": "2017.05.03", "title": " Училището като грозен модел за подражание на обществото"}
{"url": "https://trud.bg/%d1%81%d0%bb%d1%83%d0%b6%d0%b5%d0%b1%d0%bd%d0%be%d1%82%d0%be-%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%be-%d1%89%d0%b5-%d0%b7%d0%b0%d1%81%d0%b5%d0%b4%d0%b0%d0%b2%d0%b0/", "text": "Служебното правителство на Огнян Герджиков днес ще заседава за последен път. Министрите ще разгледат проект на постановление за допълнение на тарифата за държавните такси, събирани от Агенцията по вписванията.Очаква се кабинетът да одобри допълнителни трансфери за купуване на учебници, учебни комплекти и учебни помагала за децата и учениците в общинските детски градини и училищата за 2017 г. ", "date": "2017.05.03", "title": " Служебното правителство ще заседава за последен път"}
{"url": "https://trud.bg/%d0%bf%d1%83%d1%82%d0%b8%d0%bd-%d0%b8-%d1%82%d1%80%d1%8a%d0%bc%d0%bf-%d1%81%d0%b0-%d0%be%d0%b1%d1%81%d1%8a%d0%b4%d0%b8%d0%bb%d0%b8-%d0%ba%d0%be%d0%be%d1%80%d0%b4%d0%b8%d0%bd%d0%b0%d1%86%d0%b8/", "text": "Владимир Путин и Доналд Тръмп разговаряха снощи по телефона, като акцент в разговора им беше координацията на действията между Русия и САЩ в борбата с тероризма в контекста на сирийската криза, съобщи Кремъл, цитиран от .Двамата се споразумяха за активизиране на диалога между външните министри на двете страни за укрепване на примирието в Сирия.Двамата лидери се съгласиха, че страданието на хората в Сирия продължава твърде дълго време и страните трябва да направят всичко възможно за прекратяване на насилието. Тръмп и Путин обсъдиха и съвместни усилия за изкореняването на тероризма в Близкия изток, както и начини за решаване на опасната ситуация в Северна Корея по най-добрия начин. В разговора американският президент уведоми Путин, че Съединените щати ще пратят свой представител на започващите днес преговори за Сирия в Казахстан.Президентите на Русия и САЩ се изказаха за организиране на лична среща в кулоарите на заседанието на високо равнище на Г-20 в Хамбург, се добавя в съобщението на Кремъл.", "date": "2017.05.03", "title": " Путин и Тръмп са обсъдили координацията в борбата с тероризма"}
{"url": "https://trud.bg/%d0%b7%d0%b0%d0%bb%d0%be%d0%b2%d0%b8%d1%85%d0%b0-61-%d0%b3%d0%be%d0%b4%d0%b8%d1%88%d0%b5%d0%bd-%d0%b7%d0%b0%d0%b4%d0%b8%d0%b3%d0%bd%d0%b0%d0%bb-35-%d0%b1%d1%83%d1%80%d0%ba%d0%b0%d0%bd%d0%b0-%d1%81/", "text": "61-годишен жител на пловдивското село Виница е задържан за 24 часа в РУ на МВР-Първомай заради кражба. Възрастният мъж влязъл в имота на своя 83-годишна съседка и задигнал 35 буркана от зимнината на бабата.През изминалото денонощие на територията на Областна дирекция на МВР-Пловдив са регистрирани 8 криминални престъпления – 3 кражби и 5 други. Разкрити са 3 престъпления.", "date": "2017.05.03", "title": " Заловиха 61-годишен, задигнал 35 буркана със зимнина от 83-годишната си съседка"}
{"url": "https://trud.bg/%d0%b0%d0%bb%d0%b5%d0%ba%d1%81%d0%b5%d0%b9-%d0%bd%d0%b0%d0%b2%d0%b0%d0%bb%d0%bd%d0%b8-%d0%b5-%d0%b7%d0%b0%d0%b3%d1%83%d0%b1%d0%b8%d0%bb-80-%d0%be%d1%82-%d0%b7%d1%80%d0%b5%d0%bd%d0%b8%d0%b5%d1%82%d0%be/", "text": "Руският опозиционен лидер Алексей Навални, който възнамерява да се кандидатира за президент на изборите догодина, каза, че е загубил 80 процента от зрението на дясното си око след химическо нападение миналата седмица, предаде ДПА.Навални заяви в Туитър, че лекарите му казали, че състоянието му не е необратимо. По думите му, се издирват двама заподозрени за атаката. със зелен дезинфектант дни след пореден голям протест в центъра на Москва. Това беше второ подобно нападение срещу него в последните месеци. ", "date": "2017.05.03", "title": " Алексей Навални е загубил 80% от зрението си след химическо нападение"}
{"url": "https://trud.bg/%d0%be%d1%82%d0%ba%d1%80%d0%b8%d1%82%d0%b0%d1%82%d0%b0-%d0%b0%d0%b2%d0%b8%d0%be%d0%b1%d0%be%d0%bc%d0%b1%d0%b0-%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d0%b2%d1%81%d0%b5-%d0%be%d1%89%d0%b5/", "text": "Все още не е обезвредена еднометровата авиобомба, която беше  случайно при изкопни дейности в пловдивския район „Тракия“, предаде .Боеприпасът е само на метри от прозорците на три жилищни блока.Очаква се по-късно днес специален сапьорен екип от София да обезвреди бомбата.Според очевидци цяло чудо е, че боеприпасът не се е взривил при допира с греблото на багера, който копаел за прокарване на кабели. Взривното устройство е открито на едва 20 сантиметра дълбочина. ", "date": "2017.05.03", "title": " Откритата авиобомба в Пловдив все още не е обезвредена"}
{"url": "https://trud.bg/%d1%81%d0%b0%d0%bc%d0%be%d0%bb%d0%b5%d1%82%d0%b8-%d0%b8-%d0%b2%d0%b5%d1%80%d1%82%d0%be%d0%bb%d0%b5%d1%82%d0%b8-%d0%bd%d0%b0-%d0%b2%d0%be%d0%b5%d0%bd%d0%bd%d0%be%d0%b2%d1%8a%d0%b7%d0%b4%d1%83%d1%88/", "text": "Три дни самолети и вертолети на Военновъздушните сили ще тренират в небето над София за парада по случай Деня на храбростта и празника на Българската армия – 6 май, предаде .Военните машини ще изпълняват полети на малка височина в точно определени часове през следващите 3 дни.С оглед на безопасността на тренировките, както и за безопасността на гражданите, от Министерството на отбраната предупреждават да не се използват никакви дистанционно управляеми летателни апарати (дронове) в рамките на София и населените места около столицата.Генералната репетиция на представителните части на въоръжените ни сили е на 4 май от 22:00 часа на площад „Княз Александър І“ в София. ", "date": "2017.05.03", "title": " Самолети и вертолети на Военновъздушните сили тренират над София за парада на 6 май"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d0%b4%d0%b2%d0%b0%d0%bc%d0%b0-%d0%b0%d1%81%d0%b5%d0%bd%d0%be%d0%b2%d0%b3%d1%80%d0%b0%d0%b4%d1%87%d0%b0%d0%bd%d0%b8-%d0%b7%d0%b0-%d0%bf/", "text": "Двама младежи задържани за 24 часа в полицейския арест в Асеновград като заподозрени за побой над 34-годишен местен жител, който е приет в болница след сбиване в ресторант на улица „Васил Левски“. По случая било образувано досъдебно производство по чл. 129, ал.1 от Наказателния кодекс. В хода на предприетото издирване служителите на реда установили, че извършители са двама 24-годишни асеновградчани.Полицаите от РУ-Асеновград издирват и неизвестен извършител на побой, нанесен над 54-годишен мъж в землището на село Боянци, който е настанен в болница. Образувано е досъдебно производство, уведомена е Районната прокуратура.", "date": "2017.05.03", "title": " Арестуваха двама асеновградчани за побой в ресторант"}
{"url": "https://trud.bg/%d0%ba%d1%80%d0%b8%d0%bc%d0%b8%d0%bd%d0%b0%d0%bb%d0%b8%d1%81%d1%82%d0%b8%d1%82%d0%b5-%d0%be%d1%82-%d1%80%d1%83-%d1%82%d1%80%d1%83%d0%b4-%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0%d1%82/", "text": "Криминалистите на РУ на МВР-Труд работят по два сигнала за кражби от частни имоти в пловдивското село Строево.По първоначални данни посегателствата са извършени през нощта през незаключени врати. В едната от къщите била разбита метална кутия и откраднати 30 000 лева, а от другата са задигнати 500 лева и банкова карта.На адресите са извършени огледи и са образувани  досъдебни производства. Работата по случаите продължава под надзора на Районна прокуратура – Пловдив.", "date": "2017.05.03", "title": " Криминалистите от РУ-Труд разследват кражба на 30 000 лв. от къща в пловдивско село"}
{"url": "https://trud.bg/%d0%ba%d0%bb%d0%b8%d0%bc%d0%b0%d1%82%d0%be%d0%bb%d0%be%d0%b3%d1%8a%d1%82-%d0%b3%d0%b5%d0%be%d1%80%d0%b3%d0%b8-%d1%80%d0%b0%d1%87%d0%b5%d0%b2-%d0%be%d1%87%d0%b0%d0%ba%d0%b2%d0%b0-%d0%bd%d0%b8-%d0%b4/", "text": "Очаква ни влажно и дъждовно време за трите празнични дни. Това прогнозира климатологът Георги Рачев пред Няколкото капки дъжд, обаче няма да попречат на традиционния парад за празника на Българска армия.Дъждът идва бавно и постепенно. Още днес в следобедните часове днес в западаната половина на България ще има локални бури.В петък (5 май) дъждовете ще обхванат по-голямата част от България. Само Източна България ще остане без валежи в петък.За петък има възможност и за градушки. В четвъртък може да се каже по-типично в кои райони ще има градушки.На Гергьовден ще вали, но сравнително по-малко. Парадът ще мине гладко по вода, след това ще се развие купесто-дъждовна облачност.От 5 до 10 май времето ще е дъждовно, влажно, но не студено време. По обед на 7 май ще е тихо и спокойно време.Топъл уикенд се очертава да има на 13-14 май.Типично майско време ще има след 24 май. Дамите абитуриентки да мислят за връхна дреха, посъветва Рачев.В дългосрочен план времето ще бъде динамично за втората половина на месец май, т.е. възможни са валежи.Средните месечни температури за месеца ще бъдат 16-19 градуса.", "date": "2017.05.03", "title": " Климатологът Георги Рачев: Очаква ни дъждовно време за трите празнични дни"}
{"url": "https://trud.bg/34-%d0%b3%d0%be%d0%b4%d0%b8%d1%88%d0%b5%d0%bd-%d1%81-%d1%84%d0%be%d0%bb%d0%ba%d1%81%d0%b2%d0%b0%d0%b3%d0%b5%d0%bd-%d0%ba%d0%b0%d1%86%d0%bd%d0%b0-%d0%b2-%d0%bd%d0%b8%d0%b2%d0%b0-%d0%bd%d0%b0-%d0%bf/", "text": "34-годишен шофьор от село Йоаким Груево пострада при инцидент на пътя между Пловдив и Пещера, станал около 7 часа сутринта. На място служители на РУ на МВР-Стамболийски установили, че поради движение с несъобразена скорост и загуба на контрол лек автомобил „Фолксваген“ е излязъл извън пътното платно и се е спрял в близката нива. Шофьорът е настанен за лечение в пловдивска болница и му е взета кръвна проба за алкохол.През последното денонощие по пътищата на Пловдивска област са станали 11 произшествия с материални щети. Регистрирани са и 3 катастрофи с трима ранени.", "date": "2017.05.03", "title": " 34-годишен с „Фолксваген“ кацна в нива на пътя между Пловдив и Пещера"}
{"url": "https://trud.bg/%d0%bf%d0%be%d1%81%d0%bb%d0%b0%d0%bd%d0%b8%d0%ba-%d0%bf%d0%b5%d1%82%d1%8a%d1%80-%d0%b2%d0%be%d0%b4%d0%b5%d0%bd%d1%81%d0%ba%d0%b8-%d1%82%d1%83%d1%80%d1%86%d0%b8%d1%8f-%d1%81%d0%b8-%d0%bf%d0%be%d0%b7/", "text": "– Г-н Воденски, 20 дни след обявяването на резултатите от референдума в Турция, ситуацията в югозападната ни съседка изглежда все по-мрачна. Резултатите явно вдъхновиха турския президент да продължи с чистките сред силовите структури, както видяхме миналата седмица. След блокирането на достъпа до социалните мрежи като туитър и фейсбук, през уикенда властите спряха и „Уикипедия“. Сбъдват ли се най-лошите страхове на критиците на референдума на Ердоган? – Спрели са „Уикипедия”, както и сайтовете на редица български медии, дори не повярвах, когато приятели от Турция потвърдиха това. Репресивните мерки на режима в Турция не са нещо ново, особено след неуспешния опит за преврат от 15 юли 2016 г., когато бяха закрити стотици медии, бяха арестувани стотици хиляди души – военни, полицаи, журналисти, преподаватели в училищата и университетите, държавни чиновници и пр. Те бяха разследвани, като по-голямата част от тях бяха хвърлени в предварителен арест за провеждане на следствие, а след това и в затвора за различен срок и с различни присъди, най-често за „терористична дейност“, за „принадлежност към структурите на Фетхуллах Гюлен“ или и за двете. Една цяла парламентарна група (опозиционна) е в затвора. Резултатът на 16 април – както и се очакваше – бе приет от Ердоган като своего рода легитимиране на подобни репресивни мерки. Буквално вечерта след референдума, в речта си по случай победата, Ердоган заяви, че „още утре“ ще постави пред премиера Йълдъръм въпроса за връщане на смъртното наказание, а на следващия ден удължи с още три месеца извънредното положение в страната. Още преди референдума Венецианската комисия на Съвета на Европа еднозначно не одобри предлаганите промени в турската конституция, а след това наблюдателите от мисията на ОССЕ отправиха редица критики по отношение правилата и практиката в гласуването на референдума. Изявленията по повод конституционните промени в Турция от страна на управляващите и особено от опозицията в някои страни от Западна Европа са далеч, далеч по-критични, отколкото коментарите в България. В Турция се наблюдава засилващ се култ към Ердоган, като буквално с всеки изминал ден се увеличава броят на онези, обвинени в „неуважение“ към личността на турския президент, при това извършили подобно „прегрешение“ не само в Турция, но и в други европейски страни. Миналата година бе отправено обвинение към един комик във ФРГ (той е нещо като германският Слави Трифонов), който бе изпял една неуважителна песничка за Ердоган, а след референдума от 16 април турската страна заяви, че ще съди един бивш френски дипломат турколог за негов коментар в медиите по отношение нередностите в споменатия референдум.– България се озова в доста сходна ситуация, макар че масовите електронни медии като че ли пресяха доста от значението й в обществения дебат? – Именно. Защо да „ходим“ до ФРГ и Франция… Та по официална информация турското посолство в София миналата седмица е изпратило нота до българското Министерство на външните работи, с която заявява, че Турция ще съди бившия генерален консул на Република България в Одрин за негов критичен коментар в медиите по отношение на референдума!?! При това в споменатия коментар българският дипломат просто преповтаря критиките, отправяни публично от опозицията в Турция във все още незакритите няколко опозиционни медии! Интересна би ми била българската официална реакция спрямо намерението на турското посолство относно бившия ни генерален консул в Одрин. Помним как турският съд повдигна обвинения срещу наш морски граничар за това, че си е свършил работата и е предотвратил нарушения на морската ни граница от страна на турски граждани. И в двата случая става въпрос не просто за съдене от турска страна на български граждани за нещо, извършено на българска територия, а става въпрос за такива български граждани, облечени в българска държавна институционалност – граничар и дипломат. Турската страна сякаш с тези актове казва: „Ха да ви видим сега дали имате държавност и докъде се разпростира тя.“ По знаковост бих сравнил тези действия на Турция с прословутата реплика на канцлера Ангела Меркел към бежанците в смисъл „всички сте добре дошли, ние ще ви приемем“. Въобще, създава се впечатление, че Турция сякаш се мисли в правото си да разпростре своя суверенитет – засега в областта на юрисдикцията – и над български граждани за стореното от тях в България. А какво би казал турският посланик в София, ако България реши да постъпи реципрочно? Ако българската прокуратура например започне разследване за намеса във вътрешните ни работи спрямо турския социален министър, който на митинг агитираше българските турци за кого да гласуват на изборите у нас? Или турският посланик в София ще ни препоръча „да се допитваме“ до него, да определя той, че коментарите на българските експерти „са намеса в турските вътрешни работи“, а действията на официалните турски лица „не са намеса“? На мен лично това ми идва малко в повече.– В контекста на двустранните ни отношения с Турция виждате ли парадокс във факта, че в крайните резултати се оказа, че мнозинството от турската диаспора в Европа – в Германия, в частност – е подкрепила „референдума на Ердоган“, докато у нас е точно обратното – българските турци са гласували против? – Във ФРГ, в Нидерландия, в Белгия, в Австрия турските избиратели гласуваха масово в подкрепа на промените за превръщане на Ердоган в едноличен, неоспорим и несменяем лидер. Това бе много разочароващо за местните политически елити и въобще за обществото там. Чуха се остри критични гласове, особено от страна на опозицията. Насоката на критиките бе, че „нещо й куца на интеграцията, след като за толкова години не сме успели да интегрираме тези турци, които или са родени тук, или са специално дошли да живеят и работят в Европа и по такъв начин са предпочели местната демокрация пред режима в Турция“. Имаше дори изказвания от страна на по-радикални партии, че „който иска да живее в авторитарен режим, той няма място тук, нека си събира багажа и да се връща в Турция“. Появиха се и гласове в полза на преразглеждане на законодателството в областта на двойното гражданство, в посока ограничаване. Това, бих казал, е много, много поучително и за нас по отношение на политиката, която водим – в областта на интеграцията, религиозната област, двойното гражданство и т.н.– Германският канцлер Ангела Меркел направи изявление преди дни, че политиките на Ердоган са нанесли тежки щети на отношенията на Анкара с Берлин и с ЕС като цяло. Брюксел ще търси диалог с Турция по време на срещата на НАТО на 25 май, за да се опита да възстанови двустранното доверие – топката май е изцяло у турския президент? – Прикритите разногласия на Ердоган с голяма част от европейските лидери по различни въпроси – човешки права, Кипър и др. – не е от вчера, но те, донякъде за вътрешнополитическите цели на режима в Турция, се засилиха особено преди референдума, когато добиха неконтролируеми размери. Ердоган стигна дотам да обвини ФРГ в нацизъм, макар че, ако погледнем безпристрастно фактите и направим някои сравнения, виждаме, че през 1933-1934 г. Хитлер получава от депутатите в Бундестага извънредни пълномощия да управлява с декрети (това го има и в промените в турската конституция), тогава в Германия се суспендират някои права на гражданите (след опита за преврат, в Турция действа и до днес извънредно положение), съдиите полагат пред Хитлер клетва за вярност (турският президент ще има право да назначава половината от състава на Висшия съдебен съвет). Нещо повече – след влизането на промените в сила Ердоган ще си върне лидерството на партията (при избори ще определя кой на кое място да бъде записан в изборните листи), постът министър-председател ще се закрие и ще бъде зает от президента – сиреч Ердоган. Той ще си назначава и вицепрезидент да го замества (сега при необходимост го замества председателят на Меджлиса). Както се вижда, ако трябва да избираме кого да сложим по-близо до нацисткото законодателство, днешна ФРГ или днешна Турция, „печелившият“ ще бъде… нека всеки избере сам за себе си. В същото време, между Турция и страните от ЕС има много общи интереси – както в политическата, така и в икономическата област. Дори когато е имала най-сериозни търкания с Турция, Европа не прибегна към най-силния си коз, а именно – икономически санкции. Спомняме си, че когато турците свалиха руския самолет над Сирия, Путин наложи на Турция икономически санкции и Ердоган издържа по-малко от година, след което се извини и отношенията Москва-Анкара се позатоплиха. Очевидно в Брюксел бе преценено, че загубите от евентуални икономически санкции биха били твърде тежки. Ето защо очаквам икономическите отношения да се запазят, а реториката постепенно да снижи тона си и да се нормализира.– България има ли полезен ход в подобна ситуация, или както обикновено, сме само зрители на процесите, част от „пакета ЕС“? Най-малко предвид факта, че все още нямаме действащо правителство, а и да се сформира скоро, тепърва ще трябва да се „ориентира“. – За България е много важно Турция да бъде стабилен и предвидим партньор, с който да имаме добросъседски, приятелски отношения и сътрудничество на равноправна основа, без намеса във вътрешните ни работи по един или друг начин. Мисля, че служебното правителство успя в тази политика, то не се поддаде на провокации и същевременно предприе комплект от мерки в областта на дипломацията, външната политика, вътрешните работи, специалните служби и правосъдието, с които показа, че няма да допусне намеса. Би следвало тази политика да се осъществява и в рамките на нашия принос към политиката на Брюксел спрямо Турция, с наши конкретни предложения и действия. Много съществено е Европа да започне – образно казано – да гледа на нашите граници като на свои и да е съпричастна към опазването им, а за това е необходима още работа от наша страна – с политика и дипломация, на различно ниво. Благоприятно обстоятелство в този аспект е предстоящото българско председателство на Съвета на ЕС.– Ердоган държи и картата „Сирия“, което несъмнено му дава широко поле за маневра във всякакви диалози със Запада, най-вече от гледна точка на европейската сигурност във всичките й измерения; но и като посредник за нов старт на руско-американското сътрудничество? – Като продължим с терминологията от играта на карти, Ердоган е получил в раздаването някаква карта от колодата в Сирия, но тя (вече) не е коз или поне не е от най-силните козове. От десетилетия в международното пространство битуват различни сценарии за промени в Близкия изток, включително преначертаване на сегашните граници. Кюрдите в региона отдавна се борят за (някаква) своя автономия. Евентуалното реализиране на подобно желание в Сирия би било много опасно за Турция, защото то би подклаждало въжделенията и на кюрдите в Югоизточен Анадол, а това вещае нестабилност – както за самата Турция, така и за Балканите и за Европа като цяло. Ето защо Анкара се стреми да намери баланс в отношенията си с „големите играчи“ на терен там, особено със САЩ и Русия, с цел недопускане на нежелани за страната подобни промени. Впрочем в този аспект интересите на България и на Турция донякъде са сходни.", "date": "2017.05.03", "title": " Посланик Петър Воденски: Турция си позволява да повдига скалъпени дела срещу български официални представители, а ние мълчим"}
{"url": "https://trud.bg/%d0%bf%d1%80%d0%be%d0%bc%d0%b5%d0%bd%d0%b8-%d0%b2-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%b2-%d1%81%d1%82%d0%be%d0%bb%d0%b8%d1%86%d0%b0%d1%82%d0%b0-%d0%b7%d0%b0%d1%80%d0%b0/", "text": "От днес в София влизат в сила част от промените в движението заради подготовката на парада за 6 май. От 8 до 19 ч. по южното локално пътно платно на Околовръстен път между пътен възел „Бояна“ и Национален исторически музей и на паркинга пред музея се забраняват преминаването, престоя и паркирането на автомобили. Забраната ще бъде в сила и утре, предаде .От 18:30 на 4 май заради провеждане на генералната репетиция за парада, престоят и паркирането на коли се забранява в централната градска част. Временна организация на движение на транспорта ще бъде въведена утре и на 6 май.", "date": "2017.05.03", "title": " Промени в движението в столицата заради подготовката на парада за 6 май"}
{"url": "https://trud.bg/5-%d0%b0%d0%b2%d1%82%d0%be%d0%b1%d1%83%d1%81%d0%bd%d0%b8-%d0%bb%d0%b8%d0%bd%d0%b8%d0%b8-%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d1%81-%d0%bf%d1%80%d0%be%d0%bc%d0%b5%d0%bd%d0%b5%d0%bd-%d0%bc/", "text": "От днес до 30 май маршрутът на автобусни линии с номера 9, 18, 24, 29 и 44 в Пловдив се променя в двете посоки, съобщиха от общинско предприяте „Организация и контрол на транспорта“. Причината е натовареният трафик по бул. „Санкт Петербург“ поради извършване на строително-монтажни работи.Автобусна линия 9 /ЖР „Тракия“ – завод „Гагарин“/: бул. „Освобождение“ – спирки 216 – бл.1, 433 – след хотел SPS, спирка 361- бензиностанция „Шел“, ляв завой по бул. „Цариградско шосе“  – спирка 134 – хотел „Кендрос“, бул. „Княгиня Мария Луиза“ – спирка щ135 – гробищен парк 1, спирка 136 – гробищен парк 2, наляво по бул. „Източен“ – спирка 251 – бул. „Източен“ 1 (запад), десен завой по ул. „Богомил“ – спирка 221 – хотел „Норис“, и по маршрута, утвърден с общинската транспортна схема.В посока завод „Гагарин“ – ЖР „Тракия“: спирка 231- ул. „Богомил“, ляв завой по бул. „Източен“, спирка 259 – стадион „Христо Ботев“, спирка 292 бул. „Източен“ /изток/, десен завой по бул. „Княгиня Мария Луиза“, спирки 123, 124, 125, надясно по бул. „Освобождение“, спирки 362, 363, 236, и по маршрута, утвърден с общинската транспортна схема.Автобусна линия 18 /завод „Устрем“ –  „Хангарите“/: бул. „Освобождение“ – спирки 216 – бл.1, 433 – след хотел SPS, спирка 361 – бензиностанция „Шел“, ляв  завой по бул. „Цариградско шосе“ – спирка 134 – хотел „Кендрос“, бул. „Княгиня Мария Луиза“ – спирка 135 – гробищен парк 1, спирка 136 – гробищен парк 2, наляво по бул. „Източен“ – спирка 251- бул. „Източен“ 1 /запад/, спирка 232 – бул. „Източен“ 51, надясно по бул. „Христо Ботев“ – спирка 334- бул. „Христо Ботев“ 115, и по маршрута, утвърден с общинската транспортна схема.В посока  „Хангарите“  –  завод „Устрем“: бул. “ Руски“ – спирка 274, наляво по бул. „Шести септември“ – спирка 118, надясно по бул. „Цар Борис III Обединител“ – спирки 10, 11, 12, 13, ляв завой по бул. „Христо Ботев“ – спирка 338 – Военна болница, ляв завой по бул. „Източен“ -спирка 220 „Макдоналдс“, спирка 259 – стадион „Христо Ботев“, спирка 292 – бул. „Източен“ /изток/, десен завой по бул. „Княгиня Мария Луиза“, спирки 123, 124, 125, надясно по бул. „Освобождение“, спирки 362, 363, 236, и по маршрута, утвърден с общинската транспортна схема.Автобусна линия 24 /завод „Устрем“ – кв. „Прослав“/: бул. „Освобождение“ – спирки 216 – бл.1, 433 – след хотел SPS, спирка 361 – бензиностанция „Шел“, ляв  завой по бул. „Цариградско шосе“ – спирка 134 – хотел „Кендрос“, бул. „Княгиня Мария Луиза“ – спирка щ135 – гробищен парк 1, спирка 136 – гробищен парк 2, наляво по бул. „Източен“ – спирка 251- бул.  „Източен“ 1 – запад, спирка 232 – бул. „Източен“ 51, надясно по бул. „Санкт Петербург“ – спирка 323, и по маршрута, утвърден с общинската транспортна схема.В посока кв. „Прослав“ – завод „Устрем“: бул. „Санкт Петербург“ – спирка 330, наляво по бул. „Източен“ – спирка 220 – „Макдоналдс“, спирка 259 – стадион „Христо Ботев“, спирка 292 – бул. „Източен“ /изток/, десен завой по бул. „Княгиня Мария Луиза“ – спирки 123, 124, 125, надясно по бул. „Освобождение“, спирки 362, 363, 236, и по маршрута, утвърден с общинската транспортна схема.Автобусна линия 29 /ЖР „Тракия“ – кв. „Христо Смирненски“/: бул. „Освобождение“ – спирки 216 – бл.1, 433 – след хотел SPS, спирка 361 – бензиностанция „Шел“, ляв  завой по бул. „Цариградско шосе“ – спирка 134 – хотел „Кендрос“, бул. „Княгиня Мария Луиза“ – спирка 135 – гробищен парк 1, спирка 136 – гробищен парк 2, наляво по бул. „Източен“ – спирка 251- бул. „Източен“ 1- запад, спирка 232 – бул. „Източен“ 51, надясно по бул. „Христо Ботев“ – спирка 334 – бул. „Христо Ботев“ 115, и по маршрута, утвърден с общинската транспортна схема.В посока кв. „Христо Смирненски“ – ЖР „Тракия“: бул. „Христо Ботев“ – спирка 43 – Сточна гара, направо по бул. „Христо Ботев“ – спирка 338 – Военна болница, ляв завой по бул. „Източен“ – спирка 220 –  „Макдоналдс“, спирка 259 – стадион „Христо Ботев“, спирка 292 – бул. „Източен“ /изток/, десен завой по бул. „Княгиня Мария Луиза“ – спирки 123, 124, 125, надясно по бул. „Освобождение“, спирки 362, 363, 236, и по маршрута, утвърден с общинската транспортна схема.Автобусна линия 44 /завод „Устрем“ –  ПУ „Паисий Хилендарски“/: бул. „Освобождение“ – спирки 216 – бл.1, 433 – след хотел SPS, спирка 361- бензиностанция „Шел“, ляв  завой по бул. „Цариградско шосе“ – спирка 134 – хотел „Кендрос“, бул. „Княгиня Мария Луиза“ – спирка щ135 – гробищен парк 1, спирка щ136 – гробищен парк 2, наляво по бул. „Източен“ – спирка 251- бул. „Източен“ 1 /запад/, спирка 232 – бул. „Източен“ 51, надясно по бул. „Христо Ботев“ – спирка 334 – бул. „Христо Ботев“ 115, и по маршрута, утвърден с общинската транспортна схема.В посока ПУ „Паисий Хилендарски“ – завод „Устрем“: ул. „Цар Борис III Обединител“ – спирки 10, 11, 12, 13, ляв завой по бул. „Христо Ботев“ – спирка 338 – Военна болница, ляв завой по бул. „Източен“ – спирка 220 – „Макдоналдс“, спирка 259 – стадион „Христо Ботев“, спирка 292 бул. „Източен“ /изток/, десен завой по бул. „Княгиня Мария Луиза“ – спирки 123, 124, 125, надясно по бул. „Освобождение“, спирки 362, 363, 236, и по маршрута , утвърден с общинската транспортна схема.", "date": "2017.05.03", "title": " 5 автобусни линии в Пловдив с променен маршрут до 30 май"}
{"url": "https://trud.bg/%d1%87%d0%b5%d1%82%d0%b8%d1%80%d0%b8%d0%bc%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d0%b8-%d0%bd%d0%b0%d0%b4-20-%d1%80%d0%b0%d0%bd%d0%b5%d0%bd%d0%b8-%d0%bf%d1%80%d0%b8-%d1%81%d0%b0/", "text": "Четирима души загинаха и 22-ма са ранени в самоубийствения атентат срещу конвой на силите на НАТО в Кабул тази сутрин, предадоха и ДПА, като цитираха говорител на афганистанското здравно министерство.Засега няма информация дали чуждестранни военни са пострадали при нападението срещу конвоя от бронетранспортьори на НАТО.Говорител на мисията на НАТО в Кабул отказа коментар по случая.Експлозията стана в час пик близо до американското посолство. Няколко цивилни автомобила в района на нападението са унищожени или силно повредени, посочва „Ройтерс“. Според очевидци, тежко бронираните автомобили, които западните сили използват за придвижване из Кабул, не са сериозно пострадали.  ", "date": "2017.05.03", "title": " Четирима загинали и над 20 ранени при самоубийствен атентат срещу конвой на НАТО в Кабул"}
{"url": "https://trud.bg/%d1%82%d1%83%d1%80%d1%81%d0%ba%d0%b8%d1%82%d0%b5-%d0%b2%d0%bb%d0%b0%d1%81%d1%82%d0%b8-%d0%b7%d0%b0%d0%bb%d0%be%d0%b2%d0%b8%d1%85%d0%b0-%d1%80%d0%b5%d0%ba%d0%be%d1%80%d0%b4%d0%bd/", "text": "Рекордно количество от над 775 кг хероин са заловили турските гранични власти на ГКПП Хамзабейли/Лесово на турско-българската граница, съобщи турската агенция „Доган“, предава .Наркотикът е бил разкрит в ирански камион, пътуващ към България. С тира са пътували две лица от иранска спедиторска фирма. Те са поставени под арест в Одрин със съдебно решение.Камионът е собственост на бащата на единия от задържаните.При разпита в одринската полиция шофьорите отрекли да им е известно, че в колата има хероин. В Турция те влезли през ГКПП Гюрбулак и официално превозвали стоки за Румъния. В Иран автомобилът не е бил инспектиран на рентгеновата уредба за контрол на МПС, казали още задържаните.", "date": "2017.05.03", "title": " Турските власти заловиха рекордна пратка хероин на границата с България"}
{"url": "https://trud.bg/%d0%bc%d0%bb%d0%b0%d0%b4%d0%b5%d0%b6-%d0%b2-%d0%b1%d0%be%d0%bb%d0%bd%d0%b8%d1%86%d0%b0-%d1%81%d0%bb%d0%b5%d0%b4-%d1%87%d0%b5%d0%bb%d0%b5%d0%bd-%d1%81%d0%b1%d0%bb%d1%8a%d1%81%d1%8a%d0%ba-%d0%bc%d0%b5/", "text": "16-годишно момче е под лекарско наблюдение в пловдивска болница след катастрофа, предизвикана от неправоспособен водач.Инцидентът е станал около 23.35 часа в село Йоаким Груево, след като лек автомобил „Мерцедес“ навлязъл в лентата за насрещно движение и се сблъскал челно с „ФИАТ“. Пострадалият тийнейджър пътувал в мерцедеса, чийто 54-годишен шофьор от Пловдив се оказал с отнето свидетелство за правоуправление на МПС заради влязло в сила наказателно постановление от декември 2016 г. Медицинска помощ е оказана на 24-годишната шофьорка на втората кола и неин спътник на същата възраст.На двамата водачи е взета кръвна проба за алкохол. Работата по случая продължават служители от РУ-Стамболийски.", "date": "2017.05.03", "title": " Младеж в болница след челен сблъсък между „Мерцедес“ и „ФИАТ“ в пловдивско село"}
{"url": "https://trud.bg/%d1%86%d0%b5%d0%bd%d0%ba%d0%be-%d1%87%d0%be%d0%ba%d0%be%d0%b2-%d0%bc%d0%be%d0%b6%d0%b5-%d0%b4%d0%b0-%d0%b7%d0%b0%d0%b3%d1%83%d0%b1%d0%b8-%d0%ba%d0%bc%d0%b5%d1%82%d1%81%d0%ba%d0%b8%d1%8f-%d1%81%d1%82/", "text": "Общинската избирателна комисия в Бяла Слатина ще реши днес дали да се отнемат правомощията на скандалния кмет на Галиче Ценко Чоков. Той е в ареста вече почти година по обвинение за участие и ръководене на организирана престъпна група за лихварство и рекет.Препоръката на ЦИК е Чоков да бъде отстранен, тъй като не е в състояние да изпълнява задълженията си от дълго време, съобщи .Според председателя на общинската избирателна комисия в Бяла Слатина Цветелина Андровска има законодателни пречки за отстраняването му. Скоро кметът е ползвал платен, а в момента е в неплатен отпуск. Отсъствието му не е породено от трайно заболяване, от влязла в сила присъда или поради неявяване на работа за повече един месец без основателни причини, каквито са правните варианти за отстраняване от длъжност в този случай.Чоков ще бъде отстранен само ако две трети от присъстващите членове гласуват за това.", "date": "2017.05.03", "title": " Ценко Чоков може да загуби кметския стол днес"}
{"url": "https://trud.bg/%d0%bd%d0%b8%d0%bd%d0%be%d0%b2%d0%b0-%d0%bd%d0%b0-%d0%b2%d1%8a%d0%bf%d1%80%d0%be%d1%81-%d1%87%d0%b0%d1%81%d1%82-%d0%be%d1%82-%d0%bf%d0%be%d0%bb%d0%b8%d1%82%d0%b8%d1%87%d0%b5%d1%81%d0%ba%d0%be%d1%82/", "text": "Лидерът на БСП Корнелия Нинова обвини подалия оставка от ръководството на партията пловдивски лидер и бизнесмен Георги Гергов, че е част от политическото задкулисие, което я подлагало на натиск за включване на левицата в управляваща коалиция с ГЕРБ.На въпрос дали вкарва Георги Гергов в политическото задкулисие, за което говори, тя заяви: „Да“.По думите на Нинова участието на Георги Гергов в среща с главния прокурор Сотир Цацаров и Сашо Дончев е хвърлил съмнения върху БСП. „Той е политическо лице, той е член на ръководството и ние не приемаме за нормално да се правят такива срещи“, коментира още Нинова.По повод твърденията на Гергов за тайни срещи, Нинова обясни, че скоро е имала среща с главния прокурор Сотир Цацаров, но тя не е била в кабинета на Гергов, а в кабинета на Цацаров в прокуратурата. Двамата са обсъждали последния доклад за наблюдение на правосъдната система, както и предложението на БСП за промени в Наказателно-процесуалния кодекс, предвиждащи отпадането на маловажния случай и съкращаването на наказателния процес.Нинова заяви, че няма за какво да се извинява на Гергов и, че отстраняването му е било правилно политическо решение.„Въпросът за Георги Гергов е приключен – той подаде оставка, която е приета“, категорична бе Корнелия Нинова.", "date": "2017.05.03", "title": " Нинова на въпрос част от политическото задкулисие ли е Георги Гергов: Да!"}
{"url": "https://trud.bg/%d0%b7%d0%be%d1%80%d0%b0%d0%bd-%d0%b7%d0%b0%d0%b5%d0%b2-%d0%bf%d0%be%d0%b3%d1%80%d0%be%d0%bc%d1%8a%d1%82-%d0%b2-%d0%bc%d0%b0%d0%ba%d0%b5%d0%b4%d0%be%d0%bd%d1%81%d0%ba%d0%b8%d1%8f-%d0%bf%d0%b0%d1%80/", "text": "Погромът в македонския парламент беше по сценарий на ВМРО-ДПМНЕ. Това обяви пред  лидерът на СДСМ Зоран Заев.Преди седмица протестиращи нахлуха в македонския парламент, след като управляващите социалдемократи и партиите на етническите албанци избраха албанеца Талат Джафери за председател на парламента. Лидерът на Социалдемократическия съюз Зоран Заев и още осем души бяха ранени.Минах с няколко конеца, зашиха ме добре, сега съм добре и ще бъдем по-добре сигурно, обяви Заев. Има три конеца на главата – два на челото и един на устата.„Официално определихме случилото се като умишлен опит за убийство… от бандата, която влезе в Народното събрание. Повече от три – три и половина часа нямаше никаква помощ от полицията. Несъмнено беше опит за убийство – със заканите на тези, които ни нападаха, с пламъка в очите им, с виковете „Убийте ги!”, „Ето сега ще го хванем да го убием!” разказа македонският политик.По думите му неколцина политици са били в пресцентъра на парламента, за да говорят пред журналисти и да информират гражданите за новоизбрания председател на събранието. Докато говорел Заев, вратите на парламента били отворени от депутатите на ВМРО–ДПМНЕ, така че да влезе тълпата.„Това беше премислен сценарий на нашия политически опонент, който все още е на власт в Македония, който пет месеца след изборите няма намерение да предаде властта. Има формирано мнозинство, 67 депутати от общо 120. Когато видяха, че намерихме начин по конституция да отблокираме парламента и да изберем нов председател, те по премислен сценарий дадоха възможност – чрез отварянето на вратите от вътрешната страна, да влязат хората”, разказа още Зоран Заев.Признава, че един от депутатите от партия „Беса” излязъл и изпял албанския химн, но той самият осъжда това. Седнали, когато се пеел този химн, защото се грижели да няма инцидент между македонци и албанци. В македонския парламент може да се пее само македонският химн, уточни лидерът на СДСМ.Той е категоричен, че не е възможно да се въведе албанският език като втори официален език в Македония и напомни, че съгласно конституцията в Македония албанският може да се употребява като майчин език.По думите му всичко, което се прави в Македония в момента, е заговор от страна на ВМРО-ДПМНЕ да не предаде властта, защото се плашат, че ще отговарят за всичките престъпления, които са направили.„Формираме мнозинство от 67 депутати от общо 120, а не ни се дава мандатът. Г-н Георге Иванов нарушава конституцията и пази управляващата партия, която прави така, че да няма преход във властта и да няма отговорност по върховете на нашите политически опоненти. Убеден съм, че ще получим мандат от Иванов, за да можем да направим правителството, което парламентът да гласува”, прогнозира македонският политик.Зоран Заев е убеден, че ще е следващият премиер на Македония.Той сподели още, че кандидат-премиерът за трети мандат Бойко Борисов е засвидетелствал приятелско отношение към Македония.На въпроса дали се страхува за живата си той отговори: „Животът ми е най-малко важен. Важни са животите на македонските гражданите. Без значение от цената, Македония отново ще бъде нормална страна, където ще царува демокрацията и свободата, правото и правовата държава; и ще бъдем рамо до рамо с нашите съседи, и ще бъдем пълноправни членове на ЕС и НАТО”.", "date": "2017.05.03", "title": " Зоран Заев: Погромът в македонския парламент беше по сценарий на ВМРО-ДПМНЕ"}
{"url": "https://trud.bg/%d0%bd%d0%b0%d0%b4-150-%d0%bc%d0%bb%d0%bd-%d1%82%d0%b5%d0%bb%d0%b5%d1%84%d0%be%d0%bd%d0%bd%d0%b8-%d0%be%d0%b1%d0%b0%d0%b6%d0%b4%d0%b0%d0%bd%d0%b8%d1%8f-%d1%81%d0%b0-%d0%b1%d0%b8%d0%bb%d0%b8-%d0%bf/", "text": "Американската агенция за национална сигурност е проследила не по-малко от 151 милиона телефонни повиквания въпреки предприетите структурни мерки за ограничаване на следенето на гражданите. Данните са от доклад на кабинета на директора на националното разузнаване на САЩ, предаде .В него се подчертава, че не става въпрос за толкова хора, попаднали под наблюдение, а за брой обаждания. Отделно се подчертава, че АНС е получила от съда официално разрешение за наблюдение на заподозрени в терористична дейност само в 42 случая.  ", "date": "2017.05.03", "title": " Над 150 млн. телефонни обаждания са били подслушани от Агенцията за национална сигурност на САЩ"}
{"url": "https://trud.bg/%d1%80%d0%b0%d0%b7%d0%ba%d1%80%d0%b8%d1%85%d0%b0-%d0%b4%d1%8a%d1%80%d0%b7%d1%8a%d0%ba-%d0%be%d0%b1%d0%b8%d1%80-%d0%bd%d0%b0-%d0%b4%d0%b5%d0%bd%d0%be%d0%bd%d0%be%d1%89%d0%b5%d0%bd-%d0%bc%d0%b0%d0%b3/", "text": "Въоръжен грабеж на денонощен магазин в Шумен, станал в нощта след изборите, вече е с известни извършители. ОДМВР-Шумен пусна след „удара“ кадри от наглия обир с участие на двама мъже с надеждата да бъдат разпознати. Двама мъже са били доведени в полицията в Шумен и са били разпитвани пред съдия във вторник привечер. По непотвърдени данни те са от Варна и са задържани там. Очаква се полицията да оповести повече информация за случая.Към 2,30 часа на 27 март двама нахлуха в денонощен магазин на пл.“Гривица“, отмъкнаха 1000 лв. оборот и още 150 лв. от чантата на продавачката на 48 г. Първо влязъл единият в ролята на клиент и започнал да пазарува. После съучастникът му с маска на лицето и пистолет в ръка заплашил продавачката. „Клиентът“ взел парите и двамата изчезнали.След инцидента собственикът на магазина Георги Русев заяви, че очаква полицията да залови извършителите. През януари 2013 г. друг негов магазин в кв.“Добруджа“ беше ограбен от маскиран с пистолет, който взе от продавачката 150 лв. и цигари. Тогава униформените се справиха след ден.", "date": "2017.05.03", "title": " Разкриха дързък обир на денонощен магазин в Шумен"}
{"url": "https://trud.bg/%d1%80%d1%83%d1%81%d0%b8%d1%8f-%d0%b2-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b0%d1%82%d0%b0-%d0%bf%d0%be%d0%bb%d0%b8%d1%82%d0%b8%d0%ba%d0%b0-%d0%bd%d0%b0-%d0%b1%d1%8a%d0%bb%d0%b3/", "text": "София трябва да е моторът на европейския дебат за бъдещето на ядрената енергетика като един от пътищата за издигане на ролята на ЕвропаБългария се намира в обстановка, когато действията на новия президент ще придобиват все по-ясни очертания, а намеренията на бъдещото правителство ще трябва да се изпълват с конкретно съдържание. Във външната политика един от най-важните въпроси, който ще изпъкне в дневния ред, е бъдещето на отношенията с Русия.В глобален мащаб пропастта на недоверие, разделяща Русия и Запада, се задълбочава. Студеният полъх от минали времена се почувства отново в международната политика. Някои видяха в това връщане към епохата на съперничество за контрол над територии, комуникации и ресурси. Други предсказват период на неуправляемост, на игра без правила. Има и такива, които прогнозират сблъсък между ядрените суперсили.На 31 юли изтича поредният срок на санкциите на ЕС срещу Русия и това ще възроди динамиката на дебата за отношенията с нея. Повечето държави членки ще подкрепят продължаването на санкциите, други ще ги подложат на критика, но при липсата на напредък в Украйна едва ли ще наложат вето върху решението на мнозинството. Най-вероятно САЩ също ще продължат да оказват натиск върху Русия както чрез санкциите, така и чрез НАТО.Защитата на сферите на влияние в зоните на съприкосновение и произтичащата от това надпревара във въоръжаването ще бъдат съпътствани от съответни политически решения. Могат ли да се намерят начини за взаимодействие и смекчаване на политико-военното напрежение в региона независимо от санкциите и моментната ситуация в Украйна? Това са въпроси, които засягат пряко България и на които тя трябва да търси отговор в рамките на ЕС и НАТО. Известните американски анализатори Дмитри Саймс и Греъм Алисън предлагат възможна формула за нормализиране на ситуацията: изпълнение на Минските договорености с отстъпки и от двете страни; възстановяване на контрола на Киев върху Донецк и Луганск, но с предоставяне на автономия на двата района; гаранции, че Украйна няма да влезе в НАТО, и сътрудничество между Русия и Запада във военно необвързана Украйна. Двустранното премахване на санкциите като част от диалога по Украйна би запазило репутацията и на двете страни, доколкото всяка ще може да го представи като успех.В сегашната ситуация България трябва и може да бъде елемент от политическите и дипломатическите усилия за решаване на проблемите, свързани с Русия. Нека вземем за пример отново Украйна. Все по-ясно става, че военното решение е немислимо, но случайно подпалване на искрата на голяма война е напълно възможно. Поведението на основните международни фактори във връзка с Украйна е продукт на фатално нарушеното доверие между тях, на взаимните подозрения, на чувството за несигурност и заплаха. Всяко действие, което подхранва тези представи, само отпушва допълнително спиралата от враждебни мерки и контрамерки и влошава ситуацията. България в никакъв случай не трябва да допринася за подобно развитие. Тя трябва да отстоява последователно позицията за въздържане от военна намеса на трети страни в събитията в региона, включително отказ от използването на територията на Република България за такава цел.Украинската криза открои редица базисни проблеми на системата за сигурност. Голяма част от международните организации и режими, основни външнополитически играчи се оказаха неподготвени. Време е за нов прочит на международните договори и инструменти и вероятно за създаване на нови структури, договаряне на нови режими за контрол на въоръженията и укрепване на доверието. България следва да заеме активна позиция и да подкрепи провеждането на предметна дискусия с цел: ЕС да коригира действията си в рамките на Източното партньорство като цяло и по отношение на Украйна – в частност; НАТО да направи реалистичен анализ на новата ситуация в Черно море и на южния фланг на алианса; механизмите на ОССЕ за регулиране на конфликти и свързаните с нея договори и режими да бъдат адаптирани към днешните реалности; всички тези международни организации да възобновят и засилят диалога с Русия с цел пълноценното й привличане в изработването на съгласувани мерки и предприемането на съвместни действия.Къде всъщност стои България в уравнението ЕС-Русия? Коментарите по тази тема напоследък станаха абсурдни. Преднамерено и лишено от всякакво основание се възражда отдавна приключилата дискусия за стратегическия избор и външнополитическата ориентация на страната. Независимо че сме дали не един пример за коректно съюзническо и партньорско поведение, се повтарят заклинания в ценностна съпричастност, а националният интерес, част от който са равноправните, взаимноизгодни отношения с Русия, става заложник на конюнктурни политически нагласи. Еднакво вредни са и двата полюса на филофобията у нас. Историческата памет не бива да замъглява днешната рационална оценка, нито неприязънта към определени политически практики да се пренася върху цяла държава и нейния народ. В българската външна политика не трябва да има дилема “Изток или Запад”, тя трябва да защитава националния интерес. А той изисква в случая:1) отказ от раздухването както на антируски, така и на антиевропейски или антиамерикански настроения.2) активно участие във формирането и провеждането на общи позиции и политики като неотменна част от съюзническите ни отговорности в рамките на ЕС и НАТО, особено що се отнася до регионалната политика на сигурност и отношенията с Руската федерация.3) приемственост и последователност в отношенията с Русия чрез намирането на баланс между традициите и опита от миналото и новото качество в условията на пазарни отношения и либерална търговия. Без претенции за “презареждане” или връщане към някаква привилегированост в отношенията, но с разбирането, че Русия е европейска сила. Тя не трябва да бъде изпускана или изтласквана от европейската орбита, да бъде изолирана от важните процеси и решения. Това не е в интерес на самата Европа и историята го е доказала по убедителен начин.Традиционно актуален за българските институции е въпросът за енергийната политика и сигурност на България. У нас той излезе от строго експертните рамки и се превърна в дебат за отношенията с Русия в по-широк политически план. Българската външна политика следва да се обърне с лице към този въпрос, да стане инициатор и двигател на един възобновен диалог както вътре в ЕС, така и с други заинтересовани страни с цел създаването на трайни и дългосрочни партньорства между производители, транзитьори и потребители предимно по южното европейско направление. Енергийната политика на България трябва да се осъществява в тясно взаимодействие със съседите, да стимулира регионалното сътрудничество с цел създаване на мрежа, която да гарантира непрекъснатост на доставките, а в по-дългосрочен план – формиране на единен регионален енергиен пазар като част от общоевропейското енергийно пространство.България би следвало също да се превърне в мотор на европейския дебат за бъдещето на ядрената енергетика, за консолидиране на разбирането, че това е един от пътищата за издигане на ролята на Европа в световната икономика и политика. При това трябва да е ясно, че не можем да градим сериозни енергийни стратегии без Руската федерация, като държим сметка, разбира се, за националния интерес.Това са само част от темите в отношенията с Русия, които изискват подновено внимание и преразглеждане на политиката на ЕС и България като негов пълноправен член. Несъмнено ще има опозиция. Инерцията на противопоставяне няма да бъде преодоляна лесно. Нарушеното доверие се възстановява бавно. Но подкрепа в Европа на идеята за подобряване на отношенията със сигурност ще се намери. При наличие на добра воля могат да се очертаят области, в които да се търсят прагматични резултати, да се прецени кои институционални механизми за сътрудничество могат да бъдат съживени, да се засили взаимодействието в международните форуми, в които Русия участва.Ако има желание, има начин, гласи една политическа поговорка. Бих добавил: ако има и хора, които са способни да възприемат и провеждат такава политика.", "date": "2017.05.03", "title": " Русия в европейската политика на България"}
{"url": "https://trud.bg/%d0%b1%d1%80%d1%8e%d0%ba%d1%81%d0%b5%d0%bb-%d0%be%d1%82%d0%ba%d0%b0%d0%b7%d0%b0-%d0%b4%d0%b0-%d0%b2%d1%8a%d0%b2%d0%b5%d0%b4%d0%b5-%d0%b2%d0%b8%d0%b7%d0%b8-%d0%b7%d0%b0-%d0%b0%d0%bc%d0%b5%d1%80%d0%b8/", "text": "Eвpoпeйcĸaтa ĸoмиcия oбяви, чe нямa дa въвeдe визи зa гpaждaни нa CAЩ. Изпълнитeлният opгaн нa EC oтĸaзa иcĸaнeтo нa eвpoдeпyтaтитe зa нaĸaзaтeлнaтa мяpĸa в oтгoвop нa пoлитиĸaтa нa CAЩ cпpямo Бългapия, Pyмъния, Xъpвaтия, Πoлшa и Kипъp, предаде .Texнитe гpaждaни oщe ĸaндидaтcтвaт зa щaтcĸи визи, зa paзлиĸa oт ocтaнaлитe гpaждaни нa Cъюзa.Koмиcapят пo вътpeшнитe paбoти Димитpиc Aвpaмoпyлoc ce пoзoвa нa нaпpeдъĸa, ĸoйтo бe пocтигнaт c Kaнaдa, cлeд ĸaтo тя зaпoчнa дa пpeмaxвa визитe зa няĸoи ĸaтeгopии пътyвaщи бългapи, a дo 1-ви дeĸeмвpи тe щe oтпaднaт изцялo.„EC винaги щe избиpa aĸтивнaтa диплoмaция пpeд eднocтpaннитe oтвeтни дeйcтвия. Eвpoпeйcĸият пapлaмeнт пoиcĸa в peзoлюция пpeз мapт вpeмeннo вpъщaнe нa шeнгeнcĸитe визи зa гpaждaни нa CAЩ, дoĸaтo Baшингтoн нe влючи в бeзвизoвия cи cпиcъĸ бългapи, pyмънци, пoляци, xъpвaти и ĸипъpци“, каза Aвpaмoпyлoc.Bмecтo дa иcĸa oт aмepиĸaнцитe дa пpoмeня пpaвилaтa cи, Eвpoĸoмиcиятa ce нaдявa, тe дa cъдeйcтвaт нa зaceгнaтитe cтpaни, дa изпълнят зaлoжeнитe ĸpитepии.", "date": "2017.05.03", "title": " Брюксел отказа да въведе визи за американците"}
{"url": "https://trud.bg/%d0%b6%d0%b8%d1%82%d0%b5%d0%bb%d0%b8-%d0%bd%d0%b0-%d1%80%d0%be%d0%bc%d1%81%d0%ba%d0%b8%d1%8f-%d0%ba%d0%b2%d0%b0%d1%80%d1%82%d0%b0%d0%bb-%d0%b2-%d1%81%d0%bb%d0%b8%d0%b2%d0%b5%d0%bd-%d1%81%d0%b5/", "text": "Жители на ромския квартал Надежда в Сливен твърдят, че над 50 полицаи са нахлули в къщите им, произвели са изстрели и са упражнили насилие, предаде .При стрелбата е ранено 14-годишно момче в крака.Полицаите са влезли в квартала, заради сигнал за силна музика.От полицията в Сливен уточниха, че акцията е била в отговор на нападение над техен колега при проверка няколко часа по-рано, при което той е бил ранен. ", "date": "2017.05.03", "title": " Жители на ромския квартал в Сливен се оплакаха от полицейско насилие"}
{"url": "https://trud.bg/%d0%bf%d1%83%d1%82%d0%b8%d0%bd-%d0%bf%d0%be%d1%81%d1%80%d0%b5%d1%89%d0%b0-%d0%b5%d1%80%d0%b4%d0%be%d0%b3%d0%b0%d0%bd-%d0%b2-%d1%81%d0%be%d1%87%d0%b8/", "text": "Πpeзидeнтитe нa Pycия и Typция Bлaдимиp Πyтин и Peджeп Taйип Epдoгaн щe oбcъдят днec в Coчи въпpocи, cвъpзaни c вoeннo-тexничecĸoтo cътpyдничecтвo, cъoбщи гoвopитeлят нa Kpeмъл Дмитpий Πecĸoв, предаде .Πecĸoв e пoдчepтaл, чe тypcĸaтa cтpaнa пyбличнo e oбявилa нaмepeниeтo cи дa oбcъди paзлични въпpocи, cвъpзaни c дeйcтвиятa в Cиpия, ĸaĸтo и двycтpaннoтo cътpyдничecтвo.Πecĸoв пpипoмни, чe Epдoгaн e изpaзил нaдeждa дa oбcъди c pycĸия cи ĸoлeгa вcичĸи пoдpoбнocти, cвъpзaни c eвeнтyaлнaтa пoĸyпĸa нa pycĸи зeнитнo-paĸeтни ĸoмплeĸcи C-400.", "date": "2017.05.03", "title": " Путин посреща Ердоган в Сочи"}
{"url": "https://trud.bg/%d0%bf%d1%8f%d1%81%d1%8a%d1%87%d0%bd%d0%b8%d1%8f%d1%82-%d1%84%d0%b5%d1%81%d1%82%d0%b8%d0%b2%d0%b0%d0%bb-%d1%81-%d1%8e%d0%b1%d0%b8%d0%bb%d0%b5%d0%b9/", "text": "Вече започна подготовката на тазгодишното X-то юбилейно издание на Фестивала на пясъчните скулптури. В момента екипът, който работи на терен пресява пясъка, от който ще бъдат изваяни фигурите.И този път утвърдени чуждестранни скулптори ще вдъхнат живот на пясъчните фигури, заедно с българските участници. Те обещават за юбилейното издание на фестивала да впечатлят и развълнуват още повече посетителите на пясъчния град.За всички, които нямат търпение да се докоснат отново до магията на изкуството от пясък, могат да посетят Експо център „Флора Бургас“ и да разгледат уникалните 3D макети на миналогодишните две издания на фестивала – „На сафари с фотоапарат“ и „Кино герои“. Миниатюрите са част от 33-то издание на Национална изложба на цветя с международно участие „Флора Бургас“.", "date": "2017.05.03", "title": " Пясъчният фестивал с юбилей"}
{"url": "https://trud.bg/%d1%81%d1%80%d1%8f%d0%b4%d0%b0-22-%d1%87-%d0%ba%d1%80%d0%b0%d0%b9-%d0%bd%d0%b0-%d1%80%d0%b5%d1%82%d1%80%d0%be%d0%b3%d1%80%d0%b0%d0%b4%d0%bd%d0%b0%d1%82%d0%b0-%d0%bc%d1%8a%d0%ba%d0%b0/", "text": "Борисов обявява в сряда имената на министритеИ в Белия дом слушали планетитеКрай на ретроградната мъка. Лошият Меркурий свършва в 22 ч в сряда вечер и новото правителство ще бъде гласувано още в четвъртък. Положението на планетите вече е благоприятно за ново начало. Както е известно, първият в ГЕРБ се съобразява с астрологичните прогнози. По ирония на съдбата на утрешния ден през 1988 г. Белият дом признава, че някои от решенията на президента Роналд Рейгън са повлияни от прогнозите на астроложката на съпругата му Нанси.В четвъртък в 9 ч сутринта, когато изтича седемдневният срок на проучвателния мандат, бъдещият премиер Бойко Борисов ще представи на президента Румен Радев проекта за коалиционен кабинет на ГЕРБ и „Обединени патриоти“. След това държавният глава ще издаде указ, с който предлага на Народното събрание да гласува министър-председателя. Процедурата предвижда лично президентът да представи пред депутатите Бойко Борисов, а те да гласуват кандидатурата му. След това Борисов трябва да оповести структурата и персоналния състав на правителството. Церемонията в парламента ще е в 11 ч – два часа след срещата на Борисов с Радев.До редакционното приключване на броя днес нямаше яснота за имената на бъдещите министри. Дори новите членове на кабинета не знаеха къде ще бъдат позиционирани. Така например Екатерина Захариева до заседанието на групата на ГЕРБ в 18 ч недоумявала дали ще е в правосъдното или във външното ведомство. В подобна ситуация била и Николина Ангелкова, която в неофициален коментар признала, че чака да й кажат къде ще е министър – в туризма или в регионалното ведомство. Както „Труд“ съобщи още в събота, пред „отличничката“ Лиляна Павлова се появиха неочаквани пречки, свързани с проверка за магистрала „Марица“.Пуснатото в обращение име на Бранимир Ботев като кандидатура на патриотите за министър на туризма било посрещнато с категорично „Не“ в централата на ГЕРБ.Късно следобед стана ясно, че проблеми има и соченият за бъдещ шеф на здравеопазването доц. д-р Костадин Ангелов, който в момента е изпълнителен директор на Александровска болница.„Имената на министрите ще станат ясни утре, когато министър-председателят ги обяви“, съобщи след последните уточнения на новите министри лидерът на ВМРО Красимир Каракачанов. Той бе категоричен, че изненади ще има.", "date": "2017.05.03", "title": " Днес 22 ч – край на ретроградната мъка"}
{"url": "https://trud.bg/%d0%b7%d0%b0%d0%bf%d0%be%d1%87%d0%b2%d0%b0-%d1%87%d0%b5%d1%82%d0%b2%d1%8a%d1%80%d1%82%d0%b8%d1%8f%d1%82-%d0%ba%d1%80%d1%8a%d0%b3-%d0%be%d1%82-%d0%bf%d1%80%d0%b5%d0%b3%d0%be%d0%b2%d0%be%d1%80%d0%b8/", "text": "Днес в казахстанската столица Астана започва четвъртият кръг от преговорите между сирийския режим и бунтовниците при посредничеството на Русия, Иран и Турция.Делегацията на сирийските бунтовници, начело с лидера на групировката „Джаиш ал Ислям“, вече пристигна в Астана за участие в преговорите, които целят прекратяване на гражданската война в Сирия.Специалният пратеник на ООН за Сирия Стафан де Мистура също ще участва в срещата в Астана, която би могла да спомогне за организирането на нов кръг преговори по сирийската криза в Женева, под егидата на Обединените нации. ", "date": "2017.05.03", "title": " Започва четвъртият кръг от преговорите между сирийския режим и бунтовниците в Астана"}
{"url": "https://trud.bg/%d0%b1%d1%80%d0%b8%d1%82%d0%b0%d0%bd%d1%81%d0%ba%d0%be-%d0%ba%d1%83%d0%bf%d0%b5-%d0%b7%d0%b0-35-000-%d0%b5%d0%b2%d1%80%d0%be/", "text": "Британският производител MG (Morris Garage) все по-активно флиртува с електрическите автомобили, тъй като има зад гърба си мощен концерн като китайската компания SAIC. Концептът MG E-Motion може да предизвика икономическо възкресение за MG, ако стигне до серийно производство. Това е красиво спортно купе с мощно електрическо задвижване, прозрачен покрив и задница като на хечбек в стила на успешните модели на марката от 70-те и 80-те години на миналия век.Отварящите се като крила врати добавят ексклузивност, но всъщност най-силният коз на този автомобил се очертава да бъде цената. Серийното производство е планирано за 2020 г., а базовата цена ще бъде под 30 000 британски лири (около 35 000 евро). Това изглежда отлична сделка за двуместна спортна кола, която ускорява от 0 до 100 км/ч за по-малко от 4 секунди и с едно зареждане на батериите изминава над 500 км. Моделът е екипиран с най-модерна технология за забавление и свързаност, така че младите потребители ще бъдат привлечени не само от изгодната цена.", "date": "2017.05.03", "title": " Британско купе за 35 000 евро"}
{"url": "https://trud.bg/19-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b8-%d1%81%d0%b0-%d1%81%d1%82%d0%b0%d0%bd%d0%b0%d0%bb%d0%b8-%d0%bf%d1%80%d0%b5%d0%b7-%d0%b8%d0%b7%d0%bc%d0%b8%d0%bd%d0%b0%d0%bb%d0%be%d1%82/", "text": "28 души са ранени при станалите 19 катастрофи в страната през изминалото денонощие. Това съобщиха от пресцентъра на МВР.В София са станали 195 леки произшествия.", "date": "2017.05.03", "title": " 19 катастрофи са станали през изминалото денонощие, 28 души са ранени"}
{"url": "https://trud.bg/%d0%bd%d0%b5-%d0%b5-%d1%8f%d1%81%d0%bd%d0%be-%d0%b4%d0%b0%d0%bb%d0%b8-%d1%89%d0%b5-%d0%be%d0%b1%d1%8f%d0%b2%d1%8f%d1%82-%d0%ba%d0%b0%d0%b1%d0%b8%d0%bd%d0%b5%d1%82%d0%b0-%d0%b4%d0%bd%d0%b5%d1%81/", "text": "Съставът на новия Министерски съвет още не е ясен и не е сигурно дали ще бъде обявен днес, научи „Труд“.Има неясноти около няколко министерства. Заплетен бил въпросът около Лиляна Павлова и ролята й в бъдещия кабинет.Имената, разпространявани в различни сайтове, са спекулации, каза информиран източник за „Труд“.Очаквайте подробности.", "date": "2017.05.03", "title": " Не е ясно дали ще обявят кабинета днес"}
{"url": "https://trud.bg/%d1%80%d1%83%d1%81%d0%bd%d0%b0%d1%86%d0%b8%d1%82%d0%b5-%d0%bd%d0%b0%d0%bc%d0%b0%d0%bb%d0%b8%d0%bb%d0%b8-%d0%ba%d0%be%d0%bd%d1%81%d1%83%d0%bc%d0%b0%d1%86%d0%b8%d1%8f%d1%82%d0%b0-%d0%bd%d0%b0-%d0%b0/", "text": "Руснаците пият по-малко алкохол, обявиха от здравното министерство на Руската федерация. Ведомството се позовава на данни, че средната консумация на чист алкохол се е понижила с 0,2 литра през миналата година в сравнение с 2015-та. Това прави половин литър водка или 5 литра бира.Броят на новопоставените диагнози „алкохолозъм“ също е намалял. Това се обяснява с тенденцията за по-здравословен начин на живот сред младите, съобщава . Все пак, според данните средният руснак изпива 10,3 л чист алкохол годишно.Тенденцията не е нова, отбелязва руското МЗ. През 2014 г. средната консумация на алкохол на глава от населението е била 11,78 л, а през 2013 – 11,87 л.Според информацията обаче спадът идва основно от намалаената консумация на слабоалкохолни напитки (с 12,2%), шампанско (6,9%), коняк (2,4%), вина (3,1%) и напитките на основа на бирата (5,6%). Практически непроменена остава консумацията на водка и ликьори.Драстичен ръст с цели 40% се отчита при продажбите в категория „други алкохолни напитки“, където влизат различни по-малко популярни, но все по-модерни в последно време питиета като сайдер, пуаре, медовина и т.н. В доклада на Световната здравна организация за 2014 г. руснаците са поставени на 4-то място по употреба на алкохол в света.", "date": "2017.05.03", "title": " Руснаците намалили консумацията на алкохол"}
{"url": "https://trud.bg/%d0%bf%d0%be%d0%bb%d0%be%d0%b2%d0%b8%d0%bd-%d1%85%d0%b0%d1%81%d0%ba%d0%be%d0%b2%d0%be-%d0%be%d1%81%d1%82%d0%b0%d0%b2%d0%b0-%d0%b1%d0%b5%d0%b7-%d0%b2%d0%be%d0%b4%d0%b0-%d0%b4%d0%bd%d0%b5%d1%81/", "text": "Половината град Хасково ще остане без вода днес заради планово изместване на главен водопровод, информира. Спирането на водоподаването не е свързано с мерките, които се предприемат във връзка с опасната за употреба вода.Новият водопровод е проект на частен инвеститор. Режимът е обявен от 8 до 16 часа.", "date": "2017.05.03", "title": " Половин Хасково остава без вода днес"}
{"url": "https://trud.bg/%d0%bf%d0%b0%d1%82%d1%80%d0%b8%d0%be%d1%82%d0%b8%d1%82%d0%b5-%d1%81-%d1%82%d1%80%d0%b8-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d1%82%d0%b2%d0%b0-%d0%b8-%d0%b4%d0%b2%d0%b0%d0%bc%d0%b0/", "text": "Обединените патриоти ще имат двама вицепремиери и три министерски постае в новия кабинет. Това сочи последният списък, изпратен от централата на ГЕРБ до патриотите в 23 ч във вторник.Красимир Каракачанов и Валери Симеонов ще бъдат зам.-министър председатели. Ресорите на Симеонов са коалиционна политика и икономика, а на Каракачанов – отбрана, вътрешна сигурност и обществен ред.Другите вицепремиери са Томислав Дончев (еврофондове) и Лиляна Павлова (българското председателство на ЕС).Трите министерства на патриотите са отбрана (Красимир Каракачанов), екология (Нено Димов) и икономика (Емил Караниколов).От списъка на ГЕРБ все още не били изчистени министрите на здравеопазването и на регионалното развитие. Сигурно е само, че Лиляна Павлова няма да е шеф на строителното ведомство.Владислав Горанов остава министър на финансите, Ивайло Московски – на транспорта, Николина Ангелкова – на туризма. Румен Порожанов ще оглави земеделието. Валентин Радев поема МВР. Екатерина Захариева става външен министър, а Цецка Цачева – правосъден. Социалното министерство ще бъде поето от Бисер Петков.", "date": "2017.05.03", "title": " Патриотите с три министерства и двама вицепремиери"}
{"url": "https://trud.bg/%d0%b1%d0%be%d0%b9-%d0%bd%d0%b0-%d0%b1%d0%be%d1%80%d0%b4%d0%b0-%d0%bd%d0%b0-%d1%8f%d0%bf%d0%be%d0%bd%d1%81%d0%ba%d0%b8-%d1%81%d0%b0%d0%bc%d0%be%d0%bb%d0%b5%d1%82/", "text": "Седмица след впечатляващия двубой между Антъни Джошуа и Владимир Кличко, значително по-малко впечатляваща боксова продукция предизвика вниманието на световните агенции… тъй като се разви на борда на пълен пътнически самолет.Става дума за инцидент на борда на японската „Ол Нипон Еърлайнс”, станал в понеделник малко преди машината да излети за Лос Анджелис.На любителско видео се вижда пътник с червена риза, който без видима причина налита на бой на друг пасажер, информира . „Той просто превъртя”, разказва пред „Вашингтон Пост” авторът на записа Кори Ауър. По думите му побойникът заплашил другия пътник, че ще го убие и говорел несвързано за правителството (неясно кое) и корупцията.Изборът на агресора в крайна сметка се оказва подчертано лош – на кадрите се вижда как нападнатият мъж го сваля на земята два пъти, след като му нанася няколко добре позиционирани крошета и ляв прав и успява да скъса ризата му преди намесата на стюардесите и пътниците.Според американския вестник мъжът след свалянето си от самолета е нападнал и служител на авиокомпанията.Инцидентът е забавил полета с цял час.Проблемният пътник е арестуван. Според японските власти американският гражданин е бил пиян.", "date": "2017.05.03", "title": " Бой на борда на японски самолет"}
{"url": "https://trud.bg/%d0%b3%d0%b5%d1%80%d0%b1-%d0%b8-%d0%b1%d1%81%d0%bf-%d0%b2-%d1%81%d0%bf%d0%be%d1%80-%d0%ba%d0%be%d0%b9-%d0%b5-%d0%bf%d0%be%d1%81%d1%82%d1%80%d0%be%d0%b8%d0%bb-%d0%bf%d0%be-%d0%bd%d0%b5%d0%ba%d0%b0/", "text": "ГЕРБ и БСП влязоха в своеобразен спор в парламента днес – кой е построил некачествените магистрални участъци. Меренето на силите започна с изказване на Кирил Добрев от „БСП за България“ при обсъждането на проекторешението за създаване на Временна комисия за установяване на пропуските и нарушенията в дейността на АПИ при изграждането на магистрали и пътища.„Кажете ми магистрала, която да не е отворена и да не е затворена след това два месеца за ремонт“, попита колегите си от дясно той, подчертавайки, че магистралите са гордостта на кабинета „Борисов“ 1 и 2. „Целта на комисията за магистралите е да се види кой носи политическата отговорност и да отговори на българския народ колко струва гордостта на ГЕРБ“, каза Добрев.За отговор на трибуната излезе Цветан Цветанов, който направо заяви, че некачествените участъци са изградени при управлението на социалистите. „Има участъци от магистралите, където леко се чувства дискомфорт, но това са участъците, строени от кабинета „Станишев“, каза председателят на парламентарната група на ГЕРБ.Цветанов посочи, че управлението на ГЕРБ е изградило 300 км. пътища и подчерта, че по време на управлението на ГЕРБ има намаляване на катастрофите и инцидентите по пътищата.„Служебният кабинет в момента – нали всички станахме свидетели на офертата, която беше по лота „Струма“ доколкото си спомням. Знаете ли къде бяха документите? В човека, който беше главен секретар на АПИ по времето на Станишев“, коментира още Цветан Цветанов.В крайна сметка Народното събрание отхвърли предложението на БСП създаване на временната комисия със 101 гласа „против“ срещу 93 – „за“ и 25 „въздържали се“.", "date": "2017.05.03", "title": " ГЕРБ и БСП в спор кой е построил по-некачествени магистрали"}
{"url": "https://trud.bg/%d0%b5%d1%81-%d1%89%d0%b5-%d0%bf%d1%83%d0%b1%d0%bb%d0%b8%d0%ba%d1%83%d0%b2%d0%b0-%d1%83%d0%ba%d0%b0%d0%b7%d0%b0%d0%bd%d0%b8%d1%8f-%d0%ba%d1%8a%d0%bc-%d0%b2%d0%b5%d0%bb%d0%b8%d0%ba%d0%be%d0%b1%d1%80/", "text": "Днес ще бъде публикуван проектът на Европейския съюз с подробни указания за воденето на преговори с Великобритания за напускането на общността.Законодателният текст е следващата стъпка, след като преди 4 дни 27-те лидери определиха общите политически принципи на преговорната рамка, информира . Правният инструмент превръща политическите насоки от миналата събота в практически набор от позиции за преговори.", "date": "2017.05.03", "title": " ЕС ще публикува указания към Великобритания за Брекзит"}
{"url": "https://trud.bg/%d1%80%d0%b0%d0%b4%d0%b5%d0%b2-%d1%80%d0%b5%d0%b0%d0%bb%d0%bd%d0%b0-%d0%b8%d0%bd%d1%82%d0%b5%d0%b3%d1%80%d0%b0%d1%86%d0%b8%d1%8f-%d0%b2-%d0%b5%d1%81-%d1%89%d0%b5-%d0%b8%d0%bc%d0%b0%d0%bc%d0%b5-%d0%ba/", "text": "България трябва да се адаптира към процесите на дигитализация на икономиката и да се стреми към повишаване на заетостта на младите хора именно в тези сектори. Това заяви президентът Румен Радев, който разговаря днес на „Дондуков“ 2 с генералния секретар на Международната конфедерация на профсъюзите Шарън Бъроу. В срещата участва и президентът на КНСБ Пламен Димитров, съобщиха от прессекретариата на държавния глава.„Нуждаем се от икономически стимули, които да привличат инвеститорите не само заради ниските равнища на работните заплати у нас“, подчерта президентът Радев. Държавният глава беше категоричен, че следваният в момента модел не е устойчив и в дългосрочен план ще продължи да допринася за емиграцията от страната. По думите на президента ниските равнища на заплащане на труда, в сравнение с другите държави-членки от ЕС, вече са причина за липсата на квалифицирани кадри в някои сектори. Реалната интеграция на България в ЕС ще бъде постигната само когато доходите на населението и стандартът на живот станат съпоставими с тези на останалите европейски страни“, добави още президентът.„Процесът на нарастващо разслоение в обществото и последващо социално изключване генерира големи проблеми, включително и за демокрацията в дадена държава“, заяви Шарън Бъроу. Тя отбеляза доброто сътрудничество на Международната конфедерация на профсъюзите с България, което може да подобри социалния диалог в страната ни, включително и между работниците и работодателите. Шарън Бъроу подчерта и усилията на Международната конфедерация на профсъюзите за активен диалог с представителите на бизнеса и правителствата по света за справедливо заплащане на труда и създаването на устойчиви бизнес модели.Обща беше оценката, че достъпът до качествено образование е от ключово значение за реализация на пазара на труда и пълноценна интеграция в обществото. Държавният глава изтъкна и приноса на българските синдикални организации за въвеждането на дуалното обучение у нас, което в партньорството с компаниите от реалния сектор, е един от факторите за повишаване на заетостта.", "date": "2017.05.03", "title": " Радев: Реална интеграция в ЕС ще имаме, когато стандартът ни стане съпоставим с европейския"}
{"url": "https://trud.bg/%d0%be%d0%b1%d0%b5%d0%b7%d0%b2%d1%80%d0%b5%d0%b6%d0%b4%d0%b0%d1%82-%d0%be%d1%82%d0%ba%d1%80%d0%b8%d1%82%d0%b0%d1%82%d0%b0-%d0%b0%d0%b2%d0%b8%d0%b0%d1%86%d0%b8%d0%be%d0%bd%d0%bd%d0%b0-%d0%b1%d0%be/", "text": "при изкопни дейности в жилищен район „Тракия“ между блоковете с номера 245 и 248.Мястото е отцепено от полиция, като е забранено преминаването на хора, предава  Дълбочината, на която е бил боеприпасът, когато е изваден от багер е не повече от 30-40 см.Не е ясно дали бомбата е учебна или бойна. На място се очаква екип на ДОТИ, който да обезвреди снаряда. Паника в района няма, като хората и автомобилите се предвижват нормално.", "date": "2017.05.03", "title": " Обезвреждат откритата авиационна бомба в Пловдив"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%bc%d1%8a%d0%b6%d0%b5-%d1%81%d0%b0-%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b8-%d0%b7%d0%b0-%d0%bf%d1%80%d0%b8%d1%82%d0%b5%d0%b6%d0%b0%d0%bd%d0%b8%d0%b5/", "text": "Двама мъже са задържани за притежание и разпространени на наркотици, съобщават от пресцентъра на МВР.На 28 април на територията на РУ-Елхово, под ръководството на Елховската районна прокуратура, е проведена полицейска операция за противодействие на престъпления, свързани с наркотици. В хода й са извършени процесуално-следствени действия в частен имот в село Горска поляна, стопанисван от 54-годишен мъж. В двора са намерени засети над 2700 растения от рода на конопа, в ранен стадий на развитие.При претърсването в къщата са открити и иззети 1.685 кг суха тревиста маса, реагирала при наркотеста на марихуана, както и конопени семена. Открита е и домашна мини оранжерия, оборудвана с алуминиево фолио, осветление, отопление и стабилизатор. За съпричастност към престъпното деяние е задържан собственикът на имота. След доклад на събраните материали по случая в Районна прокуратура-Елхово, 54-годишният мъж е привлечен като обвиняем за извършено престъпление по чл.354а, ал.3 и по чл. 354 в ал.1 от НК и с прокурорско постановление му е наложена 72-часова мярка за неотклонение. На 2 май с определение на Районен съд – Елхово му е постановена постоянна мярка „задържане под стража“. Работата по случая продължава в рамките на образуваното досъдебно производство.В ареста с постоянна мярка „задържане под стража“ остава и 29-годишен жител на Ямбол. Той е задържан на 27 април от криминалисти на РУ-Ямбол и сектор „Противодействие на криминалната престъпност“ при ОДМВР в хода на полицейска операция за противодействие на наркоразпространението в града. При проведените претърсвания в дома и в ползвания от мъжа автомобил са намерени и иззети около 50 г суха зелена тревиста маса, реагирала при наркотеста на марихуана, и около 5 г бяло кристалообразно вещество – метамфетамин.В разследването, водено под надзора на Окръжна прокуратура-Ямбол, са събрани и доказателства за съпричастността на задържания към продажбата на наркотични вещества в областния град. На 29-годишния мъж е повдигнато обвинение и му е наложена мярка за неотклонение за срок от 72 часа. На 29 април, с определение на Окръжен съд – Ямбол, му е постановена постоянна мярка „задържане под стража“. Работата по случая продължава в рамките на образуваното досъдебно производство в РУ- Ямбол.", "date": "2017.05.03", "title": " Двама мъже са задържани за притежание и разпространение на наркотици в Ямболско"}
{"url": "https://trud.bg/%d0%ba%d0%b8%d1%80%d0%b8%d0%bb-%d0%ba%d0%b8%d1%80%d0%be%d0%b2-%d0%ba%d0%b8%d1%80%d0%be-%d1%8f%d0%bf%d0%be%d0%bd%d0%b5%d1%86%d0%b0-%d0%be%d1%86%d0%b5%d0%bb%d0%b5%d0%bb%d0%b8%d1%8f%d1%82-%d0%b2-3/", "text": "„Кирил Сотиров Киров е роден през 1963 г. в София и до ден-днешен живее в квартал „Факултето“. Къщата му е на един малък площад, през който неговите събратя роми често излизат при сватби и погребения. Веднъж преди години, когато Японеца беше задържан от полицията, възрастна циганка съседка каза крилатата фраза: „Няма го Киро, няма кой да ти даде 5 лева.“„В началото на 90-те години Киро пътува из Централна Европа с наши момчета спортистчета и оттогава датира дружбата му с покойния Иво Карамански. Киро оглавява структура, наричана „ромски синдикат“, към застрахователната компания „Корона инс“. Според полицията въпросният „синдикат“ се занимава с какво ли не – от джебчийство и проституция до измами с имоти и наркотърговия, като редовно плаща процент на Карамански. През 1995 г. избухва скандал вътре в групировката, Карамански е арестуван, а когато го пускат под гаранция, неговите приятели го чакат пред затвора. Киро Японеца носи бял плик с надпис „Плод-зеленчук“, в който има 700 000 лв. – рекордна за онова време парична гаранция.След убийството на Карамански през 1998 г. Киро остава самотен играч. През 2001 г. барети нахлуват в дома му в кв. „Факултето“. Акцията е проведена на 17 септември 2001 г., само 2 седмици след назначаването на Бойко Борисов за главен секретар на МВР. Иззето е много оръжие, големи суми в левове и валута. По-късно се оказва, че всички пушки и пистолети са законни, освен един „Макаров“ с изтрити номера. Съставеният от полицията грешен протокол за намирането и изземването на пистолета се оказва детска игра за адвокатите на Японеца и той е оправдан. През 2004 г. става един от първите у нас, съдени за пране на пари, но също е оправдан. По делото се явява соченият за финансов аферист Дилян Дорон и декларира, че е дал на Японеца 200 000 лв. назаем Явява се и футболистът Любослав Пенев, който бил дал 100 000 долара и разписката му била някъде вкъщи.Първото покушение срещу Японеца е през юни 2003 г., когато мотористи застигат неговия „Мерцедес“ и го засипват с куршуми. Японеца е ранен, но животът му не е в опасност. За опита за убийство бе осъдена бандата на Йоско Костинбродския, който получи 17 г. затвор, но е в неизвестност.Вторият атентат срещу Японеца е от април 2005 г. Японеца излиза от току-що завършената бизнес сграда на бул. „Васил Левски“. Килър гръмва с пушка флоберка от микробус, паркиран до отсрещния тротоар. Ромският бизнесмен е улучен в главата. Куршумът се пръска на 7 парчета. Лекарите в „Пирогов“ извършват истински подвиг като успяват да спасят живота му и със серия операции да извадят всички оловни частици. Следват няколко години възстановяване, включително в клиника в Израел.През 2013 г. полицията задържа племенника Георги Петров – Йончо, който бе обвинен, че готви убийство на вуйчо си Киро. Точно преди 2 години – на 2 май 2015 г. роднини на Йончо нападнаха дома на Японеца във „Факултето“ и бе прострелян с 2 куршума големия син на Киро – Януш. Замисълът на роднините е бил да убият Киро. Преди 2 месеца Японеца се оплака, че делото за покушението, при което пострада Януш, се бави и не влиза в съда.Напуснат от силите на злотоСлед оцеляването си Кирил Киров става евангелски пастор. Твърди, че е напуснат напълно от силите на злото, и в проповедите си учи другите християни как да гонят пороците далеч от себе си и да правят добри дела. Столичен седмичник обяви, че Японеца е дарил 1 млн. на евангелската църква. Той казва, че е закърмен от дете с вярата: „Моят дядо е бил свещеник. Ние сме християни. Благодаря на Христос, че се смили над мен. Имам послание от Господ. Исая казва: „Нито едно оръжие, скроено против теб, не ще успее.“ За негоПоиска 5 минути,, преди да простиПопитах го определени въпроси за водното кръщение: „Вярваш ли в Исус Христос?“. И той отговори категорично: „Да!“ „Покая ли се за греховете си?“ „Да.“ „Ами, прощаваш ли на твоите врагове?“ „Да, прощавам на моите врагове.“ Накрая, преди да го потопя във водата, го попитах: „На този, който те простреля, прощаваш ли?“ Настана мълчание, той се обърна към мен и каза: „Дай ми 5 минути!“. Едва след кратък размисъл отговори, че прощава и на убийците си, чак тогава беше извършено и водното кръщение.Приятели сме, но не любовнициС Киро Японеца сме приятели, не сме любовници. Ако трябваше да крием нещо, нямаше да се показваме на публично място.Редно е НАП и ДАНС да разследват успехаВеликите медии, които ме ръфат като глутница гладни кучета, не се интересуват с какви фирми е свързан Росен Плевнелиев. Представят кандидата на ГЕРБ най-вече като успял в живота – ама и Маргина, и Киро Японеца са успели. В повечето случаи „успелият“ човек е бандит и е редно НАП и ДАНС да разследват успеха.Можеше да е обединител на ромитеТой има авторитет сред ромите и можеше да е наш обединител. Но не иска това, а по-скоро иска от нашия етнос да излязат нормални, учени хора. Той все пак е грамотен човек и това му е целта. Голямата му болка е, че сме необразовани. Иска да обучим повече хора, да ги пращаме в чужбина.", "date": "2017.05.03", "title": " Кирил Киров – Киро Японеца – Оцелелият в 3 атентата"}
{"url": "https://trud.bg/%d0%b3%d0%b5%d1%80%d0%b4%d0%b6%d0%b8%d0%ba%d0%be%d0%b2-%d0%bf%d1%80%d0%b5%d0%b4%d0%b8-%d0%bf%d0%be%d1%81%d0%bb%d0%b5%d0%b4%d0%bd%d0%be%d1%82%d0%be-%d0%b7%d0%b0%d1%81%d0%b5%d0%b4%d0%b0%d0%bd%d0%b8/", "text": "He знaм зaщo, нo ce чyвcтвaм мнoгo пpaзничнo. Това заяви премиерът Oгнян Гepджиĸoв в началото на днешното заседание на оглавявания от него служебен кабинет, което е и последно.„Cилнo ce нaдявaм и виe тaĸa дa ce чyвcтвaтe, виждaм, чe cтe ycмиxнaти“, обърна се Гepджиĸoв ĸaзa към миниcтpитe. „Πocлeднoтo зaceдaниe нe e пpeĸoмepнo, щe ycпeeм дo yтpe дa пpиĸлючим. Блaгoдapя нa жypнaлиcтитe“, добави той, цитиран от .Утpe, нa цepeмoния в Mиниcтepcĸия cъвeт, cлyжeбнoтo пpaвитeлcтвo щe пpeдaдe yпpaвлeниeтo нa нoвия ĸoaлициoнeн ĸaбинeт нa ГEPБ и „Oбeдинeни пapтиoти“.Ha зaceдaниeтo щe бъдe изпълнeнo oбeщaниe нa пpeмиepa Oгнян Гepджиĸoв oт вcтъпвaнeтo мy в длъжнocт пpeди тpи мeceцa зa пpoмянa нa дъpжaвнитe тaĸcи, cъбиpaни oт Aгeнциятa пo впиcвaниятa. Cпopeд нeгo цeлтa e дa ce въвeдe paзxoдoopиeнтиpaн paзмep нa тaĸcитe, зa дa нe ce пpeвpъщaт тe в ĸocвeни дaнъци, ĸaĸтo бeшe дoceгa, зaщoтo вcичĸo тoвa зaтopмoзявa бизнeca.Дoĸлaдът зa изпълнeниeтo нa бюджeтa пpeз пъpвoтo тpимeceчиe cъщo e внeceн зa paзглeждaнe. Дoпълнитeлeн пapичeн тpaнcфep щe ce ocигypи зa зaĸyпyвaнe нa yчeбници зa дeцaтa oт oбщинcĸитe и дъpжaвни гpaдини и yчилищa.", "date": "2017.05.03", "title": " Герджиков преди последното заседание на служебния кабинет: Чувствам се празнично"}
{"url": "https://trud.bg/%d0%b2%d0%b8%d0%b3%d0%b5%d0%bd%d0%b8%d0%bd-%d0%b0%d0%ba%d0%be-%d0%bd%d0%be%d0%b2%d0%be%d1%82%d0%be-%d0%bc%d0%b0%d0%ba%d0%b5%d0%b4%d0%be%d0%bd%d1%81%d0%ba%d0%be-%d0%bf%d1%80%d0%b0%d0%b2%d0%b8%d1%82/", "text": "„Ако новото македонско правителство направи стъпката за подписване на Договор за добросъседство и приятелство, можем с пълни основания да застанем твърдо зад европейското членство на страната“. Това заяви народният представител от „БСП за България“ Кристиан Вигенин пред БНТ. Той обясни, че в документа са отразени някои от основните теми, които тровят отношенията ни. „Виждаме сблъсък не просто на две политически сили, а на две различни визии за развитието на Македония“, коментира той.Според него Зоран Заев е проевропейски настроен и демократичен, а от другата страна има политическа сила, чийто лидер се е вкопчил се във властта и се опитва чрез национализъм да съхрани тази власт. „Изборите бяха демократични и трябва да се уважи резултатът от тях. Ако не се блокира този процес, вероятно до седмици ще имаме ново правителство. Тогава България може да бъде много полезна, особено с предстоящото председателство“, допълни той. Според него ново правителство в Македония би било шанс да се поставят на нова основа отношенията с България и да се развиват на европейските принципи, а не на балканското противопоставяне.Кристиан Вигенин е на мнение, че напрежението в Македония се трупа от години. По неговите думи не трябва да гледаме на процеса на присъединяване на Македония към ЕС като на универсално лекарство за вътрешните проблеми на страната. „Има неща, които тази страна трябва да изживее, за да покаже, че наистина е готова и е способна да бъде член на ЕС. Ситуацията там показва, че не е стигнала етапа, на който това общество може ефективно да се справя с демократичните процеси и спазването на конституционната процедура“, посочи народният представител. Според него изходът от тази криза ще бъде най-сигурното доказателство, че страната е готова да поеме по този път.Кристиан Вигенин смята, че на Балканите трябва  да се заложи  повече на сътрудничество, съвместното поставяне на глобалните въпроси пред ЕС и пред останалите фактори, и да се търси това, което обединява. „В момента всяка една от страните в региона се е фокусирала върху себе си, а така няма да можем да решим проблемите“, уточни той. Депутатът от левицата посочи реакцията на българския парламент с приетата декларация. „Това ми дава надежда, че по големите въпроси, които са от значение за България, ще можем да постигаме единни позиции. Това е много важно, за да имаме силна външна политика“, обясни той.Вигенин е на мнение, че България има интерес процесът за приемане на Турция в ЕС да не бъде спиран. „Трябва да се направят всички усилия Турция, макар и трудно, да върви към ЕС, да изпълнява критериите, които са много високи от страна на Съюза. В момента Турция върви точно в обратна посока“, заяви той. „Намесата или опитите за намеса във вътрешните работи на България, трябва да бъдат пресечени. „- каза Вигенин.", "date": "2017.05.03", "title": " Вигенин: Ако новото македонско правителство подпише Договор за добросъседство, ще ги подкрепим за европейското членство"}
{"url": "https://trud.bg/%d0%b4%d0%b2%d0%b5-%d1%85%d0%b0%d0%bb%d0%b1%d0%b8-%d0%b1%d0%b8%d1%80%d0%b0-%d1%81%d0%b0-%d0%bf%d0%be-%d0%b4%d0%be%d0%b1%d1%80%d0%be-%d0%b1%d0%be%d0%bb%d0%ba%d0%be%d1%83%d1%81%d0%bf%d0%be%d0%ba%d0%be/", "text": "Учени установиха ,че изпиването на две халби бира има по-силен болкоуспокояващ ефект, отколкото вземането на хапче парацетамол, пише в. „Метро“.Изданието цитира проучване на университета в Гринуич. Според тях консумацията на 1 литър пиво снижава степента на усещаната болка с една четвърт. Специалистите анализирали 18 здравни изследвания. От тях проличало, че болката започва да се снижава при увеличаване на алкохолното съдържание в кръвта с 0,08 процента.„От нашите проучвания стана видно, че алкохолът в малки дози действа като ефективен аналгетик, като показва клинично релевантни понижавания на интензивността на болката“, изтъкнаха учените. Това е и причина хората, страдащи от хронични болки, често злоупотребяват с алкохола.Експертите съветват алкохолът да не се употребява като болкоуспокояващо лекарство, защото дългосрочното му въздействие върху организма е пагубно. ", "date": "2017.05.03", "title": " Две халби бира са по-добро болкоуспокояващо от парацетамола"}
{"url": "https://trud.bg/%d0%b0%d1%80%d0%b1%d0%b0%d0%bd%d0%b0%d1%81%d0%b8-%d0%b4%d0%be%d0%bc%d0%b0%d0%ba%d0%b8%d0%bd%d1%81%d1%82%d0%b2%d0%b0-%d1%81%d0%b2%d0%b5%d1%82%d0%be%d0%b2e%d0%bd-%d0%ba%d0%be%d0%bd%d0%b3%d1%80%d0%b5/", "text": "Архитектурният резерват Арбанаси ще бъде домакин на световния конгрес на малинопроизводителите. Форумът ще се проведе в началото на май 2018 година. Великотърновското село е определено за център на конференцията на последния конгрес на Международната асоциация на малинопроизводителите, провел се в Сърбия.„Решението не е случайно. То е плод на доброто представяне на България на международните пазари. България е на трето място в Европа, след Сърбия и Полша, по производство на малини”, коментира председателят на Българската асоциация на малинопроизводителите Божидар Петков. Той изтъкна, че страната ни е предпочетена в конкуренция с Франция, Унгария и други държави. Между 17 000- 20 000 декара са малиновите насаждения у нас. Климатичните въздействия, недостигът на работна ръка и появата на вредителя дрозофила сузуки са трите главни проблема при отглеждането на културата в България.По думите на Божидар Петков малината става все по-атрактивен плод заради силните си антиоксидантни качества и много здравословни и полезни свойства, но добивите в световен мащаб намаляват. Това ще бъде и основна тема на дискусиите по време на форума в Арбанаси.", "date": "2017.05.03", "title": " Арбанаси домакинства световeн конгрес на малинопроизводителите"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%b2%d0%bd%d0%b5%d1%81%d0%b5-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d0%b5%d1%82%d0%be-%d1%81%d1%80%d0%b5/", "text": "Окръжна прокуратура – Враца внесе за разглеждане в съда обвинителен акт срещу , общ. Бяла Слатина, за убийството на собствената му майка по особено жесток и мъчителен начин. Това съобщиха от прокуратурата.Спасов бил единствено дете и за него се грижели членовете на цялото му семейство. Въпреки полаганите грижи, той растял като затворено, необщително дете, което нямало приятели, нито близки отношения с роднините си. Почти не излизал на улицата, а си играел сам на двора.Отношенията между двамата родители на обвиняемия Спасов били нормални – бащата работел като пазач в местната земеделска кооперация, а майката се грижела за домакинството.След като завършил средното си образование обвиняемият се затворил още повече, предимно седял сам в стаята си пред компютъра. За няколко месеца бил ангажиран по програмата за временна заетост към кметството в с. Соколаре, като след приключването й в поведението му настъпила промяна – спрял да общува с родителите си, спял по цял ден и слизал на приземния етаж само, за да се нахрани и пие кафе. Отказвал да помага на баща си за отглеждане на животните, занемарил личната си хигиена. Още по-сложни били отношенията на Спасов с майка му. Той остро реагирал на нейните изисквания, свързани с начина му на живот и външния му вид.На 25.12.2016 г. Спасов спал до към 16 ч., след което слязъл на приземния етаж, където били и двамата му родители. След като баща му тръгнал за работа, той останал вкъщи с майка си, с която гледали телевизия в спокойна обстановка, но без да разговарят.В един момент обвиняемият се подразнил от поведението на майка си, която на два пъти излизала от стаята да говори по телефона, като била в приповдигнато настроение от празничния ден. Спасов излязъл навън, взел от двора една малка брадва и се върнал в къщата. Като го видяла, жената се учудила, попитала го какво иска и го изгонила. Това отношение на майка му още повече подразнило Спасов и той й нанесъл силен удар по главата с острието на брадвата, след което продължил да й нанася удари, дори и когато безжизненото й тяло паднало на пода.Обвиняемият решил да запали майка си, за да е сигурен, че е настъпила смъртта й. За тази цел той извадил няколко дърва от печката, които сложил върху трупа. Качил се на втория етаж и с кибрит запалил покривката на бюрото в стаята си. Изчакал огънят да се разгори, заключил вратата и напуснал къщата и двора, като се отправил към поляна в края на селото. Там той бил открит от органите на МВР, които вече били уведомени от съседите за пожара.От извършената съдебно-медицинска експертиза е установено, че причината за смъртта на пострадалата е откритата черепно-мозъчна травма, която е довела до състояние несъвместимо с живота.Убийството било извършено с особена жестокост чрез нанасяне на множество – не по-малко от 11 удара, с твърд предмет с режещ ръб. Спасов проявил изключителна ярост, безчовечност и коравосърдечие към майка си.Извършената в хода на досъдебното производство комплексна психолого-психиатрична експертиза установява, че по време на деянието Спасов бил вменяем. Гневното му състояние преминало в дисфорично – злобен, мрачен, отмъстителен, агресивен, тъй като има нисък праг на отключване на агресивни реакции, което характеризира шизофридното му личностово разстройство.Предстои насрочване на делото от съда.", "date": "2017.05.03", "title": " Прокуратурата внесе обвинението срещу майцеубиеца от Сколаре"}
{"url": "https://trud.bg/%d0%b0%d0%bf%d0%b0%d1%88-%d0%b7%d0%b0%d0%b4%d0%b8%d0%b3%d0%bd%d0%b0-%d0%b3%d1%83%d0%bc%d0%b8%d1%82%d0%b5-%d0%bd%d0%b0-%d0%b0%d0%b2%d0%b0%d1%80%d0%b8%d1%80%d0%b0%d0%bb%d0%b0-%d0%ba%d0%be%d0%bb%d0%b0/", "text": "Криминално проявен е задържан за кражба на автомобилни гуми.На 30 април рано сутринта лек автомобил БМВ аварирал на пътя между великотърновските села Ресен и Самоводене. До него спрял мъж с „Фолксваген голф”, който се представил като жител от Ресен и попитал дали е нужна помощ. Потърпевшият му отвърнал, че ще отиде за пътна помощ, заключил автомобила и потеглил с пристигналия негов приятел. Връщайки се на място, видял как фолксвагенът му е с демонтирани три гуми с джантите.Извършителят на деянието е установен. Това е Й.В. на 27 години, осъждан за шофиране след употреба на алкохол. Мъжът предал доброволно откраднатите вещи. В полицията във Велико Търново срещу него е образувано бързо производство.", "date": "2017.05.03", "title": " Апаш задигна гумите на аварирала кола, докато водачът търси пътна помощ"}
{"url": "https://trud.bg/%d0%b6%d0%b8%d0%b2%d0%be%d1%82%d1%8a%d1%82-%d0%b8-%d1%85%d0%be%d1%80%d0%b0%d1%82%d0%b0-%d0%bd%d0%b0-%d0%b2%d0%b0%d1%80%d0%bd%d0%b0-%d0%b2-%d1%83%d0%bd%d0%b8%d0%ba%d0%b0%d0%bb%d0%bd%d0%b8-%d0%ba%d0%b0/", "text": "Като един цял и уникален фоторепортаж на събития ,случки, хора и съдби във Варна за последните няколко години изглежда наредената за първи път обща изложба на 7 майстори на обектива в ГХГ „Борис Георгиев“. Ескпозицията включва най-ярките и запомнящи се снимки на фоторепортерите Любомир Бенковски, Красимир Делчев, Красимир Тодоров, Петър Петров, Румен Сарандев, Пламен Гутинов и Петко Момчилов.Много от кадрите им, усетили и запечатали мига и образа, са обиколили националните и световни медии.Представени са 28 професионални фотоси с размери 50/70. На тях могат да се видят потапянето на самолета на Тодор Живков в морето край Варна, състезание по баскетбол на хора с увреждания, ритуалът на Йордановден и ваденето на кръста от замръзналите води, цветните фестивали в града.Има уникални кадри от трагичното наводнение в квартал „Аспарухово“, посрещането на Джулая, ветроходите от престижната регата „Тол шипс“, актьора Филип Аврамов, докато лови риба,а и изиграл главната роля в един от най-хубавите български филми“Бартер“ с варненски сюжет.Серията „Портретите от улицата“, в която и момичето с най-тъжните очи при събаряне на ромските къщи в кв.“Максуда“, Зелената котка, която сензационно излезе в българските и британски медии, са сред затрогващите снимки за живота край морето. „Още от началото на ХХ век фотографията се смята за равностойното изкуство наред с останалите“, припомни директорката на галерията Пламена Димитрова-Рачева. Първата обща фотоизложба беше осъществена с финансовата помощ на община Варна. Кметът Иван Портних, общински съветници, политици, журналисти и общественици се събраха на официалното откриване на артсъбитието. Експозицията остава отворена за посетители до 22 май.", "date": "2017.05.03", "title": " Животът и хората на Варна в уникални кадри"}
{"url": "https://trud.bg/%d1%80%d0%be%d0%bc%d0%b8-%d0%b7%d0%b0%d0%bc%d0%b5%d1%80%d1%8f%d1%85%d0%b0-%d0%bf%d0%be%d0%bb%d0%b8%d1%86%d0%b0%d0%b8-%d1%81-%d0%b1%d1%83%d1%82%d0%b8%d0%bb%d0%ba%d0%b8-%d0%b8%d0%b7%d0%bf%d0%be%d1%82/", "text": "Двама мъже от ромския квартал „Надежда“ в Сливен са задържани за нападение на полицаи, съобщи . Издирва се трети, който се укрива.Полицейската акция е извършена тази сутрин, като е била съгласувана с Районна прокуратура – Сливен. Инцидентът е станал снощи към 23:00 часа, когато полицейски екип се отзовал на сигнал за силна музика и бил нападнат от група мъже.Те започнали да трошат служебния автомобил и замеряли униформените с бутилки. На място са пристигнали още три полицейски екипа. Причинени са материални щети на два служебни автомобила и е нанесена средна телесна повреда на полицай. Той е настанен в МБАЛ-Сливен с наранявания по главата и съмнения за комоцио.При акцията тази сутрин е била оказана съпротива, което е наложило използването на всички законови средства за овладяване на конфликта и недопускане на ескалиране на напрежението. Образувано е бързо производство под ръководството на прокуратурата.", "date": "2017.05.03", "title": " Роми замеряха полицаи с бутилки, изпотрошиха две патрулки"}
{"url": "https://trud.bg/%d0%b7%d0%b0%d1%89%d0%be-%d0%b5-%d0%be%d0%bf%d0%b0%d1%81%d0%bd%d0%be-%d0%b6%d0%b5%d0%bd%d0%b8%d1%82%d0%b5-%d0%bd%d0%b0-%d1%80%d0%b5%d0%b2%d0%bd%d0%b8%d0%b2%d1%86%d0%b8%d1%82%d0%b5-%d0%b4%d0%b0-%d1%85/", "text": "Совалка лети към Луната с две маймуни и жена на борда. От центъра за управление на полетите се свързват с екипажа:– Маймуна номер 1, маймуна номер 1 – на телевизионния екран.Маймуната се явява. Получава инструкции да намали налягането в първа камера, да увеличи температурата в четвъртия двигател и да подаде кислород към реакторите… И всичко това да стане незабавно.Маймуната изпълнява всичко без грешка.След малко:-Маймуна номер 2, маймуна номер 2 – на телевизионния екран.Маймуната отива и я инструктират да увеличи притока на въглеродния двуокис към четвърта камера, да спре впръскването на гориво в трети двигател, да добави азот към сектора за горивото и да анализира данните за слънчева радиация. Маймуна номер 2 също изпълнява всичко без грешка.Малко по-късно:– Жената, моля. Жената да се приближи към екрана.Седнала тя и тъкмо да й дадат инструкции, тя ги изпреварила и казала:– Знам, знам! Да нахраня маймуните и да не пипам нищо. Учителката:– Иване, стани и стой прав до края на урока!– Ама, госпожо, какво съм направил?– Нищо, просто зад теб е Генко и ме дразни физиономията му. Един ученик имал слаб успех. След редица неуспешни опити, майката се обърнала към бащата:– Направи и ти нещо за това дете! Поговори с него!– Добре бе, жена, ще говоря с него!Завел бащата сина си в елитно заведение, пълно с готини мацки. Седнали на масата, а на сина се оцъклили очите:– Тате, тате? Кой ги оправя тези мадами?– Отличниците, сине! Отличниците! Мъж пийнал прилично с приятели. Те го домъкнали до вратата на дома му…На сутринта се събужда в семейното легло, съблечен и завит. Става, влиза в кухнята и намира на масата топла закуска и кафе, както и бележка от съпругата си: „Скъпи, ето 50 лв. за дневни, ако не стигнат, в палтото ми в гардероба има още. Надявам се закуската и кафето да ти харесат. Целувки“.Невярващ на очите си мъжът влиза в детската и буди сина си:– Сине, кажи ми, моля те, какво стана снощи?– Ами, тате, прибраха те приятелите ти. Беше доста пийнал… Мама те заведе в стаята и като почна да те съблича, ти й каза: „Махни се уличнице, аз съм женен мъж“. В пътнически самолет някъде по средата на полета стюардесата съобщава:– Уважаеми пътници, моля седнете на местата си и закопчайте коланите!Всички много притеснени се подчиняват. Командирът на самолета става от своето място мърморейки:– Уф! Най-после тоалетната е свободна! На зъболекарския стол жена на ревнивец!Мъжът се скъсва да й звъни, а тя с разчекната уста няма начин да му вдигне. След поредното влудяващо звънене, на зъболекаря му писнало, вдигнал и му казал:– Свършвам, плюе и тръгва! Учителката:– Деца, какви звуци запомнихте от вчерашната екскурзия във фермата?Петърчо:– Муууу!Марийка:– Беее!Стоянчо:– Кудкудяк!Иванчо:– Слез от трактора, да ти се не знае! Срещат се двама приятели. Единият пита:– Има ли нещо ново при теб?– Да, ожених се…– Ах ти! Красива ли е?– Аха, всички казват, че прилича на Божията майка.– А снимка имаш ли?– Да, виж.– Маа-а-аайко Божия! Двама мъже се разхождат нервно пред родилното отделение:– Е това не се издържа вече! – казва единият.– Прав си, ще затворят всички кръчми… Спира катаджия мутра и го пита:– Имате ли оръжие?– Да, картечница, два автомата и гранати. Нямам разрешително…Катаджията е в шок.– А наркотици?– Да. 2 кг хероин за продаване, хашиш за пичовете и тревица за мен.Катаджията, в шок от наглостта на мутрата, пита:– А в багажника какво има?– В багажника има труп на катаджия. Има и свободно място… Една блондинка пътувала в автобус и прозорецът до нея бил отворен. Мъжът, който седял наблизо, й казал:– Бихте ли затворили прозореца, навън е студено.Тя го погледнала и нищо не отговорила.След известно време мъжът казал отново:– Бихте ли затворили прозореца, навън вече е много студено.Блондинката пак го погледнала и пак нищо не казала.Мъжът се ядосал, станал и затворил прозореца. Тогава блондинката го попитала:– И какво сега? Навън стана ли по-топло? Влиза наркоман в телефонна будка и започва да пикае. Минаваща жена, възмутена, започва да му вика:– Как не ви е срам? Веднага излезте!Наркоманът казва:– Уф! В женската съм влязъл!", "date": "2017.05.03", "title": " Защо е опасно жените на ревнивците да ходят на зъболекар"}
{"url": "https://trud.bg/%d0%bd%d0%b8%d0%bd%d0%be%d0%b2%d0%b0-%d0%ba%d1%8a%d0%bc-%d1%86%d0%b2%d0%b5%d1%82%d0%b0%d0%bd%d0%be%d0%b2-%d1%83%d1%81%d0%bc%d0%b8%d1%80%d0%b8%d1%85%d1%82%d0%b5-%d0%bf%d0%b0%d1%82%d1%80%d0%b8%d0%be/", "text": "„Защо искате да унищожите демократична България, в която има правителство, управляващи и опозиция? Трябва да има дясно и ляво, за да имат хората алтернатива. Вие усмирихте всички – патриотите, „Воля“ и ви остава единствената алтернатива – БСП, и искате да й сложите капан, за да нямате алтернатива. Няма да ви се получи.“ Това заяви председателят на ПГ на „БСП за България“ Корнелия Нинова в парламента в отговор на Цветан Цветанов от ГЕРБ.Лидерът на левицата изтъкна, че искането Деница Златева да остане в МС и предложението самата тя да заема поста  председател на НС не е заявка за приемственост и разбирателство, а безпринципност и отстъпление от предизборни ангажименти: „Преди избори всички са един срещу друг, със страшна агресия и винаги в името на народа, след изборите – всички вкупом са на софрата срещу народа. На това ли му казвате приемственост?“Нинова каза, че БСП няма да влиза в този сговор,  защото социалистите са принципни. Защото на тези 1 млн. българи, които са ги подкрепили на изборите, няма как да им се каже – до днес бяхме с вас, от утре сме срещу вас  с Бойко Борисов. „Ще се борим за промяна на статуквото на политическата класа, която винаги намира начин да се обедини безпринципно срещу народа си. Ние, от БСП, ще сложим край на това.“- аргументира се председателят на БСП.  „Казва ни се, че нямаме право да бъдем съдници, да изразяваме мнение. Как да нямаме право, след като сме изпратени тук от 1 млн. българи? Хем искате обединение на народа, хем казвате на 1 млн. българи – вие нямате право на мнение“, обърна се лидерът на БСП към ГЕРБ.За внушенията, че има влияние над служебния кабинет, Нинова припомни изявлението на служебния премиер: „Много пъти съм се виждал и чувал с Борисов, нито веднъж с Нинова“.  Лидерът на БСП се възмути, че вместо дебат за предложената от левицата комисия за АПИ, дискусията е сведена на ниско ниво, на безпринципно противопоставяне и връщане години назад.  По отношение на спрените еврофондове на БСП и пусканите на ГЕРБ тя подчерта, че са били спрени плащанията по програмата за образование и наука точно на правителството на Борисов 2. Корнелия Нинова каза, че правителствата на Борисов два пъти са управлявали и два пъти подават оставка – единият път заради първия случай в България на самозапалване на български граждани, вторият път заради загубени избори.", "date": "2017.05.03", "title": " Нинова към Цветанов: Усмирихте патриотите и „Воля“. С БСП няма да стане"}
{"url": "https://trud.bg/%d0%bb%d0%b8%d0%b4%d0%b5%d1%80%d0%b8%d1%82%d0%b5-%d0%bd%d0%b0-%d0%bf%d0%b0%d1%82%d1%80%d0%b8%d0%be%d1%82%d0%b8%d1%82%d0%b5-%d0%bd%d0%b0-%d0%ba%d1%80%d0%b0%d0%ba%d0%b0-%d0%bf%d1%80%d0%b8-%d0%b1%d0%be/", "text": "Лидерите на коалиция „Обединени патриоти“ са при лидера на ГЕРБ Бойко Борисов. В момента те уточняват за последно състава на новия кабинет.Възможно е днес по-късно да бъдат обявени всички министри.Според последния списък, изпратен от централата на ГЕРБ до патриотите в 23 ч във вторник, Красимир Каракачанов и Валери Симеонов ще бъдат зам.-министър председатели. Ресорите на Симеонов са коалиционна политика и икономика, а на Каракачанов – отбрана, вътрешна сигурност и обществен ред.Другите вицепремиери са Томислав Дончев (еврофондове) и Лиляна Павлова (българското председателство на ЕС).Трите министерства на патриотите са отбрана (Красимир Каракачанов), екология (Нено Димов) и икономика (Емил Караниколов).От списъка на ГЕРБ все още не били изчистени министрите на здравеопазването и на регионалното развитие. Сигурно е само, че Лиляна Павлова няма да е шеф на строителното ведомство.Владислав Горанов остава министър на финансите, Ивайло Московски – на транспорта, Николина Ангелкова – на туризма. Румен Порожанов ще оглави земеделието. Валентин Радев поема МВР. Екатерина Захариева става външен министър, а Цецка Цачева – правосъден. Социалното министерство ще бъде поето от Бисер Петков.", "date": "2017.05.03", "title": " Лидерите на Патриотите на крака при Борисов, последни уточнения за новия кабинет"}
{"url": "https://trud.bg/%d1%81%d1%82%d0%b0%d1%80%d0%be%d0%ba%d0%b8%d0%bd-%d0%b8-%d0%be%d0%b3%d0%bd%d1%8f%d0%bd%d0%be%d0%b2-%d1%81%d0%b8%d0%b3%d1%83%d1%80%d0%bd%d0%b8-%d0%b7%d0%b0-%d1%82%d0%b8%d1%87%d0%b0/", "text": "Защитникът на „Пирин“ Орлин Старокин и халфът на „Нефтохимик“ Мариян Огнянов са сигурни нови попълнения на „Черно море“. Двамата вече са провели преговори с наставника на „моряците“ Георги Иванов и са дали своето съгласие да продължат кариерата си на „Тича“. Иванов познава отлично Старокин от съвместния им престой на „Герена“ в периода 2011-2014 година.", "date": "2017.05.03", "title": " Старокин и Огнянов сигурни за „Тича“"}
{"url": "https://trud.bg/%d0%b3%d0%bb%d0%be%d0%b1%d0%b0-%d0%be%d1%82-150-%d0%bb%d0%b2-%d0%b7%d0%b0-%d0%bc%d1%8a%d0%b6-%d0%bf%d1%80%d0%b5%d0%b1%d0%b8%d0%bb-%d0%bc%d0%be%d0%bc%d0%b8%d1%87%d0%b5/", "text": "27-годишен мъж е глобен със 150 лв. за хулиганска проява. На 30 април около 15 часа в полицията е получено съобщение от 19-годишната потърпевша, че в Горна Оряховица на паркинга на търговска верига й е нанесен побой от П.Т. от железничарския град.Мъжът употребил ругатни, ударил и два шамара в лицето и я блъскал в областта на стомаха. На П.Т. е съставен акт за хулиганство. Същия ден Горнооряховският районен съд е постановил решение, с което на извършителя е наложено административно наказание.", "date": "2017.05.03", "title": " Глоба от 150 лв. за мъж, пребил момиче"}
{"url": "https://trud.bg/%d0%bf%d0%bb%d0%b0%d0%bc%d0%b5%d0%bd-%d1%83%d0%b7%d1%83%d0%bd%d0%be%d0%b2-%d1%82%d0%b5%d0%b6%d0%ba%d0%b8%d1%82%d0%b5-%d0%bf%d1%80%d0%be%d0%b8%d0%b7%d1%88%d0%b5%d1%81%d1%82%d0%b2%d0%b8%d1%8f-%d0%bd/", "text": "Тежките произшествия на пътя са намалели с 14,6% в сравнение с 2016 г., като регистрираните тежки катастрофи към 20 април са 1382. Това каза служебният министър на вътрешните работи Пламен Узунов по време на изслушването си в Народното събрание. Той поясни, че посегателствата спрямо МПС са 737 за 2017 г. спрямо 10 053 за 2016 г.. По думите му разкриваемостта на тези престъпления се е повишила с 3,8%.Според него по линия на пътния травматизъм статистиката сочи намаление във всички посоки. „Броят на загиналите в катастрофи е 119 срещу 141 за 2016г., или намаление с 15,6%“, каза той и поясни, че броят на ранените е 1658 срещу 1951 за 2016 г. По думите му статистическите данни към 20 април 2017 г. в сравнение с данните за същия период на 2016 г. подчертават тенденция на спад на регистрираната конвенционална престъпност. „В същото време се отчита увеличение на разкриваемостта им“, каза Пламен Узунов и уточни, че предумишлените убийства са 40 наброй, спрямо 52 за 2016 г.Вътрешният министър обясни, че разкриваемостта им се е повишила с 10, 4%. „При извършените грабежи цифрите са 498“, каза той и поясни, че през 2016 г. те са 596. „При кражбите – те са 10 995 наброй спрямо 14 028″, посочи Узунов и коментира, че се отчита намаление с 21,6%. „Имаме увеличение на разкриваемостта с 7,1%“, допълни вътрешният министър.От 1 януари до 20 април на българо-турската граница на вход са задържани 294 лица, каза още служебният министър на вътрешните работи Пламен Узунов по време на изслушването си в Народното събрание. Вътрешният министър обясни, че спрямо същия период на миналата година се отчита намалението на задържаните на българо-турската граница със 79,8%. По думите му на изход на българо-сръбската граница лицата са 1420, спрямо 2044 за същия период на 2016 г.Министър Пламен Узунов заяви ,че МВР е осигурило нормалното протичане на изборите. „Постъпилите сигнали във връзка с нарушения на изборите са 945 сравнено с периода на провеждане на предишните парламентарни избори на 5 октомври 2014 те са 877 и има увеличение с 7,8%“, каза той. По думите му общият брой на съдебните производства е 99 спрямо 73 при предишните избори. По повод превантивната дейност по изборите, министърът на вътрешните работи поясни, че са изпратени 3469 протоколи за предупреждения. Той отчете, че спрямо предходни парламентарни избори увеличението им е със 158%.", "date": "2017.05.03", "title": " Пламен Узунов: Тежките произшествия на пътя са намалели с 14,6% в сравнение с 2016 г."}
{"url": "https://trud.bg/%d0%be%d0%b1%d0%bd%d0%b0%d1%80%d0%be%d0%b4%d0%b2%d0%b0%d0%bd%d0%b0-%d0%b5-%d0%bd%d0%b0%d1%80%d0%b5%d0%b4%d0%b1%d0%b0%d1%82%d0%b0-%d0%b7%d0%b0-%d0%bd%d0%be%d1%80%d0%bc%d0%b8%d1%80%d0%b0%d0%bd%d0%b5/", "text": "Министърът на образованието и науката проф. Николай Денков подписа наредба, с която утвърди Държавния образователен стандарт (ДОС) за нормиране и заплащане на труда. Документът е обнародван в брой №34 на „Държавен вестник“ от 28.04.2017 г., съобщават от МОН.Наредбата запазва в значителна степен досегашните механизми за определяне на нормите за преподавателска работа, условията за разкриване на работно място за педагогическите специалисти и реда и начина за определяне на работните заплати на персонала в държавните и общинските детски градини, училища и центровете за подкрепа за личностно развитие.Новите моменти са свързани с намаляване на нормите за преподавателска работа на педагогическите специалисти, преподаващи учебните предмети музика, хореография, изобразително изкуство, физическо възпитание и спорт, труд и техника и технологии и предприемачество от 720 часа на 700 часа. Намалява се и нормативът за преподавателска заетост на заместник-директорите. Намаляването на нормативите ще доведе до разкриване на повече работни места. Ако в дадено училище няма кой да поеме повече от половината  учебни часове по даден предмет, учебното заведение трябва да назначи допълнителен учител по предмета. Намалението на нормите за преподавателска работа на педагогическите специалисти, преподаващи по изброените учебни предмети няма да доведе до намаляване на получаваните от тях трудови възнаграждения.С наредбата са актуализирани размерите на минималните основни работни заплати за длъжностите, заемани от педагогическите специалисти в сила от 1 януари 2017 г.МОН предвижда специална разпоредба за ситуации, в които учители в основните училища изпълняват по-малко учебни часове от минималната норма преподавателска работа. Това може да е последица от факта, че децата вече ще завършват основно образование след седми, а не след осми клас. При наличие на средства в училищния бюджет тяхната заплата може да не бъде намалявана.", "date": "2017.05.03", "title": " Обнародвана е наредбата за нормиране и заплащане на труда на учителите"}
{"url": "https://trud.bg/%d0%bc%d0%b8%d0%bd%d0%b0-%d0%be%d1%82-%d0%b2%d1%82%d0%be%d1%80%d0%b0%d1%82%d0%b0-%d1%81%d0%b2%d0%b5%d1%82%d0%be%d0%b2%d0%bd%d0%b0-%d0%b8%d0%b7%d0%bf%d1%80%d0%b0%d0%b2%d0%b8-%d0%be%d0%b1%d0%b7%d0%be/", "text": "Мина от втората световна война изправи на нокти жителите на Обзор. Тя била открита в скалите край морето от водолаз, който се гмуркал да лови бяла мида. Човекът веднага сигнализирал за опасната находка.„Обадихме се веднага на телефон 112 във вторник по обед. Днес /сряда б.а./ дойдоха водолази от Варна, които ще обезвредят мината. Районът е отцепен“, каза пред Труд Христо Янев, кмет на Обзор.Мината ще бъде взривена, на мястото е изпратена и полиция, разказаха очевидци.", "date": "2017.05.03", "title": " Мина от втората световна изправи Обзор на нокти"}
{"url": "https://trud.bg/%d1%81%d0%b5%d0%b2%d0%b5%d1%80%d0%bd%d0%b0-%d0%ba%d0%be%d1%80%d0%b5%d1%8f-%d0%b7%d0%b0%d0%b4%d1%8a%d1%80%d0%b6%d0%b0-%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%b8-%d0%bf%d1%80/", "text": "Северна Корея е арестувала американски професор, поканен да преподава в страната, съобщи държавната информационна агенция  на англоезичната си страница.Проф. Ким Сан-дук е задържан на летището в Пхенян в 8.00 часа на 22 април. Той е пребивавал в страната по покана да преподава счетоводство в Университета по по наука и технологии в севернокорейската столица.Според съобщението той е задържан за извършването на „враждебни действия с цел подкопаване на КНДР, не само в миналото, но и по време на настоящото му пребиваване в страната“.В момента Ким е в ареста докато тече разследването на криминалните му действия, посочва KCNA.Освен него, още двама американци в момента са в затвори в Северна Корея. Ото Уормбиър, студент на 21 години, беше осъден през 2016 г. на 15 години принудителен труд за разпространяване на пропагандни материали. Пастор Ким Тхон-чхол излежава 10-годишна присъда за шпионаж.", "date": "2017.05.03", "title": " Северна Корея задържа американски професор"}
{"url": "https://trud.bg/%d0%b1%d0%b8%d0%b2%d1%88-%d0%bf%d0%be%d0%bb%d0%b8%d1%86%d0%b0%d0%b9-%d0%bb%d0%b5%d0%b6%d0%b8-12-%d0%b8-%d0%bc%d0%b5%d1%81%d0%b5%d1%86-%d0%b2-%d1%81%d0%bb%d0%b5%d0%b4%d1%81%d1%82%d0%b2%d0%b5%d0%bd/", "text": "Пловдивският окръжен съд остави за пореден път без уважение искането на бившия служител на Икономическа полиция Венцеслав Караджов за изменение на мярката му „задържане под стража“ в по-лека – домашен арест или парична гаранция. На 17 май ще стане точно година от пребиваването на 45-годишния мъж в следствения арест, който е обвинен от Окръжна прокуратура-Пловдив за това, че на 15 май 2016 г. умишлено е умъртвил майка си Божура Караджова и баща си Цветан Караджов, като убийството е извършело предумишлено и с користна цел – престъпление по чл.116,ал.1,т.3 пр. 1 и пр. 2 т.4 пр.3 т.7 и т.9 във връзка с чл. 115 от НК.Съдът намери, че и към настоящия момент са налице предпоставките на чл. 63, ал.1 от НПК за продължаване мярката за неотклонение задържане под стража, взета спрямо обвиняемия. Налице е обосновано предположение относно авторството на престъплението, в което е обвинен Венцеслав К. Не е отпаднала реалната опасност да се укрие и да извърши престъпление при мярка, различна от „задържане под стража“. Определението не е окончателно и подлежи на обжалване пред Апелативен съд Пловдив на 11 май от 10 часа.За престъплението, в извършването на което е обвинен Венцеслав Караджов, законът предвижда наказание лишаване от свобода от 15 до 20 години, доживотен затвор или доживотен затвор без замяна.", "date": "2017.05.03", "title": " Бивш полицай лежи 12-и месец в следствения арест по обвинение за убийството на родителите си"}
{"url": "https://trud.bg/%d1%81%d0%bf%d0%b8%d1%81%d1%8a%d1%86%d0%b8%d1%82%d0%b5-%d0%bd%d0%b0-%d0%bd%d0%be%d0%b2%d0%b8%d1%8f-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d0%ba%d0%b8-%d1%81%d1%8a%d0%b2%d0%b5%d1%82/", "text": "Разпространяваните в сайтове списъци на новия кабинет не са окончателни. Все още са възможни промени във възлови ведомства и на важни постове. Това научи „Труд“ от информирани източници в Народното събрание.Пример за това е Лиляна Павлова, която отпадна от състава на Министерския съвет, след като до снощи присъстваше в списъка на ГЕРБ, изпратен до Обединените патриоти.Очаквайте по-късно в „Труд“ твърдият състав на правителството „Борисов-3“.", "date": "2017.05.03", "title": " Списъците на новия Министерски съвет – неокончателни. Възможни са важни промени"}
{"url": "https://trud.bg/%d0%ba%d1%8a%d0%bc-%d0%bc%d0%b0%d1%80%d1%82-2017-%d0%b3-%d1%81%d0%b0-%d0%b8%d0%b7%d0%b3%d1%80%d0%b0%d0%b4%d0%b5%d0%bd%d0%b8-133-%d0%ba%d0%bc-%d0%be%d1%82-%d0%be%d0%b3%d1%80%d0%b0%d0%b4%d0%b0%d1%82/", "text": "Към март 2017 г. са изградени 133 км от оградата на българо-турската граница. Това каза служебният вицепремиер и министър на отбраната Стефан Янев по време на изслушването си в Народното събрание, в отговор на въпрос от народния представител Славчо Велков от БСП във връзка с параметрите и състоянието на съоръжението на българо-турската граница и степента му на завършеност.Той поясни, че 50,468 км. от изградената 133 км. ограда е двуредова, а 82,500 км. – едноредова. „За доизграждане остават 70,800 км. от съоръжението, за които има сключени договори и е осигурено финансиране“, допълни Стефан Янев. „Въпросът с възпрепятстващото инженерно съоръжение по границата стои от няколко години на вниманието на няколко правителства“, каза той. По думите му в момента областните управители на Хасково, Ямбол и Бургас са предприели необходимите действия в изпълнение на реда и условията, по които оградата на границата трябва да бъде изградена. Според него могат да се направят изводите, че ефективността на инженерното съоръжение на българо-турската ни граница не дава 100% гаранция и трябва да бъде направен анализ на профила на заловените хора на границата и тези на изход на българо-сръбската граница, където се оказва, че не непременно цифрите съответстват и че не са минали непременно нелегално границата.Бюджетът за 2017 г. позволява да бъдат назначени нови 640 военнослужещи в Българската армия, каза още служебният вицепремиер Стефан Янев в отговор на въпрос от народния представител Слави Нецов от „Воля“ колко бройки в Министерство на отбраната не достигат за попълване на висшия състав на армията. Стефан Янев поясни, че проблемът с попълване на наличния състав на армията не е от скоро. „Публично достояние е цифрата, която към края на февруари е отчетена при съответния годишен анализ на началника на отбраната и тя е около 5700 души. Тази цифра изглежда сериозна и е в резултат на ограничаване на тази част от бюджета, която е в състояние на финансира нови хора“, каза Стефан Янев. По думите му бюджета на 2017 г. позволява да бъдат назначени нови 640 човека.„Средствата за това назначение са заложени и да се надяваме при успешни конкурси тези хора да бъдат назначени в редовете на Българската армия“, каза Стефан Янев. Вицепремиерът и министър на отбраната поясни, че динамиката на наемните отношения в армията е такава, че повече хора ще напуснат армията от цифрата 650, както по лични мотивационни причини, така и поради пенсионна възраст.", "date": "2017.05.03", "title": " Към март 2017 г. са изградени 133 км от оградата на българо-турската граница, заяви Стефан Янев"}
{"url": "https://trud.bg/%d0%b2%d0%b8%d0%b6%d1%82%d0%b5-%d1%81%d1%8a%d1%81%d1%82%d0%b0%d0%b2%d0%b0-%d0%bd%d0%b0-%d0%ba%d0%b0%d0%b1%d0%b8%d0%bd%d0%b5%d1%82%d0%b0-%d0%b1%d0%be%d1%80%d0%b8%d1%81%d0%be%d0%b2-3/", "text": "От пресцентъра на ГЕРБ разпространиха прессъобщение със състава на новия коалиционен кабинет, в който ще бъде представен на президента Румен Радев утре.„Утре, 04.05.2017 г., в 9:00 часа, кандидатът за министър-председател на България Бойко Борисов, излъчен от ПГ на ГЕРБ, ще връчи на президента Румен Радев документ за успешно изпълнен мандат за съставяне на правителство“, се казва в съобщението.В него Бойко Борисов предлага следния състав на Министерския съвет:Министър-председател – Бойко Методиев БорисовЗаместник министър-председател – Томислав Пейков ДончевЗаместник министър-председател по икономическата и демографската политика – Валери Симеонов СимеоновЗаместник министър-председател по обществения ред и сигурността и министър на отбраната – Красимир Дончев КаракачановЗаместник министър-председател по правосъдната реформа и министър на външните работи – Екатерина Спасова Гечева – ЗахариеваМинистър на финансите – Владислав Иванов ГорановМинистър на вътрешните работи – Валентин Иванов РадевМинистър на регионалното развитие и благоустройството – Николай Нанков НанковМинистър на труда и социалната политика – Бисер Христов ПетковМинистър на отбраната – Красимир Дончев КаракачановМинистър на външните работи – Екатерина Спасова Гечева – ЗахариеваМинистър на правосъдието – Цецка Цачева ДанговскаМинистър на образованието и науката – Красимир Георгиев ВълчевМинистър на здравеопазването – Николай Кирилов ПетровМинистър за Българското председателство на Съвета на ЕС 2018 – Лиляна ПавловаМинистър на културата – Боил Василев БановМинистър на околната среда и водите – Нено Ненов ДимовМинистър на земеделието, храните и горите – Румен Андонов ПорожановМинистър на транспорта, информационните технологии и съобщенията – Ивайло Ангелов МосковскиМинистър на икономиката – Емил Любенов КараниколовМинистър на енергетиката – Теменужка Петрова ПетковаМинистър на туризма – Николина Панайотова АнгелковаМинистър на младежта и спорта – Красен Кирилов Кралев", "date": "2017.05.03", "title": " Вижте състава на кабинета „Борисов 3“"}
{"url": "https://trud.bg/%d0%bf%d0%b8%d1%8f%d0%bd-%d0%b8-%d0%b1%d0%b5%d0%b7-%d0%ba%d0%bd%d0%b8%d0%b6%d0%ba%d0%b0-%d1%85%d0%b2%d0%b0%d0%bd%d0%b0%d1%82-%d1%82%d1%80%d0%b8-%d0%bf%d1%8a%d1%82%d0%b8-%d0%b7%d0%b0-%d0%b4%d0%b2%d0%b0/", "text": "Пиян и неправоспособен водач е установен трикратно да управлява товарен автомобил с чужди регистрационни табели в рамките на два дни.На 29 април в 1,50 часа в село Обединение, Община Полски Тръмбеш полицаи спирели товарен автомобил „Форд транзит”, управляван от М.И. на 39 години от София. Оказало се, че е неколкократно осъждан за шофиране в нетрезво състояние. Проверката установила още, че водачът няма шофьорска книжка, свидетелство за регистрация на МПС част II и си служи с контролни знаци, които не са издадени за управляването от него возило. Извършената проба с техническо средство отчита 1,53 промила алкохол в кръвта. Освен това М.И. управлявал в срока на изтърпяване на принудителна административна мярка за временно отнемане на свидетелството за управление от 22 февруари тази година на СДВР. М.И. е задържан за срок до 24 часа. В полицията в Полски Тръмбеш е образувано бързо производство.Няколко часа по-късно, около 9,30 часа М.И. бил освободен от районното управление. Мъжът веднага монтирал други регистрационни табели на товарната кола и потеглил с нея. Полицейски патрул го спрял минути след като седнал зад волана. Униформените констатирали, че табелите отново са чужди. Дръзкият нарушител отново бил прибран в ареста за 24 часа. Образувано е ново бързо производство.На следващия ден в 13,55 часа в село Климентово, Община Полски Тръмбеш същият автомобил, без поставени регистрационни табели, със същия водач е спрян от полицейски служители. Проверката за алкохол показва положителна проба от 2,05 промила. Така М.И. за пореден път се озовал в килията за срок до 24 часа. В полицията в Полски Тръмбеш е образувано трето бързо производство срещу него.", "date": "2017.05.03", "title": " Пиян и без книжка хванат три пъти за два дни да кара автомобил с чужди номера"}
{"url": "https://trud.bg/%d0%b8%d1%81%d0%bb%d1%8f%d0%bc%d1%81%d0%ba%d0%b0-%d0%b4%d1%8a%d1%80%d0%b6%d0%b0%d0%b2%d0%b0-%d0%bf%d0%be%d0%b5-%d0%be%d1%82%d0%b3%d0%be%d0%b2%d0%be%d1%80%d0%bd%d0%be%d1%81%d1%82-%d0%b7%d0%b0-9/", "text": "Близкоизточната радикална групировка „Ислямска държава“ пое отговорност за атаката в афганистанската столица Кабул срещу конвой от бронирани превозни средства, използван от НАТО, в резултат на която загинаха осем цивилни, предава Ройтерс.В изявление в свързаната с джихадистите агенция „Amaq“ се казва, че самоубийствен атентатор е задействал взривно устройство, заложено в автомобил, в момент, в който конвоят е преминавал в района на американското посолство в Кабул. В съобщението се казва, че при атаката са убити осем военнослужещи на САЩ.Здравните власти в Афганистан потвърдиха смъртта на осем души. Всички жертви обаче са цивилни лица. Ранени при атаката са 28 души, трима от които американски военнослужещи. ", "date": "2017.05.03", "title": " „Ислямска държава“ пое отговорност за атентата срещу конвой на НАТО в Кабул"}
{"url": "https://trud.bg/%d0%bc%d0%be%d0%bc%d0%b8%d1%87%d0%b5%d1%82%d0%b0%d1%82%d0%b0-%d0%be%d1%82-%d1%81%d0%bf%d0%be%d1%80%d1%82%d0%bd%d0%be%d1%82%d0%be-%d1%83%d1%87%d0%b8%d0%bb%d0%b8%d1%89%d0%b5-%d1%81%d0%b0-%d0%bd%d0%b0/", "text": "Момичетата от Спортното училище във Велико Търново спечелиха турнира по футбол за девойки, който се проведе във вторник в старопрестолния град. На финала отборът на учебното заведение се наложи над тима на Природо-математическата гимназия  „Васил Друмев”.Трети са ученичките от Езикова гимназия „Асен Златаров”, които спечелиха т.нар. „малък финал” срещу младите великотърновки от СУ „Ем. Станев. На пето място останаха момичетата от Професионалната гимназия по туризъм „Д-р Васил Берон”.Спортното събитие се проведе за четиринадесета поредна година. Организатор бе Градският ученически парламент, а турнирът бе подкрепен от Община Велико Търново и Младежкия дом в старопрестолния град. Мачовете се играха на терена на комплекс „Куцаров спорт”.Три индивидуални награди зарадваха младите спортистки. Голмайстор на турнира стана Лора Петрова от Спортното училище. Най-добър вратар е Елица Атанасова от ПМГ „Васил Друмев”, а за най-полезен състезател бе избрана Мария Борисова от ПГТ „Васил Берон”.", "date": "2017.05.03", "title": " Момичетата от Спортното училище са най-добри по футбол във Велико Търново"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba%d0%b2%d0%be-%d1%80%d0%b5%d1%88%d0%b8-%d0%b7%d0%b0-%d0%bf%d0%be%d1%81%d0%bb%d0%b5%d0%b4%d0%bd%d0%be-%d1%81%d0%bb%d1%83%d0%b6%d0%b5%d0%b1%d0%bd%d0%b8/", "text": "Русенският университет открива филиал във ВидинМинистерският съвет прие във Видин да бъде открит филиал на Русенския университет „Ангел Кънчев“. Предложението е на ръководството на висшето училище и има положителна оценка от Националната агенция за оценяване и акредитация. Приемът ще бъде в рамките на институционалния капацитет на Русенския университет. В новооткрития филиал ще се обучават в редовно и задочна форма студенти за придобиване на образователно-квалификационните степени „бакалавър“ и „магистър“ по специалности от професионалните направления „Педагогика на обучението по…“, „Информатика и компютърни науки“, „Машинно инженерство“, „Електротехника, електроника и автоматика“, „Комуникационна и компютърна техника“, „Транспорт, корабоплаване и авиация“ и „Общо инженерство“. Филиалът на Русенския университет „Ангел Кънчев“ се открива в регион с демографски и икономически проблеми, с подчертана липса на специалисти за индустрията, енергетиката, транспортната инфраструктура и аграрния сектор. Подготовката на висококвалифицирани специалисти с висше образование във Видин ще помогне за по-устойчивото развитие на региона и страната.Салдото по консолидираната фискална програма на касова основа в края на март е 1 058,1 млн. леваПравителството одобри внесената от министъра на финансите информация за касовото изпълнение на държавния бюджет и на основните показатели на консолидираната фискална програма за първото тримесечие на 2017 г., изготвена в изпълнение на чл. 135, ал. 1 на Закона за публичните финанси. По данни от месечните отчети на първостепенните разпоредители с бюджет салдото по КФП на касова основа към месец март 2017 г. е положително в размер на 1 058,1 млн. лв. (1,1% от прогнозния БВП) и се формира от излишък по националния бюджет в размер на 983,6 млн. лв. и излишък по европейските средства в размер на 74,5 млн. лева. Постъпилите приходи и помощи по КФП към март 2017 г. са в размер на 8 837,5 млн. лв. или 24,9% от годишните разчети. Съпоставени със същия период на предходната година, данъчните и неданъчните приходи нарастват с 665,0 млн. лв. (8,5%), докато постъпленията от помощи са по-ниски. Изпълнението при помощите спрямо годишните разчети за 2017 г. е 14,2 на сто. Общата сума на данъчните постъпления, вкл. приходите от осигурителни вноски, възлиза на 7 288,7 млн. лв., което представлява 26% от планираните за годината приходи. Съпоставено с март 2016 г., данъчните постъпления нарастват номинално с 10,5% (692,1 млн. лв.). В структурно отношение най-значителен ръст се отчита при постъпленията от косвени данъци. Приходите от преки данъци са в размер на 1 330,8 млн. лв. или 26,1% от предвидените в разчетите за годината, като спрямо март 2016 г. нарастват със 126,7 млн. лв. (10,5%). Приходите от косвени данъци са в размер на 3 714,0 млн. лв., което е 26,5% от разчетите за годината. Съпоставено с март 2016 г., постъпленията в групата нарастват с 304,2 млн. лв. (8,9%). Постъпленията от ДДС са в размер на 2 522,6 млн. лв. или 28,7% от планираните. Съпоставени с предходната година, приходите от ДДС нарастват с 228,8 млн. лв. (10%). Размерът на невъзстановения ДДС към 31.03.2017 г. е 80,0 млн. лева. Ръст се отчита и при приходите от акцизи, които възлизат на 1 132,9 млн. лв. (22,5% от разчетените за годината), като спрямо март 2016 г. нарастват с 6% или 63,7 млн. лева. Постъпленията от мита са 50,8 млн. лв. или 30,6% от разчета за годината. Постъпленията от други данъци (вкл. имуществени данъци и др. данъци по ЗКПО) са в размер на 310,0 млн. лв. или 31,3% изпълнение на годишните разчети. Приходите от социално и здравноосигурителни вноски са 1 933,9 млн. лв., което представлява 24,4% от разчетените за годината. Съпоставени с първото тримесечие на предходната година, приходите от осигурителни вноски нарастват номинално с 14% (237,3 млн. лева). Неданъчните приходи са в размер на 1 172,5 млн. лв., което представлява 24,6% изпълнение на годишните разчети. Приходите от помощи са в размер на 376,2 млн. лв. или 14,2% от планираните за годината. При съпоставка на постъпленията в частта на помощите с предходната година следва да се има предвид базовият ефект през 2016 г. от възстановените от ЕК на България сертифицирани разходи от края на 2015 г., когато бе пикът на плащанията по проектите от предходния програмен период 2007-2013 г. Разходите по КФП (вкл. вноската на Република България в бюджета на ЕС) към март 2017 г. възлизат на 7 779,4 млн. лв., което е 21,2% от годишните разчети. За сравнение, разходите по КФП за същия период на 2016 г. бяха в размер на 7 234,4 млн. лева. Нарастването на разходите спрямо март 2016 г. е основно поради по-високия размер на социалните и здравноосигурителните плащания, базов ефект при разходите за пенсии от увеличението им от юли 2016 г., разходите за субсидии и ръст на осигурителните вноски, свързан с увеличения размер на осигурителната вноска за фонд „Пенсии за лицата по чл. 69“ с 20 пр. п. спрямо 2016 г. Нелихвените разходи са в размер на 7 174,4 млн. лв., което представлява 20,8% от годишните разчети. Текущите нелихвени разходи към март 2017 г. са в размер на 6 834,3 млн. лв. (24,1% от разчета за годината), капиталовите разходи (вкл. нетният прираст на държавния резерв) възлизат на 340,1 млн. лв. (5,5% от разчетите към ЗДБРБ за 2017 г.). Лихвените плащания са в размер на 391,3 млн. лв. или 47,3% от планираните за 2017 година. Частта от вноската на Република България в бюджета на ЕС, изплатена към 31.03.2017 г. от централния бюджет възлиза на 213,7 млн. лв., което е в изпълнение на действащото към момента законодателство в областта на собствените ресурси на ЕС. Размерът на фискалния резерв към 31.03.2017 г. е 12,6 млрд. лв., в т.ч. 11,8 млрд. лв. депозити на фискалния резерв в БНБ и банки и 0,8 млрд. лв. вземания от фондовете на Европейския съюз за сертифицирани разходи, аванси и други.Отпуснати са 33,44 млн. лв. за закупуване на учебници и помагала за общинските детски градини и училищаПравителството одобри допълнителни трансфери от бюджета на Министерството на образованието и науката по бюджетите на общини в размер на 33 443 000 лв. за закупуване на учебници, учебни комплекти и учебни помагала за децата и учениците в общинските детски градини и училища. Всяка година на общините, извън делегираните бюджети, се предоставят средства за закупуване на учебни помагала за деца от подготвителна група и учебници, учебни комплекти и учебни помагала за учениците от I до VII клас. Нормативите на средствата са определени с ПМС №79/2016 година.Променен е статутът на имоти – публична държавна собственостПравителството отне от НАП, поради отпаднала нужда, имот от 272 кв. м и промени статута му от публична в частна държавна собственост. Имотът се намира във варненския район „Аспарухово“ и представлява самостоятелен обект в сграда с канцеларии и сервизни помещения. Той ще бъде предоставен в управление на областния управител на Варна. С друго решение за частна държавна собственост бяха обявени сграда и съоръжение, разположени на територията на Пристанищен терминал „Лом”. Правителството даде съгласието си те да бъдат премахнати от концесионера поради отпадналата необходимост от използването им по предназначение. Придобитите от страна на концесионера средства, получени от премахване на сградите, се предоставят в полза на държавата.България се присъединява към Междуправителствената платформа за биологично разнообразие и екосистемни услугиБългария да се присъедини към Междуправителствената платформа за биологично разнообразие и екосистемни услуги (IPBES), реши правителството. Това ще позволи на страната ни и на българските учени да участват активно в международните процеси и научни дейности в областта на биологичното разнообразие и екосистемните услуги. IPBES извършва научни оценки на състоянието на биологичното разнообразие и екосистемните услуги въз основа на нуждите на заинтересованите правителства. Оценките се извършват от водещи специалисти на базата на най-новата научна и техническа информация и имат за цел да подпомогнат компетентните национални и международни органи при формирането и провеждането на публични политики в областта на околната среда.Засилва се сътрудничеството между България и Норвегия за защита на условията на труд на командированите работнициПравителството одобри проект на Споразумение за сътрудничество между Изпълнителната агенция „Главна инспекция по труда“ и Инспекцията по труда на Норвегия. Документът е израз на задълбочаването и разширяването на двустранните отношения с Норвегия в областта на контрола по спазване на трудовото законодателство, здравословните и безопасни условия на труд. Целта на Споразумението е да бъдат изградени отношения между страните, които да насърчат сътрудничеството за осигуряване на ефективна защита на условията на труд на работници, командировани от всяка от държавите на двете договарящи страни да извършват работа на територията на другата държава, или които пътуват от една от държавите, за да бъдат наети на работа в другата държава. Сътрудничеството ще се осъществява основно под формата на взаимен обмен на информация, съгласно компетенциите на двете институции. Предвижда се също обмен на добри практики, включително и във връзка с борбата с недекларирания труд.Одобрен е проект на програма за сътрудничество в областта на културата, науката и образованието между България и ЕгипетПравителството одобри проект на Изпълнителна програма за сътрудничество в областта на културата, науката и образованието между България и Египет. Документът е изготвен и одобрен въз основа на Спогодбата за сътрудничество в областта на културата и науката между двете държави, сключена през 1998 г., на базата на която се подписват тригодишни работни програми. В проектопрограмата са взети предвид реалните възможности на двете държави и съществуващият взаимен интерес на техните институции да развиват и укрепват двустранните отношения в сферата на културата, науката, образованието, младежта и спорта.Правителството се запозна с резултатите от министерска среща във Валета по транспортаПравителството се запозна с резултатите от конференцията на високо равнище на заинтересованите страни в областта на пътната безопасност и срещата на министрите по морски транспорт. Форумите се проведоха в края на март във Валета, Малта. На тях бяха дискутирани ключови въпроси в системата на пътната безопасност, бъдещето на европейското корабоплаване след 2020 г., както и възможностите за постигане на устойчива и икономическа промишленост. В рамките на Конференцията бяха представени насоки за подобряване на пътната безопасност в Европейския съюз. Участниците обсъдиха създаването на Европейска агенция, посветена на пътната безопасност, прилагането на национални стратегии, подобряване на информираността на участниците в движението и приемане на превантивни мерки чрез образователни методи и употреба на нови технологии. Сред дискутираните теми бе и включването на критерии да подобряването на пътната безопасност при финансирането на TEN-T мрежата. България подкрепи необходимостта от подготовката на нова рамка на политиката по пътна безопасност след 2020 г., която да включва оценка на пътната безопасност и да отчита целите, заложени в Декларацията от Валета. Сред споменатите мерки, целящи подобряването на пътната безопасност, са насърчаване развитието на безопасна транспортна инфраструктура, разширяване на високорисковите зони и налагане на ограничение от 30 км/ч, както и контрол на изправността на превозните средства. Заключителният акт от срещата е одобрената декларация от Валета относно пътната безопасност. Приета бе и съвместна декларация в областта на морския транспорт „Приоритети на политиката на ЕС в областта на морския транспорт до 2020: конкретноспособност, понижаване на въглеродните емисии, дигитализация за гарантиране глобална свързаност и ефективен вътрешен пазар и високо ниво на морските критерии“. Декларацията от Валета относно пътната безопасност и Декларацията в областта на морския транспорт ще бъдат приети и под формата на Заключения на предстоящият Съвет по транспорт, телекомуникации и енергетика, (формат „Транспорт“), който ще се проведе на 7 юни в Люксембург. Правителството прие и доклада на заместник министър-председателя по подготовката за председателството на ЕС-2018 за резултатите от заседанието на Съвет „Общи въпроси“, което се проведе на 27 април 2017 г. в Люксембург. На него беше обсъден проектът на Политически насоки на Европейския съвет по преговорите за оттегляне на Обединено кралство от ЕС след внесено на 29 март 2017 г. от британското правителство формално уведомление за оттеглянето на страната от ЕС в съответствие с резултатите от праведния през юни 2016г. референдум. България приветства проекта на Политическите насоки като балансиран документ, който очертава ключовите принципи на преговорите и съответства на целите за защита на интересите на ЕС и неговите граждани, както и на приоритетите на България. Отбелязано бе, че съблюдаването на принципа на единството на ЕС в преговорите с Обединеното кралство е ключов фактор за постигане на споразумение за оттегляне, което по справедлив и балансиран начин да гарантира интересите на всички държави-членки. По време на Съвета бе обърнато бе внимание за защита на правата на всички категории граждани, включително и на студентите. Подчертано бе очакването Обединеното кралство да изпълни всички свои ангажименти, поети до сега в контекста на членството си в ЕС. Подчертано бе, че България подкрепя водещата роля на Европейския съвет при прилагането на принципа за поетапно протичане на преговорите, както и целта за постигане на амбициозно споразумение за бъдещите отношения с Обединеното кралство , което да го запази като близък и стратегически партньор в Европа.Правителството утвърди Националния баланс на запасите и ресурсите на находищата на подземни богатстваПравителството одобри изготвения от Министерството на енергетиката Национален баланс на запасите и ресурсите на находищата на подземни богатства в Република България към 01.01.2017 г. В документа е направен сравнителен анализ за състоянието на количеството и качеството на запасите и ресурсите към началото на миналата и на тази година, отбелязани са измененията, допуснатите експлоатационни загуби, увеличението и/или намалението на запасите и ресурсите в резултат на проучване, преизчисление и преоценка. В страната са проучени, утвърдени и заведени на отчет запасите и ресурсите на девет вида енергийни суровини, 11 вида руди, 76 вида индустриални минерали и 76 вида скално-облицовъчни и строителни материали. Анализът показва, че настъпилите през 2016 г. абсолютни изменения в количеството и качеството на наличните запаси и ресурси на находищата на подземни богатства като цяло са в границите на заложените стойности в съгласуваните и утвърдени работни проекти. Обезпечеността на страната със запаси и ресурси, разчетена въз основа на осъществения през годината добив (без нефта и природния газ), е достатъчна при сегашните потребности от различните видове подземни богатства. Националният баланс е съставен в 16 тома и се съхранява в Националния геоложки фонд към дирекция „Природни ресурси, концесии и контрол“ на Министерството на енергетиката. Той може да се ползва по установения законов ред от компетентните ведомства, както и от всички заинтересовани физически и юридически лица.С 15 години се удължава концесионният договор за добив на инертни материали от находище „Срем“Правителството одобри промяна в договора за предоставяне на общинска концесия на „ЕВЕ“ ООД, гр. Тополовград, за добив строителни материали – мрамори за мозайка и брашно, от находище „Срем“. Промяната на договора се налага заради необходимостта той да бъде приведен в съответствие с действащото законодателство, според което концедент следва да бъде държавата, представлявана от министъра на енергетиката, а не общината. Срокът на концесионния договор се удължава с 15 години предвид оставащите запаси в находището и възможността за оптималното им извличане. Първоначалният договор е сключен на 25 септември 2000 г. за 15 г. с възможност за продължаването му. Одобрена е също така промяна в концесионната площ – от досегашните 50 дка на 207 дка. Така концесията ще обхване както находище „Срем“, което е 82,1 дка, така и площи, необходими за осъществяване на дейностите по концесията извън добива.15 творци ще получат държавни парични наградиПравителството предлага на Народното събрание да бъдат отпуснати държавни парични награди на 15 творци за изключителните им постижения и за цялостен принос в областта на културата. Държавните парични награди в размер на 700 лв. месечно се присъждат пожизнено на Кеазим Исинов, проф. Стоян Дуков, Донка Шишманова, Кирил Дончев, Татяна Лолова, Стефка Евстатиева, Славчо Бакалов, Никола Инджов, Михаил Белчев, Меглена Караламбова, Йорданка Кузманова, проф. Жени Захариева, Димитър Димитров, Димитър (Мончо) Симеонов и Андрей Андреев.Одобрена е национална методология за определяне на единна ставка за организация и управление на проекти, съфинансирани от ЕСИФПравителството одобри Национална методология за определяне на размерите на единна ставка за финансиране на дейности за организация и управление на проекти, съфинансирани от европейските структурни и инвестиционни фондове. Прилагането на методологията се очаква да облекчи административната тежест за бенефициентите и управляващите органи при отчитане и верифициране на разходите за организация и управление, както и да се намали нивото на грешка на програмите, за да се допринесе за по-ефективното използване на фондовете. С методологията отпада и необходимостта да бъдат показвани действителни разходи с незначително или никакво индивидуално въздействие върху очакваните крайни продукти от операциите. Така административните усилия могат да бъдат съсредоточени в по-голяма степен върху постигането на целите на политиките, а не към събирането и проверяването на финансови документи. Методът на изчисление, чрез който се определя конкретният размер на единната ставка, може да се прилага от управляващите органи на всяка от програмите за програмен период 2014-2020 г.Одобрен е доклад по Втория план за действие на България по Глобалната инициатива „Партньорство за открито управление“Министерският съвет одобри Доклад за самооценка на изпълнението на ангажиментите, предвидени във Втория план за действие на България по Глобалната инициатива „Партньорство за открито управление“ за периода 2014-2016 г. „Партньорство за открито управление“ е международен проект, чиято цел е да бъдат постигнати конкретни ангажименти от страна на правителствата за насърчаване на прозрачността, овластяването на гражданите, борбата с корупцията чрез използваното на новите технологии и укрепване на управлението. Началото на инициативата бе дадено на 20 септември 2011 г. в Ню Йорк, където осем държави-основателки (Бразилия, Индонезия, Мексико, Норвегия, Филипините, Южна Африка, Великобритания, САЩ) одобриха Декларация за открито управление и обявиха своите планове за действие. България се присъедини през април 2012 г. и оттогава е активен участник. Разработени са три национални плана за действие с конкретни ангажименти за открито управление. Докладът и цялата релевантна информация за българското участие в инициативата Партньорство за открито управление“ са публикувани на Портала за обществени консултации www.strategy.bg.Правителството разреши сключване на договор за предварително финансиране на участък от третата метролиния в СофияПравителството даде съгласието си Управляващият орган на Оперативна програма „Транспорт и транспортна инфраструктура“ 2014-2020 да подпише договор с „Метрополитен“ ЕАД за изграждането на Линия 3 на софийското метро от ул. „Житница“ до Околовръстния път. Проектът се финансира от ОПТТИ, а общата стойност на отпуснатите средства от програмата за този участък са 134 млн. лв. С приетото решение става възможно стартиране на изграждането на този участък от метрото до получаване на окончателно одобрение на проекта от Европейската комисия. Втори етап на линия 3 включва 4 нови метростанции и 3,8 км метролинии, и прави връзката между ж. к. „Овча купел” и кв. Горна баня.Министерският съвет подкрепи становище по антимонополното дело на ЕК срещу „Газпром“След направен задълбочен анализ Министерският съвет подкрепи становище към Европейската комисия по предложени от „Газпром“ ангажименти по дело АТ. 39816 – „Газпром“. Българската страна приема предложението за приключване на делото по реда на Член 9 от Регламент (ЕО) №1/2003, ако одобрените от ЕК Ангажименти предлагат бързо и трайно решение на опасенията от злоупотреба с господстващо положение от страна на „Газпром“. Становището е, че Ангажиментите следва да създадат модел на равнопоставено договаряне с „Газпром“ и ясен и обективен контролен механизъм, включително за разрешаване на спорове, който да гарантира спазване на пазарните принципи. В предложения вид Ангажиментите са стъпка в тази посока, но имат нужда от съществено изменение. Поради множеството неясноти в предложението на „Газпром“, заинтересованите български дружества „Български енергиен холдинг“ ЕАД, „Булгаргаз“ ЕАД и „Булгартрансгаз“ ЕАД са в контакт с ЕК за получаване на допълнителна информация. Очакваме в рамките на пазарния тест на Ангажиментите, провеждан от ЕК, поставените въпроси да бъдат изяснени и в партньорски дух да бъде намерено решение на идентифицираните рискове. Към момента Ангажиментите не предлагат достатъчно гаранции за изпълнение на клаузите за пазарно ценообразуване. Не са предвидени функции на контролиращия управител в тази връзка, а механизмът за уреждане на спорове е оставен непроменен. Неприемливо е, че сега Ангажиментите изглежда предвиждат неравнопоставеност между газовите дружества от Централна и Източна Европа, които ще имат право да променят точката си на доставка с такава на българската граница, докато „Булгаргаз“ и всеки друг български търговец, който купува газ от „Газпром“, няма да има възможност да доставя газ в точки на доставка на тези държави. Непропорционално изглежда и поставянето на Ангажиментите на „Газпром“ в зависимост от това дали „Булгартрансгаз“ ще поеме отговорност за качеството на природния газ вместо „Газпром“. България има нужда от допълнителна информация относно предвидената в Ангажиментите възможност Газпром да промени точката на доставка Негру Вода с друга точка на доставка на границата на България. Настояваме Ангажиментите да бъдат преработени в тази част, като изключат дори съмнение, че промени на маршрутите за доставка и транзит на природен газ са приети или мълчаливо подкрепени от ЕК в противоречие с действащите договори. С оглед сигурността на доставките, за България е важно промени на точките на доставка да бъдат обсъждани само след внимателен анализ дали количествата природен газ за страната и съседните държави са гарантирани, по какъв маршрут и срещу какви транзитни такси. Осигуряването на директни доставки през Черно море до България и оттам до държавите от Югоизточна Европа би допринесло за политическата и икономическата стабилност в региона. От гледна точка на газовите пазари, директни доставки до България биха имали предимството, че ще поставят в условия на конкуренция както източниците на природен газ (Русия и очакваните доставки от Каспийския регион), така и маршрутите за транзит до Европа.", "date": "2017.05.03", "title": " Вижте какво реши за последно служебният кабинет"}
{"url": "https://trud.bg/%d0%be%d0%b1%d1%80%d0%b0%d0%b7%d1%83%d0%b2%d0%b0%d1%85%d0%b0-%d0%b1%d1%8a%d1%80%d0%b7%d0%be-%d0%bf%d1%80%d0%be%d0%b8%d0%b7%d0%b2%d0%be%d0%b4%d1%81%d1%82%d0%b2%d0%be-%d1%81%d1%80%d0%b5%d1%89%d1%83/", "text": "Образуваха бързо производство за хулиганство в РУ Горна Оряховица срещу мъж, който се опълчил срещу полицаи.На 2 май в 17 часа в горнооряховското село Поликраище автопатрул подал светлинен и звуков сигнал на лек автомобил „Нисан“ с великотърновска регистрация, за да спре. Водачът обаче натиснал газта, профучал покрай униформените и се отправил в посока Велико Търново. Час по-късно нарушителят бил установен. По време на проверката Н.Н. на 24 г. от Велико Търново обиждал и псувал служителите на реда. Мъжът блъскал униформените с ръце, с което оказал съпротива при задържането му.За непристойните действия, грубо нарушаващи обществения ред и изразяващи явно неуважение към обществото, като деянието е съпроводено със съпротива срешу орган на властта, срещу Н.Н. е образувано бързо производство за престъпление по чл.325, ал.2 от НК.", "date": "2017.05.03", "title": " Образуваха бързо производство срещу шофьор, блъскал полицаи"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%b7%d0%bb%d0%b0%d1%82%d0%b0%d1%80%d0%b8%d1%86%d0%b0-%d0%b8%d0%bd%d0%b8%d1%86%d0%b8%d0%b8%d1%80%d0%b0-%d0%b4%d0%be%d0%b1%d1%80%d0%b8-%d0%bf%d1%80/", "text": "Kметът на Община Златарица Пенчо Чанев налага добри практики с личен пример. Първенецът на балканското градче хвана косата и започна сам да чисти тревата около къщата си. Усърдния труд на градоначалникът стана популярен и благодарение на множеството снимки и негови коментари в социалните мрежи.„Искам да дам пример на моите съграждани и да ги призова да се грижат за тревните площи около имотите си, защото това е тяхно задължение, което вече е ясно регламентирано в Наредба No1 за опазване на обществения ред, държавната, общинската и частна собственост и околната среда в община Златарица“, изтъкна Чанев.Той подчерта, че промените в нормативния документ са приети на последното заседание на Общинския съвет в града, което се проведе на 28 април. Наредбата влиза в сила в средата май. След тази дата на всяка къща ще бъде залепян стикер, в който се посочва, че в срок 10 дни пространството около имота трябва да бъде почистено. Нарушителите ще бъдат сакционирани. Предвидените гоби са до 500 лв.„Аз и съседите ми от ул. „Албена“ вече окосихме. След като кметът на общината може да коси и да поддържа тревните площи в добър вид, значи, може всеки един да го направи“, категоричен е Чанев.Управникът добави, че иска да забрани и разхождането на животни по улиците на града, което е регламентирано в Наредбатаза реда и условията за отглеждане на селскостопански животни на територията на община Златарица.„Не може по улиците на града да се разхождат 20-30 крави, които да замърсяват и да затрудняват движението на автомобили и пешеходци“, каза пред „Труд“ Чанев.Освен това той реши средствата, които са определени за официалния прием, който той трябва да направи като градоначалник, по повод празника на града- 9 май, да бъдат използвани за подобряване на инфраструктурата в общинския център.„Сумата е в размер на 2000 лв., а за какво да бъде използвана тя ще бъде решено след допитване до местните жители в социалните мрежи“, обясни Пенчо Чанев.Традиционният пазник на Златарица ще започне с тържествена света литургия в църквата „Св. Николай Мирликийски“. След това започва официалната част, която включва издигане на знамената и слово на кмета на община Златарица, както и обявяване решенията на Общинския съвет за удостояване със званието „Почетен гражданин“.Празничните прояви ще продължат с изложба на картини и дърворезба, както и с концертна програма.", "date": "2017.05.03", "title": " Кметът на Златарица инициира добри практики с личен пример"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b8%d1%81%d0%ba%d0%b0-%d0%b8%d0%b7%d1%87%d0%b8%d1%81%d1%82%d0%b2%d0%b0%d0%bd%d0%b5-%d0%bd%d0%b0-%d0%bd%d0%b5%d1%8f%d1%81%d0%bd%d0%be%d1%82%d0%b8/", "text": "Министерският съвет подкрепи становище към Европейската комисия по предложените от „Газпром“ ангажименти по антимонополното дело срещу руската компания в ЕС.Българската страна приема предложението за приключване на делото по реда на Член 9 от Регламент (ЕО) №1/2003, ако одобрените от ЕК Ангажименти предлагат бързо и трайно решение на опасенията от злоупотреба с господстващо положение от страна на „Газпром“. Становището е, че Ангажиментите следва да създадат модел на равнопоставено договаряне с „Газпром“ и ясен и обективен контролен механизъм, включително за разрешаване на спорове, който да гарантира спазване на пазарните принципи, съобщиха от правителствената пресслужба.В предложения вид Ангажиментите са стъпка в тази посока, но имат нужда от съществено изменение. Поради множеството неясноти в предложението на „Газпром“, заинтересованите български дружества „Български енергиен холдинг“ ЕАД, „Булгаргаз“ ЕАД и „Булгартрансгаз“ ЕАД са в контакт с ЕК за получаване на допълнителна информация.Очакваме в рамките на пазарния тест на Ангажиментите, провеждан от ЕК, поставените въпроси да бъдат изяснени и в партньорски дух да бъде намерено решение на идентифицираните рискове. Към момента Ангажиментите не предлагат достатъчно гаранции за изпълнение на клаузите за пазарно ценообразуване. Не са предвидени функции на контролиращия управител в тази връзка, а механизмът за уреждане на спорове е оставен непроменен.Неприемливо е, че сега Ангажиментите изглежда предвиждат неравнопоставеност между газовите дружества от Централна и Източна Европа, които ще имат право да променят точката си на доставка с такава на българската граница, докато „Булгаргаз“ и всеки друг български търговец, който купува газ от „Газпром“, няма да има възможност да доставя газ в точки на доставка на тези държави. Непропорционално изглежда и поставянето на Ангажиментите на „Газпром“ в зависимост от това дали „Булгартрансгаз“ ще поеме отговорност за качеството на природния газ вместо „Газпром“.България има нужда от допълнителна информация относно предвидената в Ангажиментите възможност „Газпром“ да промени точката на доставка „Негру Вода“ с друга точка на доставка на границата на България.Настояваме Ангажиментите да бъдат преработени в тази част, като изключат дори съмнение, че промени на маршрутите за доставка и транзит на природен газ са приети или мълчаливо подкрепени от ЕК в противоречие с действащите договори, гласи българската позиция. С оглед сигурността на доставките, за България е важно промени на точките на доставка да бъдат обсъждани само след внимателен анализ дали количествата природен газ за страната и съседните държави са гарантирани, по какъв маршрут и срещу какви транзитни такси. Осигуряването на директни доставки през Черно море до България и оттам до държавите от Югоизточна Европа би допринесло за политическата и икономическата стабилност в региона. От гледна точка на газовите пазари, директни доставки до България биха имали предимството, че ще поставят в условия на конкуренция както източниците на природен газ (Русия и очакваните доставки от Каспийския регион), така и маршрутите за транзит до Европа.", "date": "2017.05.03", "title": " България иска изчистване на неяснотите в позицията на „Газпром“ по антимонополното дело"}
{"url": "https://trud.bg/%d0%be%d0%b1%d1%80%d0%b0%d1%85%d0%b0-4-%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb%d0%b0-%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d1%81%d0%bb%d0%b5%d0%b4-%d1%80%d0%b0%d0%b7%d0%b1/", "text": "Криминалистите от Четвърто РУ на МВР-Пловдив издирват авторите на взломни кражби от четири автомобила, паркирани в центъра на града под тепетата. Те са били обрани във вторник през нощта по идентичен начин – след разбиване на страничните стъкла.Неизвестните засега апаши задигнали музикалните устройства от „Хонда“, паркирана на ул. „Георги Груев“ и „Шкода“, домуваща на ул. „Стоян Михайловски“. По същото време от други две коли на ул. „Колоездачна“ и ул. „Бачково“ са откраднати два мобилни телефона и други вещи.", "date": "2017.05.03", "title": " Обраха 4 автомобила в Пловдив след разбиване на страничните стъкла"}
{"url": "https://trud.bg/%d0%ba%d0%b0%d0%b1%d0%b8%d0%bd%d0%b5%d1%82%d1%8a%d1%82-%d0%b4%d0%b0%d0%b4%d0%b5-%d0%b7%d0%b5%d0%bb%d0%b5%d0%bd%d0%b0-%d1%81%d0%b2%d0%b5%d1%82%d0%bb%d0%b8%d0%bd%d0%b0-%d0%b7%d0%b0-%d1%84%d0%b8%d0%bd/", "text": "Правителството даде съгласието си Управляващият орган на Оперативна програма „Транспорт и транспортна инфраструктура“ 2014-2020 да подпише договор с „Метрополитен“ ЕАД за изграждането на Линия 3 на софийското метро от ул. „Житница“ до Околовръстния път.Проектът се финансира от ОПТТИ, а общата стойност на отпуснатите средства от програмата за този участък са 134 млн. лв., съобщиха от пресслужбата на Министерски съвет.С приетото решение става възможно стартиране на изграждането на този участък от метрото до получаване на окончателно одобрение на проекта от Европейската комисия.Втори етап на линия 3 включва 4 нови метростанции и 3,8 км метролинии, и прави връзката между ж. к. „Овча купел” и кв. Горна баня.", "date": "2017.05.03", "title": " Кабинетът даде зелена светлина за финансирането на третия метролъч на София"}
{"url": "https://trud.bg/%d0%ba%d1%80%d0%b0%d0%bb%d1%81%d0%ba%d0%be%d1%82%d0%be-%d1%81%d0%b5%d0%bc%d0%b5%d0%b9%d1%81%d1%82%d0%b2%d0%be-%d1%81%d1%8a%d0%b4%d0%b8-%d0%bf%d0%b0%d0%bf%d0%b0%d1%80%d0%b0%d1%86%d0%b8-%d0%b7%d0%b0-15/", "text": "Британското кралско семейство иска компенсации в размер на 1,5 млн. евро заради публикуването на голи снимки на херцогинята на Кеймбридж Кейт Мидълтън. Това стана ясно в първия ден от започналото дело срещу шестима представители на медии, обвинени в нарушаване на личното пространство, пише АФП.Френското лайфстайл издание „Closer“ и регионалният вестник „La Provence“ през септември 2012 г. публикуваха снимки на съпругата на престолонаследника принц Уилям, която се пече на слънце без горнище по време на почивка в Южна Франция, предизвиквайки гняв във Великобритания. По-късно няколко британски издания дори отказаха предложението да купят снимките, въпреки фурора, който предизвикаха както във Франция, така и във Великобритания.Адвокатът на двете френски издания защити публикациите, тъй като те създават „позитивен образ на двойката“, като в същото време разкритикува „англосаксонската мотивация“ за исканото обезщетение.Самото дело беше забавено с четири месеца, тъй като адвокатите на шестимата подсъдими се нуждаеха от повече време, за да подготвят своята защита. Решението на съда се очаква в началото на юли.Снимките на Кейт Мидълтън са направени докато двойката e на почивка в шатото на виконт Дейвид Линли, син на принцеса Маргарет, сестра на кралица Елизабет Втора.Защитниците на кралската двойка заявиха, че снимките са особено притеснителни за семейството, тъй като връщат спомена за покойната майка на Уилям принцеса Даяна, която загива през 1997 г. в автомобилна катастрофа в Париж, преследвана от папараци.Френските власти от своя страна застанаха на страната на кралското семейство, забранявайки по-нататъшното публикуване на снимките, преди да бъде дадено началото на разследване за това как точно са били заснети. Въпреки това те се появиха в някои други европейски издания в Италия, Швеция и Дания.", "date": "2017.05.03", "title": " Кралското семейство съди папараци за 1,5 млн. евро заради голите снимки на Кейт Мидълтън"}
{"url": "https://trud.bg/15-%d1%82%d0%b2%d0%be%d1%80%d1%86%d0%b8-%d1%89%d0%b5-%d0%bf%d0%be%d0%bb%d1%83%d1%87%d0%b0%d0%b2%d0%b0%d1%82-%d0%b5%d0%b6%d0%b5%d0%bc%d0%b5%d1%81%d0%b5%d1%87%d0%bd%d0%b8-%d0%b4%d1%8a%d1%80%d0%b6%d0%b0/", "text": "Правителството предлага на Народното събрание да бъдат отпуснати държавни парични награди на 15 творци за изключителните им постижения и за цялостен принос в областта на културата. Това съобщиха от пресслужбата на Министерски съвет.Държавните парични награди в размер на 700 лв. месечно се присъждат пожизнено на Кеазим Исинов, проф. Стоян Дуков, Донка Шишманова, Кирил Дончев, Татяна Лолова, Стефка Евстатиева, Славчо Бакалов, Никола Инджов, Михаил Белчев, Меглена Караламбова, Йорданка Кузманова, проф. Жени Захариева, Димитър Димитров, Димитър (Мончо) Симеонов и Андрей Андреев.", "date": "2017.05.03", "title": " 15 творци ще получават ежемесечни държавни парични награди"}
{"url": "https://trud.bg/%d1%81%d0%be%d1%86%d0%b8%d0%b0%d0%bb%d0%bd%d0%b8-%d1%80%d0%b0%d0%b1%d0%be%d1%82%d0%bd%d0%b8%d1%86%d0%b8-%d0%b7%d0%b0%d0%b4%d0%b8%d0%b3%d0%bd%d0%b0%d1%85%d0%b0-6200-%d0%bb%d0%b2-%d0%be%d1%82/", "text": "Полицаите от Трето РУ на МВР-Пловдив търсят двама мъже, представящи се за социални работници, и извършващи кражби от домовете на възрастни хора.Последната им жертва е 84-годишен мъж, който допуснал в жилището си на бул. „Васил Априлов“ „социалните работници“, които твърдели, че били дошли във връзка с индексиране на пенсията му. Вместо увеличение на пенсията дядото останал без спестяванията си от 6200 лева, като менте чиновниците нанесли своя удар във вторник около 11 часа преди обяд.По случая е образувано досъдебно производство и са предприети действия по разследването.", "date": "2017.05.03", "title": " „Социални работници“ задигнаха 6200 лв. от дома на 84-годишен дядо от Пловдив"}
{"url": "https://trud.bg/%d1%80%d0%b0%d0%b4%d0%b5%d0%b2-%d0%bf%d1%80%d0%b8%d0%b5%d0%bc%d0%b0-%d1%83%d1%82%d1%80%d0%b5-%d0%b1%d0%be%d1%80%d0%b8%d1%81%d0%be%d0%b2-%d1%89%d0%b5-%d0%bf%d1%80%d0%b8%d1%81%d1%8a%d1%81%d1%82%d0%b2/", "text": "На 4 май 2017 г., от 9 часа на „Дондуков“ 2 кандидатът за министър-председател Бойко Борисов ще представи на президента Румен Радев своето предложение за структура и състав на Министерския съвет.Държавният глава ще изпълни конституционните си задължения да предложи на Народното събрание да избере кандидата за министър-председател още същия ден.Президентът ще присъства на заседанието на Четиридесет и четвъртото Народно събрание, на което ще бъдат избрани министър-председателят и членовете на Министерския съвет, информира прессекретариатът на държавния глава.", "date": "2017.05.03", "title": " Радев приема утре Борисов, ще присъства на клетвата на новия кабинет"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0%d1%80%d0%b8-%d0%b7%d0%b0%d0%bb%d0%b5%d1%81%d0%b8%d1%85%d0%b0-%d0%bf%d0%be%d0%bc%d0%b5%d1%82%d0%b5%d0%bd-%d0%be%d1%82-%d1%83%d1%80%d0%b0%d0%b3%d0%b0%d0%bd-%d0%bf/", "text": "Служители на управата във Вършец се включиха в акция по засаждане на декоративни дървета в „Слънчевата градина” и парка пред профилакториума „Св. Мина” в курортния град.Общинарите вкорениха край алеите 300 туи, 30 смърча, 30 кедъра и 10 кипариса. Фиданките са предоставени на общинската администрация безвъзмездно от Регионалната дирекция на горите в Берковица във връзка със Седмица на гората. Тази година кампанията за залесяване у нас преминава под мотото „Гората е живот”.„Слънчевата градина” е една от емблемите на курорта Вършец. Тя е изградена през 1934 г. и заедно с Боровия парк, с който се слива, е втори по големина изкуствен парк у нас след Борисовата градина. Името на зелената площ идва от оформените като лъчи алеи, които са облицовани със специален, блестящ на слънчевата светлина камък. В края на януари 2015 г. ураганен вятър изкърти над 200 дървета в парка, някои от които бяха над век. След бедствието управата във Вършец обяви дарителска кампания за възстановяване на парка.", "date": "2017.05.03", "title": " Общинари залесиха пометен от ураган парк във Вършец"}
{"url": "https://trud.bg/%d0%ba%d0%b0%d0%b1%d0%b8%d0%bd%d0%b5%d1%82%d1%8a%d1%82-%d0%b4%d0%b0%d0%b4%d0%b5-%d0%bd%d0%b0-%d0%be%d0%b1%d1%89%d0%b8%d0%bd%d0%b8%d1%82%d0%b5-3344-%d0%bc%d0%bb%d0%bd-%d0%bb%d0%b2-%d0%b7%d0%b0/", "text": "Правителството одобри допълнителни трансфери от бюджета на Министерството на образованието и науката по бюджетите на общини в размер на 33 443 000 лв. за закупуване на учебници, учебни комплекти и учебни помагала за децата и учениците в общинските детски градини и училища, съобщиха от министерски съвет.Всяка година на общините, извън делегираните бюджети, се предоставят средства за закупуване на учебни помагала за деца от подготвителна група и учебници, учебни комплекти и учебни помагала за учениците от I до VII клас. Нормативите на средствата са определени с ПМС №79/2016 година.", "date": "2017.05.03", "title": " Кабинетът даде на общините 33,44 млн. лв. за закупуване на учебници"}
{"url": "https://trud.bg/%d1%81%d0%bb%d1%83%d0%b6%d0%b5%d0%b1%d0%bd%d0%b8%d1%8f%d1%82-%d0%ba%d0%b0%d0%b1%d0%b8%d0%bd%d0%b5%d1%82-%d0%be%d1%81%d1%82%d0%b0%d0%b2%d1%8f-%d0%bd%d0%b0%d0%b4-1-%d0%bc%d0%b8%d0%bb%d0%b8%d0%b0%d1%80/", "text": "Правителството одобри внесената от министъра на финансите информация за касовото изпълнение на държавния бюджет и на основните показатели на консолидираната фискална програма за първото тримесечие на 2017 г., изготвена в изпълнение на чл. 135, ал. 1 на Закона за публичните финанси.По данни от месечните отчети на първостепенните разпоредители с бюджет салдото по КФП на касова основа към месец март 2017 г. е положително в размер на 1 058,1 млн. лв. (1,1% от прогнозния БВП) и се формира от излишък по националния бюджет в размер на 983,6 млн. лв. и излишък по европейските средства в размер на 74,5 млн. лева, съобщиха от Министерски съвет.Постъпилите приходи и помощи по КФП към март 2017 г. са в размер на 8 837,5 млн. лв. или 24,9% от годишните разчети. Съпоставени със същия период на предходната година, данъчните и неданъчните приходи нарастват с 665,0 млн. лв. (8,5%), докато постъпленията от помощи са по-ниски.Изпълнението при помощите спрямо годишните разчети за 2017 г. е 14,2 на сто. Общата сума на данъчните постъпления, вкл. приходите от осигурителни вноски, възлиза на 7 288,7 млн. лв., което представлява 26% от планираните за годината приходи. Съпоставено с март 2016 г., данъчните постъпления нарастват номинално с 10,5% (692,1 млн. лв.). В структурно отношение най-значителен ръст се отчита при постъпленията от косвени данъци.Приходите от преки данъци са в размер на 1 330,8 млн. лв. или 26,1% от предвидените в разчетите за годината, като спрямо март 2016 г. нарастват със 126,7 млн. лв. (10,5%). Приходите от косвени данъци са в размер на 3 714,0 млн. лв., което е 26,5% от разчетите за годината. Съпоставено с март 2016 г., постъпленията в групата нарастват с 304,2 млн. лв. (8,9%). Постъпленията от ДДС са в размер на 2 522,6 млн. лв. или 28,7% от планираните.Съпоставени с предходната година, приходите от ДДС нарастват с 228,8 млн. лв. (10%). Размерът на невъзстановения ДДС към 31.03.2017 г. е 80,0 млн. лева. Ръст се отчита и при приходите от акцизи, които възлизат на 1 132,9 млн. лв. (22,5% от разчетените за годината), като спрямо март 2016 г. нарастват с 6% или 63,7 млн. лева. Постъпленията от мита са 50,8 млн. лв. или 30,6% от разчета за годината. Постъпленията от други данъци (вкл. имуществени данъци и др. данъци по ЗКПО) са в размер на 310,0 млн. лв. или 31,3% изпълнение на годишните разчети. Приходите от социално и здравноосигурителни вноски са 1 933,9 млн. лв., което представлява 24,4% от разчетените за годината. Съпоставени с първото тримесечие на предходната година, приходите от осигурителни вноски нарастват номинално с 14% (237,3 млн. лева).Неданъчните приходи са в размер на 1 172,5 млн. лв., което представлява 24,6% изпълнение на годишните разчети. Приходите от помощи са в размер на 376,2 млн. лв. или 14,2% от планираните за годината. При съпоставка на постъпленията в частта на помощите с предходната година следва да се има предвид базовият ефект през 2016 г. от възстановените от ЕК на България сертифицирани разходи от края на 2015 г., когато бе пикът на плащанията по проектите от предходния програмен период 2007-2013 г.Разходите по КФП (вкл. вноската на Република България в бюджета на ЕС) към март 2017 г. възлизат на 7 779,4 млн. лв., което е 21,2% от годишните разчети. За сравнение, разходите по КФП за същия период на 2016 г. бяха в размер на 7 234,4 млн. лева. Нарастването на разходите спрямо март 2016 г. е основно поради по-високия размер на социалните и здравноосигурителните плащания, базов ефект при разходите за пенсии от увеличението им от юли 2016 г., разходите за субсидии и ръст на осигурителните вноски, свързан с увеличения размер на осигурителната вноска за фонд „Пенсии за лицата по чл. 69“ с 20 пр. п. спрямо 2016 г. Нелихвените разходи са в размер на 7 174,4 млн. лв., което представлява 20,8% от годишните разчети. Текущите нелихвени разходи към март 2017 г. са в размер на 6 834,3 млн. лв. (24,1% от разчета за годината), капиталовите разходи (вкл. нетният прираст на държавния резерв) възлизат на 340,1 млн. лв. (5,5% от разчетите към ЗДБРБ за 2017 г.). Лихвените плащания са в размер на 391,3 млн. лв. или 47,3% от планираните за 2017 година.Частта от вноската на Република България в бюджета на ЕС, изплатена към 31.03.2017 г. от централния бюджет възлиза на 213,7 млн. лв., което е в изпълнение на действащото към момента законодателство в областта на собствените ресурси на ЕС.Размерът на фискалния резерв към 31.03.2017 г. е 12,6 млрд. лв., в т.ч. 11,8 млрд. лв. депозити на фискалния резерв в БНБ и банки и 0,8 млрд. лв. вземания от фондовете на Европейския съюз за сертифицирани разходи, аванси и други.", "date": "2017.05.03", "title": " Служебният кабинет оставя над 1 милиард лева излишък в бюджета"}
{"url": "https://trud.bg/%d0%b7%d0%b0%d0%bf%d0%be%d1%87%d0%b2%d0%b0%d1%82-%d0%b4%d0%b0-%d0%bf%d0%bb%d0%b0%d1%89%d0%b0%d1%82-%d0%b4%d1%8a%d1%80%d0%b6%d0%b0%d0%b2%d0%bd%d0%b0%d1%82%d0%b0-%d0%bf%d0%be%d0%bc%d0%be%d1%89-%d0%bd/", "text": "Днес следобед трябва да започне изплащането на средствата от преходната държавна помощ с опцията парите да бъдат по сметките на тютюнопроизводителите до 5-и май, съобщи  .Преходната помощ не е обвързана с производството на тютюн и се дава за преориентиране на тютюнопроизводителите към други браншове и производства,  уточни председателят  на Националната асоциация на тютюнопроизводителите  Цветан Филев.След 2020 година европейските субсидии за тютюнопроизводството ще бъдат спрени. ", "date": "2017.05.03", "title": " Започват да плащат държавната помощ на тютюнопроизводителите"}
{"url": "https://trud.bg/%d0%ba%d1%8a%d0%bc-%d0%bc%d0%be%d0%bc%d0%b5%d0%bd%d1%82%d0%b0-%d0%bd%d1%8f%d0%bc%d0%b0-%d0%be%d1%82%d0%ba%d0%bb%d0%be%d0%bd%d0%b5%d0%bd%d0%b8%d1%8f-%d0%b2-%d0%bf%d0%be%d0%ba%d0%b0%d0%b7%d0%b0%d1%82/", "text": "ВиК-Благоевград засили контрола върху качеството на питейната вода в Благоевградска област, особено в населените места, около които е имало уранодобив, информира .До момента не са регистрирани отклонения в показателите, заяви управителят на държавното водоснабдително дружество инж. Росица Димитрова: Контролира се ежеседмично, взимат се проби, няма никакви притеснения. Има няколко населени места, които трябва да бъдат контролирани и там се извършва учестен мониторинг.Настоящият проблем със съдържанието на уран в питейните води в някои райони е аналогичен с този преди две години в селата Гърмен и Марчево, когато минералната вода, която течеше в питейния водопровод, се оказа с пъти превишени норми на арсен. Тогава ВиК Благоевград взе спешни мерки, под заплаха от стачки на местното население.", "date": "2017.05.03", "title": " Към момента няма отклонения в показателите на питейната вода в областта"}
{"url": "https://trud.bg/%d1%83%d1%87%d0%b5%d0%bd%d0%b8%d1%87%d0%ba%d0%b0-%d0%be%d1%82-%d0%b5%d0%bb%d0%b5%d0%bd%d0%b0-%d1%81%d1%80%d0%b5%d0%b4-%d0%bd%d0%b0%d0%b9-%d0%b4%d0%be%d0%b1%d1%80%d0%b8%d1%82%d0%b5-%d0%bf%d0%be-%d1%84/", "text": "Десислава Кафадарова, дванадесетокласничка от еленското СУ „Иван Момчилов“ е сред тримата ученици с най-висок резултат на национално ниво на изпита Adobe Certified Associate на Photoshop CC.Талантливото момиче постигна 940 точки  от 1000 възможни и този резултат я изпраща на световното състезание Adobe Certified Associate World Championship, което тази година ще се проведе в края на месец юли в американския град Анахайм, щата Калифорния. Деси (вдясно на снимката) се яви с още пет ученика от девети и дванадесети клас на еленското школо на изпит Microsoft Office Specialist на PowerPoint 2016 и Adobe Certified Associate на Photoshop CC в сертификационния център на Старопрестолна професионална гимназия по икономика във Велико Търново. Николай Иванов, Димитър Чомпов, Гергана Григорова, Мирослав Иванов, Виктория Николова и Десислава Кафадарова показаха завидни резултати и вече са с международни сертификати. Подготовката на учениците се извършва от учителите по информационни технологии в СУ „Иван Н. Момчилов“ по проекта „Твоят час“.Учебните материали са част от проекта „Кариера в информационните технологии“ и са предоставени от Сдружението на възпитаниците на Стопански факултет на Софийския университет по програма Microsoft YouthSpark.Не за първи път еленското средно училище изпраща свой възпитаник на световен шампионат по IT технологии. През 2015 г. Атанас Шалаверов достигна най-добър резултат в страната от 1000 точки и я представи достойно на финалите за Майкрософт офис специалисти в американския град Далас.За участието на Десислава в световното състезание са необходими 5000 лева, за събирането на които се ангажира нейното училище. За тази цел концертът на 11 май, когато е празникът на СУ „Иван Момчилов“, ще бъде благотворителен.", "date": "2017.05.03", "title": " Ученичка от Елена сред най-добрите по фотошоп"}
{"url": "https://trud.bg/%d1%86%d0%b5%d0%bd%d0%ba%d0%be-%d1%87%d0%be%d0%ba%d0%be%d0%b2-%d0%be%d1%81%d1%82%d0%b0%d0%b2%d0%b0-%d0%ba%d0%bc%d0%b5%d1%82-%d0%bd%d0%b0-%d0%b3%d0%b0%d0%bb%d0%b8%d1%87%d0%b5/", "text": "Ценко Чоков няма да бъде освободен от поста кмет на Галиче. Това реши днес Общинската избирателна комисия в Бяла Слатина.От 11-те членове на комисията 9 са гласували в полза на Чоков. Наскоро ЦИК препоръча той да бъде отстранен от кметския пост, тъй като не е в състояние да изпълнява задълженията си от дълго време.Ценко Чоков е в ареста вече почти година по обвинение за участие и ръководене на организирана престъпна група за лихварство и рекет. ", "date": "2017.05.03", "title": " Ценко Чоков остава кмет на Галиче"}
{"url": "https://trud.bg/%d0%b0%d0%b2%d1%82%d0%be%d0%b2%d0%be%d0%b7-%d1%81%d0%b5-%d0%be%d0%b1%d1%8a%d1%80%d0%bd%d0%b0-%d0%bd%d0%b0-%d0%b3%d0%bb%d0%b0%d0%b2%d0%bd%d0%b8%d1%8f-%d0%bf%d1%8a%d1%82-%d0%b7%d0%b0-%d0%b3%d1%8a%d1%80/", "text": "Автовоз се обърна на главния път Е-79 за Гърция – преди пътен възел Крупник – Брежани, днес към 13 ч, предава Няма пострадали при инцидента, автовозът е бил празен.Шофьорът изгубил управление на прав участък и излязъл от пътя.Движението на пътя за Кулата беше затруднено, докато автовозът бъде вдигнат от мястото на инцидента.", "date": "2017.05.03", "title": " Автовоз се обърна на главния път за Гърция, няма пострадали при инцидента"}
{"url": "https://trud.bg/%d0%b5%d0%b4%d0%b8%d0%bd-%d1%80%d0%be%d0%bd%d0%b0%d0%bb%d0%b4%d0%be-%d1%81%d1%82%d0%b8%d0%b3%d0%b0-%d0%b7%d0%b0-%d1%84%d0%b8%d0%bd%d0%b0%d0%bb/", "text": " Какво му трябва на човек – нова кола, мила жена и една добра бира, се казваше в една известна реклама преди години. А какво му трябва на един отбор? Списъкът е още по-кратък – Кристиано Роналдо. Колкото и крайно да звучи, португалецът сам поведе „Реал“ (Мадрид) към пореден връх в европейския футбол. Направи го в типичен стил – с куп рекорди, и то в рамките на 90 минути. Кристиано заби хеттрик при успеха над градския съперник „Атлетико“ (Мадрид) с 3:0 на „Сантяго Бернабеу“ в първия 1/2-финален сблъсък. По този начин головата сметка на КР7 в турнира стигна кота 10, но трябва да се спомене, че преди четвъртфиналите той имаше едва 2 гола на сметката си. А някои твърдяха, че Роналдо не бележи във важните мачове…Освен че заби своя 42-ри хеттрик за „белия балет“, носителят на „Златната топка“ вече има 103 попадения в кариерата си в най-комерсиалния клубен турнир, повече от „дюшекиите“ в цялата си история (100). Кристиано има и 20 точни изстрела в дербито на Мадрид, постижение, с което никой друг не може да се похвали. С постигнатото вторник вечер звездата на „Реал“ изравни своя голям опонент Лионел Меси по реализирани три попадения в един мач в надпреварата (7). Това не е краят. Португалецът е първият играч, реализирал хеттрик в два поредни мача в елиминационната фаза.За финал Кристиано счупи постижението на великия Алфредо ди Стефано за най-много попадения в 1/2-финалната фаза. Настоящата 7-ца вече има 13 срещу 11-те на легендата на кралския клуб.Първият гол на Роналдо срещу „Атлетико“ предизвика куп полемики. При първото центриране на Каземиро нападателят бе в явна засада. „Роналдо е в засада при първото центриране на Рамос – призна съдийският анализатор на „Марка“ и „АС“ Андухар Оливер. – Нападателят е в нередовна позиция, но не влияе на играта“. От „Мундо депортиво“ пък са твърдо на мнение, че голът е нередовен.След срещата героят на вечерта отправи своя апел: „Повтарям отново – просто спрете да ме освирквате. Винаги се старая да давам най-доброто от себе си. Играхме много добре. Беше мой ред да вкарам головете, но като цяло отборът беше феноменален. Перфектен!“Най-много попадения: 103Най-много попадения на собствен терен: 53Най-много попадения като гост: 47Най-много попадения в елиминационната фаза: 52Най-много асистенции: 31", "date": "2017.05.03", "title": " Един Роналдо стига за финал"}
{"url": "https://trud.bg/%d1%81%d0%b5%d0%b2%d0%b5%d1%80%d0%bd%d0%b8%d1%8f%d1%82-%d0%bf%d0%bb%d0%b0%d0%b6-%d0%bd%d0%b0-%d0%b1%d1%83%d1%80%d0%b3%d0%b0%d1%81-%d0%b1%d0%b5%d0%b7-%d1%81%d0%bf%d0%b0%d1%81%d0%b8%d1%82%d0%b5%d0%bb/", "text": "Северният плаж на Бургас ще остане без морски спасители до началото на юни. Причината: ивицата още няма стопанин. На 29- ти май ще бъде решено кой ще е концесионерът. Друг сезон, обходни двойки спасители започват да дежурят още в средата на май. Времето се стопля рязко и в сряда в Бургас вече ставаше за плаж, коментират местни жители. Заради концесията обаче Северният плаж ще отвори официално врати и ще е обезопасен с вишки и спасители вероятно чак от началото на юни.Самите спасители чакат назначения, но за да не стоят без работа са се хванали по басейните на хотели в Слънчев бряг и Равда, казаха техни колеги. Както Труд вече писа, един от проблемите това лято се очаква да е недостатъчният брой на морски спасители по плажовете.", "date": "2017.05.03", "title": " Северният плаж на Бургас без спасители до юни"}
{"url": "https://trud.bg/%d0%bd%d0%be%d0%b2-%d0%b4%d0%b5%d0%bf%d1%83%d1%82%d0%b0%d1%82-%d0%be%d1%82-%d0%b4%d0%bf%d1%81-%d1%81%d0%b5-%d0%be%d1%82%d0%ba%d0%b0%d0%b7%d0%b0-%d0%be%d1%82-%d0%bc%d1%8f%d1%81%d1%82%d0%be-%d1%81/", "text": "Нов депутат от  ДПС се отказа от място си в 44-тото Народно събрание. От ДПС съобщиха, че Дурхан Мустафа е депозирал заявление за прекратяване пълномощията на народен представител.„Като човек, постигал изборни победи в екип и с честно състезание, днес не мога да приема служебна победа, каквато би била влизането ми в Народното събрание след напускането на Камен Костадинов. Затова и взех решението да последвам неговия пример и да се откажа от мястото си на народен представител от Бургас“, посочва Дурхан Мустафа в специално изявление, разпространено от  пресцентъра на партията.Дупхан Мустафа пояснява, че остава в ДПС като член на Централното оперативно бюро и като част от ръководството на партията ще продължава да отстоява ценностите, които вярва, че трябва да присъстват в политиката.Дългогодишният депутат от движението Камен Костадинов се отказа от мястото си в парламента, заради пренареждане на листата в Бургас. Причината беше „феноменът 15:15“ и  на Ангел Исаев. До оставката на Костадинов се стигна, след като от  ДПС поискаха Исаев да се откаже от депутатското си място, но той отказа и стана първия независим депутат в 44-тото НС.", "date": "2017.05.03", "title": " Нов депутат от  ДПС се отказа от място си в 44-тото НС"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%b3%d1%80%d1%83%d0%bf%d0%b0-%d0%b7%d0%b0-%d0%b2%d1%8a%d0%be%d1%80%d1%8a%d0%b6%d0%b5%d0%bd-%d0%b3%d1%80%d0%b0%d0%b1%d0%b5%d0%b6-%d0%b2-%d1%88/", "text": "Двама приятели от Варна са задържани за въоръжен обир на денонощен магазин в Шумен, който вдигна на крак полицията в нощта след изборите. Ж.К./23г./ с газов пистолет в ръка заплашил продавачката, а М.М./22г./, който се правел на клиент взел 1 116 лв. оборот и още 150 лв. от дамската й чанта. Двамата са задържани във вторник, признали са този и още грабежи и са освободени с мярка „подписка“.Дни след инцидента полицията разпространи видео и снимки на дръзките грабители, и много граждани се отзовали с информация, но криминалисти успяли да разплетат обира благодарение на частна охранителна камера. Това оповести на брифинг в сряда шефът на ОДМВР-Шумен ст.комисар Ялчън Расим. Камерата била на частен дом в кв.“Гривица“ и заснела возилото на апашите – тъмен „Опел Астра“. Колата била на майката на единия участник.След ареста на престъпното дуо станало ясно, че това е втори техен удар по същия обект. На 28 ноември миналата година те влетяли в магазина и извадили нож срещу продавачката, но тя натиснала паник бутон и те избягали. Сега се върнали по-подготвени със законно притежаван газов пистолет.Издали пред полицаите, че първия път са имали и трети съучастник В.К./22г./, който работи на бензиностанция и в сряда също беше доведен за разпит в Шумен. М.М. пък е служител в букмейкърски пункт, само Ж.К. е безработен.Срещу тримата са повдигнати обвинения за въоръжен грабеж и за опита за грабеж. Изяснява се съпричастността им и към други кражби от хранителни магазини във Варна. Познавали Шумен много добре, гостували в града по повод на спортни състезания.", "date": "2017.05.03", "title": " Задържаха група за въоръжен грабеж в Шумен"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%bc%d0%be%d0%b6%d0%b5%d0%bb%d0%be-%d0%b4%d0%b0-%d0%bd%d0%b0%d0%bf%d1%80%d0%b0%d0%b2%d0%b8-%d0%bf%d1%80%d0%be%d0%bc%d0%b5%d0%bd%d0%b8-%d0%b2-%d0%bf%d0%be/", "text": "Никой водещ функционер на БСП и на ДПС не пожела да коментираНеофициално причината е, че двете опозиционни сили не изключват в състава на Министерския съвет да бъдат направени промени в последния момент и лидерът на ГЕРБ Бойко Борисов да представи утре на президента Румен Радев по-различен списък.От БСП и ДПС припомнят подобен случай преди съставянето на кабинета „Борисов 1“. Тогава вечерта за земеделски министър била спрягана Десислава Танева, докато сутринта за поста бил предложен Мирослав Найденов.Позицията на „Обединени патриоти“ е, че биха коментирали само собствените номинации, но не и тези на коалиционните партньори от ГЕРБ.", "date": "2017.05.03", "title": " Борисов можело да направи промени в последния момент"}
{"url": "https://trud.bg/%d0%be%d1%81%d1%82%d1%80%d0%be%d0%b2%d1%8a%d1%82-%d1%81%d1%82%d0%b0%d0%b2%d0%b0-%d0%ba%d0%bb%d0%b0%d1%81%d0%bd%d0%b0-%d1%81%d1%82%d0%b0%d1%8f/", "text": "Остров Света Анастасия предлага нова изненада за своите посетители. Туристическият комплекс ще се превърне в класна стая на открито. Новата инициатива се казва „Един учебен час на острова“ и е насочена към учениците, които ще имат възможността да се запознаят с историята и природните дадености на това място.Пакетът „Един учебен час на острова“ важи за групи над 20 ученици. Цената за един пасажер е 10 лева. В нея са включени пътуване с кораба „Анастасия“, посещение на музейната експозиция, посрещане и екскурзоводска беседа, сандвич и натурален сок.При група от 20 ученици, двама ръководители пътуват безплатно. Инициативата „Един учебен час на острова“ ще се повежда всеки делничен ден до края на месец юни.", "date": "2017.05.03", "title": " Островът става класна стая"}
{"url": "https://trud.bg/%d0%be%d1%82%d0%ba%d1%80%d0%b8%d0%b2%d0%b0%d1%82-%d0%b8%d0%b7%d0%bb%d0%be%d0%b6%d0%b1%d0%b0-%d0%bd%d0%b0-%d1%80%d0%b5%d1%82%d1%80%d0%be-%d1%84%d0%be%d1%82%d0%be%d0%b3%d1%80%d0%b0%d1%84%d1%81%d0%ba/", "text": " С тържествен ритуал пред Паметния знак на загиналите във войните на 6 май в Горна Оряховица ще бъде отбелязан Деня на Храбростта и Празника на българската армия. Тържествената проява ще започне от 10,30 часа навръх Гергьовден.Пред Паметния знак на загиналите във войните горнооряховчани ще бъдат поднесени венци и цветя. В честването на Деня на храбростта ще се включат и военнослужещите от Военно формирование 22 790 в Горна Оряховица. От 12 часа в Клуб „Българско войнство” ще бъде открита изложба на ретро фотографска техника и фотоси, посветени на празника.", "date": "2017.05.03", "title": " Откриват изложба на ретро фотографска техника и фотоси посветени на Гергьовден в горна Оряховица"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%b2%d0%b0%d1%80%d0%bd%d0%b0-%d0%bd%d0%b0%d1%81%d1%82%d0%be%d1%8f%d0%b2%d0%b0-%d1%80%d0%b5%d0%bc%d0%be%d0%bd%d1%82%d1%8a%d1%82-%d0%bd%d0%b0-%d0%b0/", "text": "Настояваме за удължено работно време, тоест ремонтът на Аспаруховия мост да тече на поне две смени. Това каза кметът на Варна Иван Портних. Според него не било правилно работата по съоръжението да спира в почивните и в празничните дни.Общината настоява пред агенция“Пътна инфраструктура“ за въвеждане на нова организация на движение, за да се избегнат кошмарните задръствания.“Мога да кажа, че не сме доволни от организацията, която е създадена до момента. Още предната седмица сме предоставили план за движение, който да облекчи трафика. Третата лента в посока Аспарухово-Варна  да бъде обособена в самостоятелна и да е в посока от Варна към „Аспарухово“, каза още Портних. Както обещаха от АПИ срокът за приключване на втория етап от ремонта на Аспаруховия мост трябва да е в края на юни. Но се очаква активният туристически сезон да започне още до  средата на следващия месец. Община Варна даде 200 000 лева от бюджета си с решение на местния парламент за ремонтните дейности на пътното съоръжение, което свързва града с кв.“Аспарухово“ и е без алтернатива на движението за Бургас и обратно.", "date": "2017.05.03", "title": " Кметът на Варна настоява ремонтът на Аспаруховия мост да се прави на 2 смени"}
{"url": "https://trud.bg/%d1%81%d0%b0%d0%bd%d0%b8%d1%80%d0%b0%d1%82-26-%d0%b1%d0%bb%d0%be%d0%ba%d0%b0-%d0%b2%d1%8a%d0%b2-%d0%b2%d0%b0%d1%80%d0%bd%d0%b0/", "text": "В момента санират 26 блока във Варна. Има регистрирани 112 сдружения на собственици на кооперации. 34 са  сключените договори за целево финансиране с Българската банка за развитие, има искания за още 71. Данните станаха известни по време на официалното откриване на първия изцяло завършен саниран блок в квартал „Чайка“.Той е строен през 1964-1966 г., но вече като нов-с топлоизолация, минерална мазилка, входни алуминиеви врати, PVC  дограма, изградена е мълниезащитна инсталация.„Обликът на блока е различен, което опровергава лъжите за санирането. Променят се условията на живот за хората, забелязва се повишаване на търсене на апартаменти в обновените кооперации, защото санирането повишава цените на имотите. Позитивните ефекти са видими“, каза на откриването кметът Иван Портних. Общата цена на изпълнение на договора с фирмата-изпълнител на санирания блок е близо 975 000 лв.Тази година предстои саниране и на общинска и държавна инфраструктура – на 3 детски градини, 7 училища и 2 професионални гимназии, посочи кметът.", "date": "2017.05.03", "title": " Санират 26 блока във Варна"}
{"url": "https://trud.bg/%d0%b7%d0%b0%d0%bf%d0%be%d1%87%d0%bd%d0%b0%d1%85%d0%b0-%d0%bf%d1%80%d0%b5%d0%b3%d0%be%d0%b2%d0%be%d1%80%d0%b8%d1%82%d0%b5-%d0%bc%d0%b5%d0%b6%d0%b4%d1%83-%d0%b5%d1%80%d0%b4%d0%be%d0%b3%d0%b0%d0%bd/", "text": "Държавният глава на Руската федерация Владимир Путин посрещна в черноморския курортен град Сочи турската делегация, начело с президента Реджеп Тайип Ердоган, предава .Путин приветства турския си колега и му благодари, че е приел поканата за посещение в Сочи. На свой ред Ердоган отбеляза, че лидерите на двете страни имат добра възможност да обсъдят както аспектите от двустранното сътрудничество, така и регионалните въпроси.„Уверен съм, че стъпките, които направим заедно, че променят съдбата на целия регион“, заяви турският лидер.", "date": "2017.05.03", "title": " Започнаха преговорите между Ердоган и Путин в Сочи"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%b2-%d0%b1%d1%83%d1%80%d0%b3%d0%b0%d1%81-%d1%81%d0%b5-%d1%81%d0%b0%d0%bc%d0%be%d1%81%d0%b5%d0%b7%d0%b8%d1%80%d0%b0/", "text": "Прокуратурата се е самосезирала за осквернения паметник на жертвите на комунизма в Бургас. , изрисуван върху му с черен графит. От СДС излязоха с декларация, че актът е престъпление. Паметникът, в центъра на Бургас, бе направен по инициатива на партията и завършен преди месец. Започва проверка, която ще бъде извършена от 01 РУ при ОД на МВР по случая, съобщават от държавното обвинение.Ден след скандала, из Бургас се заговори че в него е замесена бивша директорка на гимназия в града, но тя отрече пред журналисти. Въпреки, че ясно се вижда на камерата, жената твърдяла, че била там случайно, видяла оскверняването, извършено от младежи, но нямала у себе си мобилен телефон да се обади на 112.", "date": "2017.05.03", "title": " Прокуратурата поема скандал с осквернен паметник в Бургас"}
{"url": "https://trud.bg/%d0%ba%d0%be%d0%bd-%d1%80%d0%b8%d1%82%d0%bd%d0%b0-%d0%b4%d0%b2%d0%b5-%d0%b4%d0%b5%d1%86%d0%b0-%d0%b5%d0%b4%d0%bd%d0%be%d1%82%d0%be-%d1%81-%d0%be%d0%bf%d0%b0%d1%81%d0%bd%d0%be%d1%81%d1%82-%d0%b7/", "text": "Две деца от новозагорското с.Ценино са били приети в областната болница в Сливен с контузни рани по главите. Момчетата – на 13 и 17 години – са били наритани от кон – научи „Труд“. Информацията бе потвърдена от лечебното заведение.Инцидентът станал около 17 ч. на 2 май. Вуйчото на момчетата, мъж на 42 години, се прибрал в селото с нова каруца и кон, които купил от Нова Загора. Спрял каруцата пред местната кръчма и влязъл вътре, за да се черпи. През това време племенниците му подкарали талигата. Удряли силно животното, за да бяга по-бързо.Конят започнал да буйства. Със задните си копита ударил и двете деца. На място бил извикан екип на спешния център в Нова Загора. Докато пренасяли по-малкото момче, то буйствало в резултат на нараняването си. Избухнал скандал.Бащата се нахвърлил върху медиците и се опитал да ги удари, защото не били усмирявали детето му. От Нова Загора и двамата пострадали са били транспортирани в областната болница. 13-годишното момче е било прието в неврохирургията с опасност за живота от тежката черепно-мозъчна травма. Благодарение на лекарите-специалисти в Сливен, както и на бързата реакция на спешния екип от Нова Загора, момчето било спасено. То е оставено на лечение в здравното заведение. По-големият му брат е бил изписан ден след инцидента, тъй като нараняванията му били по-леки и не се налагало да бъде хоспитализиран.", "date": "2017.05.03", "title": " Кон ритна две деца, едното – с опасност за живота"}
{"url": "https://trud.bg/155-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d0%b2%d0%be%d0%b5%d0%bd%d0%bd%d0%b8-%d1%89%d0%b5-%d0%bf%d0%be%d1%81%d1%80%d0%b5%d1%89%d0%bd%d0%b0%d1%82-6-%d0%bc%d0%b0%d0%b9-%d0%bd%d0%b0/", "text": "Заместник-министърът на отбраната Стефан Петров и началникът на отбраната генерал-лейтенант Андрей Боцев поздравиха българските военни контингенти зад граница по повод предстоящия Ден на храбростта и празник на Българската армия 6 май, съобщиха от МО.Във видеоконферентна връзка днес, 3 май, заместник-министър Стефан Петров изказа благодарност към българските военнослужещи за всеотдайната им и достойна служба и техния принос за стабилизиране на мира и установяване на демократичните ценности в горещи точки на света. „Високо ценим вашия принос за издигане авторитета на Българската армия сред съюзниците и очакваме да се върнете здрави, в пълен състав и натрупали безценен опит, който да споделите с вашите колеги“, с тези думи заместник-министър Стефан Петров се обърна към българските военнослужещи.Благодаря ви за куража да служите във високорискова среда, за сериозното отношение към обстановката, за професионализма и отговорността при изпълнение на задачите. Макар на хиляди километри оттук, вие ще бъдете с нас на празника, защото сте воини, с които можем и трябва да се гордеем. Това заяви началникът на отбраната генерал-лейтенант Андрей Боцев в обръщението си към националните командири на военните контингенти, изпълняващи мисии зад граница в Афганистан, Босна и Херцеговина, Косово, Мали и Грузия. „Със своята мисия на практика показвате, че Българската армия е в състояние да бъде надежден съюзник, който изпълнява успешно и с чест своите съюзнически задължения”,допълни генерал-лейтенант Боцев.Поздрави за 6 май и пожелания за здраве и успехи отправиха и командващият на Съвместното командване на силите генерал-лейтенант Любчо Тодоров, както и заместник-министърът на отбраната Любомир Пеев.Във видеоконферентната връзка участваха полковник Христо Атанасов, национален командир на 33-и български военен контингент, участващ в мисията на НАТО „Решителна подкрепа“ в Афганистан; майор Бончо Бонев, заместник-национален командир на контингента от Въоръжените сили на Република България, участващ в операцията на Европейския съюз в Босна и Херцеговина „АЛТЕЯ“; подполковник Цветан Карабойчев, национален командир на контингента, участващ в операцията на Стабилизиращите сили на НАТО в Косово; подполковник Владимир Иринков, командир на българския контингент в операцията на Европейския съюз в Мали, полковник Маргарит Михайлов, национален командир на операцията на Европейския съюз за военни наблюдатели в Грузия.155 български военнослужещи участват към момента в мисии и операции зад граница. В международната мисия на НАТО в Афганистан „Решителна подкрепа“ за подготовка, съветване и подпомагане участва 33-и български военен контингент с общ състав 108 военнослужещи,дислоцирани в Кандахар и Кабул. Те изпълняват задачи по ежедневни дежурства в различни бази и обекти на НАТО, обучение, съветване и методическо подпомагане на формирования и военнослужещи от Афганистанската национална армия и др. операцията на Европейския съюз (ЕС) в Босна и Херцеговина „АЛТЕЯ“ е най-продължителната досега, в която участва Република България с различни по численост контингенти от 2004 г. насам.В операцията на Стабилизиращите сили на НАТО в Косово – КФОР Българската армия участва с контингент в състав от 21 военнослужещи към днешна дата. Те изпълняват задачи по подпомагане развитие на Косовските сили за сигурност. В Мисията на Европейския съюз за обучение на силите за сигурност на Мали България участва с медицински екип от 2 лекари и 2 медицински специалисти, както и 1 военнослужещ в екипа от съветници в тренировъчната мисия на ЕС. В операцията на ЕС в Грузия страната ни участва с двама наблюдатели, чиято основна задача е патрулиране по административната гранична линия на Грузия с Абхазия.", "date": "2017.05.03", "title": " 155 български военни ще посрещнат 6 май на мисии зад граница"}
{"url": "https://trud.bg/%d1%85%d0%b0%d0%bb%d1%84%d1%8a%d1%82-%d0%bd%d0%b0-%d0%b0%d1%82%d0%bb%d0%b5%d1%82%d0%b8%d0%ba%d0%be-%d0%ba%d0%be%d0%ba%d0%b5-%d0%b2%d0%b5%d1%87%d0%b5-%d1%81%d0%bc%d0%b5-%d0%b1%d0%b8/", "text": "Един от опитните футболисти на „Атлетико“ (Мадрид), полузащитникът Коке, запази хладнокръвие след тежкото поражение с 0:3. Испанският национал вярва, че шансовете за финал в Кардиф все още са живи преди реванша на „Висенте Калдерон“. „Заслужена победа, поздравявам „Реал“ – обяви в джентълменски стил Коке. – Ще стане силен реванш. Неприятно е да паднеш на полуфинал, по-неприятно от финала, но продължаваме да се борим. Това е футбол, а ние вече сме били „Реал“ с Кристиано на „Висенте Калдерон“ с 4:0.“ Испанецът визира двубоя от Примера дивисион от 7 февруари 2015 г., когато точни за отбора на Диего Симеоне бяха Тиаго, Саул Нигес, Антоан Гризман и Марио Манджукич. Аржентинският специалист на свой ред също изрази увереност, че отборът му има сили за подвиг: „Казах на моите момчета, че трябва да забравят този мач колкото се може по-бързо. Много е тежко, но това е футболът. „Реал“ определено бяха по-добри и е необходимо да ги поздравим. Ние обаче ще се борим до самия край!“ Нещо повече – Симеоне е бил пределно ясен в съблекалнята след тежкото поражение. Наставникът е обявил, че е готов да даде почивка на всеки, който не иска да играе на реванша идната сряда. Самият треньор на кралския клуб Зинедин Зидан е наясно, че вторият двубой няма да бъде никак лек. „Ако гледаш крайния резултат, значи сме направили страхотен мач – анализира французинът. – Но все още ни чака реванш. Все още трябва да работим здраво и да се изпотим, за да си запазим място на финала. Със сигурност ще страдаме на техния стадион.“", "date": "2017.05.03", "title": " Халфът на „Атлетико“ Коке:  Вече сме били „Реал“ с 4:0"}
{"url": "https://trud.bg/%d0%bf%d0%be%d0%bb%d0%b8%d1%86%d0%b0%d0%b8-%d1%83%d1%87%d0%b0%d1%82-%d0%bc%d0%b0%d0%bb%d1%87%d1%83%d0%b3%d0%b0%d0%bd%d0%b8-%d0%b4%d0%b0-%d1%81%d1%82%d1%80%d0%b5%d0%bb%d1%8f%d1%82/", "text": "25 деца от 3 и 4 клас на училище „Христо Смирненски” в Берковица преминаха курс на обучение по стрелба. В стрелбището в Монтана под ръководството на главен инспектор Радослава Лекова хлапетата се учеха да целят точно мишени с въздушен пистолет.Малчуганите са възпитаници на Детската полицейска академия в града под връх Ком и вече втора година се подготвят за помощници на пазителите на реда в региона. В област Монтана 263 ученици се обучават в 12 детски полицейски академии.Малките пазители на реда вече могат да оказват първа медицинска помощ, да помагат в спасителни операции при бедствия и пожари, да поставят белезници и да повалят нападатели с хватки за самоотбрана. Част от тях са участвали и в полицейски операции за контрол на движението по пътищата.", "date": "2017.05.03", "title": " Полицаи учат малчугани да стрелят"}
{"url": "https://trud.bg/%d0%bd%d0%b0%d0%bf%d0%b0%d0%b4%d0%bd%d0%b0%d1%85%d0%b0-%d0%bf%d0%be%d0%bb%d0%b8%d1%86%d0%b0%d0%b8-%d0%b2-%d1%80%d0%be%d0%bc%d1%81%d0%ba%d0%b8%d1%8f-%d0%ba%d0%b2%d0%b0%d1%80%d1%82%d0%b0%d0%bb-%d0%b2/", "text": "Униформени полицаи бяха нападнати в ромския кв.”Надежда” в Сливен, докато извършвали проверка по сигнал за силна музика около 23 часа на 2 май. Когато пристигнали на адреса, група мъже извадили брадви, започнали да замерват служителите на реда със стъклени бутилки, почнали да трошат патрулните коли, отправяли закани – съобщиха от ОД на МВР. Един от полицаите е изгубил съзнание, след като в главата му е била счупена бутилка. Пострадалият Петър Петров е в неврохирургията на областната болница, с рани по главата и съмнение за комоцио. Причинена му е средна телесна повреда.„Не знам как ви изглеждам сега, но не се чувствам добре” – заяви Петров от болничната стая. Той разказа, че във вторник през нощта екипът му бил извикан на адрес в гетото заради оплакване от силна музика. Навръщане от сигнала, в друга част на квартала отново чул оглушителна музика. Екипът решил да направи проверка. В този момент дежурният се обадил по телефона и потвърдил и за втория сигнал. Оказало се, че полицаите са подминали дома на нарушителите. Върнали се. Тогава навън излязъл мъж, с множество криминални прояви. „Много проблеми сме имали с него, както и с брат му” – заяви Петров. Мъжете се държали грубо и агресивно. Започнали да викат, че полицията ги тормозела и че музиката се чувала от насрещния имот.Служителите на реда решили да си свършат работата и да направят проверка. „В този момент излезе и брат му, с брадва. Започна да заплашва: „Влезте вътре, ще ви избия!”. Изобщо не съм усетил, като са ме ударили. Изпаднал съм в несвяст. После колегите ми казаха, че срещу мен е била хвърлена бутилка от високо. Като се строшила, разбрали, че в нея е имало течност” – разказа още раненият полицай. На място пристигнало подкрепление от още три полицейски екипа. На следващата сутрин, около 6 часа на 3 май, служители на реда са влезли в квартала, за да установят извършителите на нападението спрямо техния колега.  Акцията е била съгласувана с Районната прокуратура. На служителите на реда била оказана съпротива. „Това е наложило използването на всички законови средства за овладяване на конфликта и недопускане на ескалиране на напрежение” – съобщиха от ОД на МВР. Събрала се гневна тълпа от близо 200 души. Полицаите са използвали стоп-патрони. В ареста са задържани 53-годишният Йордан  М. и 32-годишният му син Асен Х. Асен бил с криминално досие, осъждан е за кражби. Брат му Радко Х., на 28 години, се укривал. Той също е криминално проявен, последното досъдебно производство срещу него е за причиняване на телесна повреда. Има данни, че Радко е ударил с бутилката полицая и го е ранил.Из квартала тръгна мълва, че при инцидента имало пострадало от стоп-патрон 14-годишно момче. „Нямаме такъв пациент” – каза зам.-директора на областната болница д-р Хрисант Хрисантов.„Нямам обяснение за проявената агресия спрямо нас. Когато отидохме, в колата имахме задържано лице. Може това да ги е ядосало, че има техен човек задържан. Аз съм в полицейския участък в „Надежда” от 3 години. От по-старите колеги знам, че когато местните хора те опознаят, няма никакви проблеми. И наистина е така. Като изключим няколко души, които постоянно създават проблеми. Случвало се е и друг път да окажат съпротива и да се опитат да ни нападнат, три или четири пъти, получавали сме леки удари. Но не и това” – каза още раненият Петър Петров.През октомври 2011 г. в „Надежда” бе нападнат екип от двама полицаи, отишли по сигнал за силна музика. В главата на единия от тях също бе счупена бутилка. Полицаят бе приет в реанимацията, с черепно-мозъчна травма, множество прорезни рани, в безсъзнание. Колегата му се отърва с по-леки наранявания. ", "date": "2017.05.03", "title": " Нападнаха полицаи в ромския квартал в Сливен"}
{"url": "https://trud.bg/%d0%b3%d0%b8%d1%82-45-%d0%be%d1%82-%d0%b4%d0%b5%d0%ba%d0%bb%d0%b0%d1%80%d0%b0%d1%86%d0%b8%d0%b8%d1%82%d0%b5-%d0%b7%d0%b0-%d1%83%d1%81%d0%bb%d0%be%d0%b2%d0%b8%d1%8f-%d0%bd%d0%b0-%d1%82%d1%80%d1%83/", "text": "214 129 декларации и уведомления за условията на труд в българските предприятия през 2016 г. са подадени в Инспекцията по труда. Срокът за подаването им приключи на 02.05.2017 г. Подадените през интернет портала документи са 175 437 бр. или 82% от всички, съобщиха от ГИТ.За сравнение година по-рано подадените декларации и уведомления са били 210 374 бр., от които по електронен път в ИА ГИТ са постъпили 162 684 бр. или 77%.Увеличението на броя на подадените декларации и уведомления е индикация за увеличение на ръста на предприятията у нас, което е ефект от раздвижването на икономиката. През 2015 г. подадените документи са били 208 785 бр.Според чл. 15 от Закона за здравословни и безопасни условия на труд, работодателите са задължени ежегодно от 1 януари до 30 април да декларират обстоятелства, свързани с условията на труд в своите предприятия за предходната година. Или да подадат уведомления, ако няма промяна в тези обстоятелства.Декларираните данни се анализират и вземат предвид при определянето на оперативната цел на национално ниво, заложена в ежегодния План за дейността на Агенцията, както и при планирането на Програмите и мерките, предвидени за нейното постигане. Те ще участват и в методиката, по която ще се определя рисковият потенциал на българските предприятия и която се разработва по проект „Оптимизация и иновации в ИА ГИТ“.Декларирането на данните е от полза и за работодателите, тъй като е начин за осъществяване на самоконтрол относно условията на труд в техните предприятия, на базата на който могат да бъдат взети решения за минимизиране на установени значими рискове. В дългосрочен план декларацията създава възможност за работодателите да проследят тенденциите при осигуряване на здраве и безопасност при работа в дружеството, за което отговарят.", "date": "2017.05.03", "title": " ГИТ: 4/5 от декларациите за условия на труд в предприятията са подадени електронно"}
{"url": "https://trud.bg/%d1%85%d0%b2%d0%b0%d0%bd%d0%b0%d1%85%d0%b0-%d0%b1%d0%b5%d0%b3%d1%8a%d0%bb%d1%86%d0%b8-%d0%be%d1%82-%d0%b0%d1%80%d0%b5%d1%81%d1%82%d0%b0-%d0%b4%d0%b0-%d0%be%d0%b1%d0%b8%d1%80%d0%b0%d1%82-%d0%ba%d0%be/", "text": "Двама рецидивисти, всеки с бягство от ареста в досието си, се съюзиха да отмъкнат катализатор от кола в Шумен. За лош късмет на 41-годишните Станчо С. и Йордан Й. в малките часове на нощта шуменец будувал на терасата си и ги видял. Мъжът подал сигнал до полицията и на бул. „Ришки проход“18 за минути пристигнала патрулка. Униформените заварили двамата апаши под „Дайхатсу Териос“ с шуменска регистрация. Двамата още се мъчели да свалят катализатора, целта им била среброто вътре.Станчо С. е оставен в ареста за 72 часа и прокуратурата ще иска постоянен арест. Той има зад гърба си 30 криминални прояви и 16 присъди. През 2006 г. организира успешно бягство от ареста в Шумен, когато с негов авер прокопаха дупка в тухлената стена, ползвайки желязо от кревата. Съучастникът му също има бягство, но от великотърновския арест. Йордан е с 9 присъди и вече е пуснат на свобода с мярка „подписка“, съобщават от шуменската полиция.", "date": "2017.05.03", "title": " Хванаха бегълци от ареста да обират кола"}
{"url": "https://trud.bg/%d0%bd%d0%b0%d1%81%d0%bb%d0%b5%d0%b4%d0%bd%d0%b8%d0%ba%d1%8a%d1%82-%d0%bd%d0%b0-%d0%bb%d0%b8%d0%bb%d1%8f%d0%bd%d0%b0-%d0%bf%d0%b0%d0%b2%d0%bb%d0%be%d0%b2%d0%b0-%d0%bf%d1%80%d0%be%d0%b4%d1%8a%d0%bb/", "text": "Бившият заместник на Лиляна Павлова – Николай Нанков, който поема Министерството на регионалното развитие и благоустройството, заяви в кулоарите на парламента, че ще има ресурс за продължаването на националната програма за саниране.Той все пак направи уговорка, че още не е министър не иска да коментира темата.Нанков напомни, че в коалиционното споразумение между ГЕРБ и Обединените патриоти е залегнала програмата за саниране и тя е основен приоритет. Възможно е програмата да бъде оптимизирана, добави още Нанков.Николай Нанков е роден на 19 декември 1983 г. Той е областен координатор на ГЕРБ за Ловеч. Завършил е магистратура „Регионално развитие и управление“ в СУ „Св. Климент Охридски“, бакалавър със специалност География. В два мандата е избиран за народен представител, зам.-министър на МРРБ и в двата кабинета Борисов.", "date": "2017.05.03", "title": " Наследникът на Лиляна Павлова продължава санирането"}
{"url": "https://trud.bg/%d1%82%d1%83%d1%80%d1%81%d0%ba%d0%b8-%d1%81%d0%b0%d0%bc%d0%be%d0%bb%d0%b5%d1%82-%d0%ba%d0%b0%d1%86%d0%bd%d0%b0-%d0%b0%d0%b2%d0%b0%d1%80%d0%b8%d0%b9%d0%bd%d0%be-%d0%b2-%d0%bc%d0%be%d1%81%d0%ba%d0%b2/", "text": "Самолет на „Търкиш Еърлайнс“ се върна на международното летище „Внуково“ в Москва след сблъсък с ято птици. Това съобщи пред руската агенция  представител на турския национален превозвач.Решението за връщането на машината е взето от съображения за сигурност.„Към настоящия момент е осигурен допълнителен самолет, на който в момента се извършва качване на пасажерите за продължаване на полета до Анталия“, информират от компанията.", "date": "2017.05.03", "title": " Турски самолет кацна аварийно в Москва след сблъсък с ято птици"}
{"url": "https://trud.bg/%d0%b3%d1%80%d1%83%d0%bf%d0%b0-%d0%b8%d0%b9%d0%b3%d1%8a%d0%bb%d1%81-%d0%b4%d0%b0%d0%b4%d0%b5-%d0%bd%d0%b0-%d1%81%d1%8a%d0%b4-%d0%bc%d0%b5%d0%ba%d1%81%d0%b8%d0%ba%d0%b0%d0%bd%d1%81%d0%ba%d0%b8/", "text": "Американската рок група „Ийгълс” даде на съд мексиканския хотел „Калифорния”. Според бандата той неправомерно бил провъзгласен като мястото, възпято в едноименната песен и албум на бандата – „Хотел Калифорния”.Искът на членовете на групата е бил подаден в окръжен съд на американския щат Калифорния.Членовете на бандата в миналото разказаха, че тяхната песен не е била написана за конкретен хотел, а за Америка като цяло. Те настояват да бъде преустановено нарушаването на авторските им права и да им бъдат изплатени компенсации от собствениците на хотела.Гостилницата с 11 стаи в Баха Калифорния била открита през 1950 година и отначало се е казвала „Хотел Калифорния“. После няколко пъти сменяла името си, като за последно била кръстена „Тодос сантос“. През 2001 година сегашните й собственици, канадската двойка Джон и Деби Стюарт, й върнали предишното название. Именно те активно рекламирали хотела си като възпетия в парчето на „Йигълс“ от 1976 година. ", "date": "2017.05.03", "title": " Група „Ийгълс“ даде на съд мексикански хотел „Калифорния“"}
{"url": "https://trud.bg/%d0%bd%d0%b5-%d0%be%d1%82%d0%ba%d1%80%d0%b8%d1%85%d0%b0-%d1%83%d1%80%d0%b0%d0%bd-%d0%b2%d1%8a%d0%b2-%d0%b2o%d0%b4a%d1%82%d0%b0-%d0%bda-be%d0%bb%d0%b8%d0%bd%d0%b3pa%d0%b4/", "text": "Πpeдвapитeлнитe peзyлтaти пoĸaзвaт, чe cъдъpжaниeтo нa ecтecтвeн ypaн в питeйнaтa вoдa нa Beлингpaд e в нopмaтa. Изĸлючeниe пpaви caмo eдин oт ĸaптaжитe – извop Лeгopинeц, нo тoй нe e вĸлючeн във вoдoпpoвoднaтa мpeжa нa гpaдa, съобщава .Дo излизaнeтo нa oĸoнчaтeлнитe peзyлтaти oбaчe, ocтaвa зaбpaнaтa дa ce изпoлзвa вoдa зa пиeнe в нaceлeнитe мecтa ĸpaй Beлингpaд.Житeлитe нa ceлaтa Cвeтa Πeтĸa, Πaшoви, Юндoлa, Гpaшeвo и Meчo ĸopитo мoгaт дa пoлзвaт вoдaтa caмo зa битoви нyжди.", "date": "2017.05.03", "title": " Не откриха уран във вoдaта нa Beлингpaд"}
{"url": "https://trud.bg/%d0%ba%d0%be%d1%81%d1%82%d0%b0%d0%b4%d0%b8%d0%bd%d0%be%d0%b2%d0%b0-%d0%bd%d1%8f%d0%bc%d0%b0-%d0%ba%d0%b0%d0%ba-%d0%b4%d0%b0-%d0%be%d1%82%d0%bd%d0%b5%d0%bc%d0%b0%d1%82-%d1%81%d0%b2%d0%b5%d1%82%d0%be/", "text": "Председателят на Българския олимпийски комитет (БОК) и настояща световна рекордьорка в скока на височина Стефка Костадинова излезе с официална позиция по повод идеята за ревизия и евентуално анулиране на световни рекорди в леката атлетика.„Няма как да отнемат световния рекорд от мен и от България. Когато поставях рекорди ме поздравяваха, сега същите хора искат да ги зачеркнат“, категорична е Костадинова.Тя е категорично заявява:“Намирам предложението за ревизия и евентуално анулиране на световните рекорди за несериозно, некоректно и дори подигравателно. Тук не става дума само за мен, а за всички, които честно и с огромен труд са постигнали нещо значимо в глобален мащаб, записали са своя връх в кариерата, който е и връх в човешките постижения“.„Ако се вземе подобно решение сега, какво гарантира, че след година-две някой няма да поиска пак „пренаписване“ с нови мотиви… Нямам обяснение защо нещо се предлага отново, само месец след като Международната атлетическа федерация (ИААФ) се произнесе категорично против“, акцентира още тя.„Заслужих да бъда отличена със спортен „Оскар“, спечелих 7 световни и 5 европейски титли, олимпийско злато … Това не е случайно извървян път, за да ме подлагат сега на съмнения и ревизии. Това е нещо, с което се гордея като българка и няма как да го зачеркнат с „нови критерии и стандарти“. Освен това този рекорд е на България и няма как да се съглася да отнемат без основание нещо на страната ми“, изтъква българката.", "date": "2017.05.03", "title": " Костадинова: „Няма как да отнемат световния рекорд от мен и от България“"}
{"url": "https://trud.bg/%d0%bf%d0%bb%d0%b0%d0%bc%d0%b5%d0%bd-%d0%b4%d0%b8%d0%bc%d0%b8%d1%82%d1%80%d0%be%d0%b2-%d0%b5-%d0%bf%d1%80%d0%b5%d0%b8%d0%b7%d0%b1%d1%80%d0%b0%d0%bd-%d0%b7%d0%b0-%d0%bf%d1%80%d0%b5%d0%b7%d0%b8%d0%b4/", "text": "Пламен Димитров ще бъде президент на най-голямата обществена организация – КНСБ, и през следващите пет години. Това са решили днес делегатите на осмия конгрес на синдиката, съобщиха от пресцентъра на КНСБ. Негови заместници ще бъдат д-р Иван Кокалов, Пламен Нанков и Чавдар Христов. Пламен Димитров започва като областен координатор на КНСБ, преминава през позиции като изпълнителен секретар и вицепрезидент на организацията. От 2010 година е президент на КНСБ, припомнят от синдиката.Лидерът на Конфедерацията е член на управляващото тяло на Международната организация на труда. До 2014 година, когато е избран, българските синдикати никога не са присъствали в този орган, се посочва в съобщението.Пламен Димитров е член на Изпълнителния комитет на Европейската конфедерация на профсъюзите, на Европейския икономически и социален комитет, на Паневропейския регионален съвет към Международната конфедерация на профсъюзите.Вицепрезидентът на КНСБ Иван Кокалов е изявен български лекар. Специализира рентгенология в Медицинския университет в София и в продължение на няколко години завежда „Рентгеново отделение“ във Втора МБАЛ, София. От 1993 година е председател на Федерацията на синдикатите в здравеопазването. Участвал е в преговорите за здравна реформа на почти всички български правителства след промените. Иван Кокалов е избран за първи път като вицепрезидент на КНСБ през 1998 година.Вицепрезидентът Пламен Нанков отговаря в предишния мандат за най-тежките сектори – „Организация, координация и информация“. Икономист, филолог, Пламен Нанков е в синдикалните структури от 1985 година. От 1997 година е председател на РС Ловеч, а от 1997 до 2012 година – изпълнителен секретар на КНСБ. Избран за вицепрезидент на КНСБ през 2012 година.Вицепрезидентът Чавдар Христов е сред най-изявените юристи в областта на трудовото право в България. Автор е на няколко книги и стотици закони и нормативни промени в българското законодателство. Чавдар Христов е в КНСБ от 1990 г., първоначално като юрист, после – главен експерт, референт по трудово право и ръководител на департамент „Трудово-правна закрила и законотворческа дейност“, изпълнителен секретар, КНСБ. Избран е за вицепрезидент на КНСБ през 2012 година.", "date": "2017.05.03", "title": " Пламен Димитров е преизбран за президент на КНСБ"}
{"url": "https://trud.bg/%d0%b2%d0%be%d0%bb%d0%b5%d0%bd-%d1%81%d0%b8%d0%b4%d0%b5%d1%80%d0%be%d0%b2-%d1%89%d0%b5-%d0%bd%d0%b0%d0%b4%d0%b7%d0%b8%d1%80%d0%b0%d0%b2%d0%b0-%d0%b4%d0%b8%d1%81%d1%86%d0%b8%d0%bf%d0%bb%d0%b8%d0%bd/", "text": "Волен Сидеров се готви да оглави и парламентарната група на „Обединени патриоти“, след като стана ясно, че другите двама съпредседатели – Валери Симеонов и Красимир Каракачанов – отиват в новото правителство като вицепремиери. Пред журналисти в парламента лидерът на „Атака“ обещава да стяга редиците в посока на по-яка дисциплина.„Ще трябва сериозна дейност, Валери Симеонов и Каракачанов са хора с амбиция да покажат, че може в техния сектор да се променят неща към добро. Моята грижа е парламентарната група да е дисциплинирана. Вероятно е да стана председател на парламентарната група, това ще бъде разгледано. Ще внимавам хората да бъдат навреме, да има дисциплина, сериозна работа. мнозинството не е много голямо, така че трябва да сме на линия“, каза Сидеров.По повод партийното разпределение в огласения днес състав на кабинета Волен Сидеров коментира, че не са търсени точни аритметични пропорции, а работещ екип.„Лидерите на ВМРО и НФСБ отиват вицепремиери и това е ясен знак за поемане на отговорност. Те застават като гаранция, че ние се ангажираме, не само гледайки, а с цялата отговорност и съзнанието, че участието във властта носи негативи. Оттук нататък ще трябва много сериозна дейност, да не позволяваме да се гледа на нашата коалиция като службогонене“, каза лидерът на „Атака“.", "date": "2017.05.03", "title": " Волен Сидеров ще надзирава дисциплината на патриотите в парламента"}
{"url": "https://trud.bg/%d1%84%d1%83%d1%80%d0%b3%d0%be%d0%bd%d1%8a%d1%82-%d0%be%d1%82-9-%d1%82%d0%b8%d1%8f-%d0%b5%d1%82%d0%b0%d0%b6-%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d0%be%d1%86%d0%b5%d0%bb%d1%8f-%d0%b2/", "text": "Фургонът, който кацна на деветия етаж в блок 16 в ЖР „Тракия” още през 2012 г., оцеля в съда, съобщи пловдивският вестник . С него е разширен с още едно помещение с размери 5,36 м на 2,77 метра апартамент № 28 в жилищната сграда.Кметът на района Костадин Димитров издава заповед за премахването на незаконното допълнително застрояване на 17 ноември м. г. . Собствениците обжалват и на 27 април т. г. Административният съд се произнася в тяхна полза с мотива, че става дума за строителство трета категория, което е в компетенциите на ДНСК. В заповедта строежът е определен като четвърта категория, която според Закона за устройство на територията е в правомощията на съответните общини.„ДНСК ни дадоха указания ние да издадем заповедта за събарянето, сега ще трябва да им пишем и да им обясним, че те ще трябва да се заемат със случая”, коментира Костадин Димитров.Фургонът е поставен над метална скара на терасата на долния етаж. Той е залепен към спалнята на 28-и апартамент и между двете помещения е избита врата. Сградата на блока е стъпаловидна и така допълнителното помещение е изградено на място, на което преди не е имало нищо.Авторите на иновативната идея за разширяване на жилищното пространство са представили съгласуван с предишната администрация на „Тракия” проект за ремонт на покривна тераса, граничещ с апартамента им. Тъй като случилото се далеч надхвърля идеята за ремонт на тераса, спор дали става дума за незаконно строителство няма. Оттук нататък на ход е ДНСК.", "date": "2017.05.03", "title": " Фургонът от 9 тия етаж в Пловдив оцеля в съда"}
{"url": "https://trud.bg/%d0%b2%d0%b0%d0%bb%d0%b5%d0%bd%d1%82%d0%b8%d0%bd-%d1%80%d0%b0%d0%b4%d0%b5%d0%b2-%d1%81%d0%bf%d0%b5%d1%86-%d0%bf%d0%be-%d0%b1%d0%be%d0%b5%d0%bf%d1%80%d0%b8%d0%bf%d0%b0%d1%81%d0%b8-%d0%bf%d0%be%d0%b5/", "text": "Депутат в 42-то НС и бивш заместник-министър на отбраната ще е новият министър на вътрешните работи. Валентин Радев Валентин Радев е експерт по-скоро в областта на отбраната. В парламента беше зам.-председател на комисията по отбрана, а в министерството отговаряше за ресора по утилизация на старите боеприпаси.Радев е роден през 1958 година в град Елин Пелин.Завършил е Висшето военно артилерийско училище в Шумен с магистърска степен, офицер по артилерийско въоръжение – инженер по боеприпаси и химия на взривните вещества. Аспирантурата му е по аеродинамика и балистика. Магистър е по икономика от УНСС.Има няколко специализации в Русия, Канада, Чехия и Германия. Бил е директор на Института за перспективни изследвания на отбраната, както и председател е на Сдружението на специалистите по боеприпасите в България.Научната продукция на Валентин Радев се изразява в над 130 публикации, 17 изделия с военно предназначение, всички внедрени в редовно производство и приети на въоръжение, 6 патента, 2 промишлени дизайна, 1 марка и 17 предложеиня с полезен ефект.", "date": "2017.05.03", "title": " Валентин Радев – спец по боеприпаси поема МВР"}
{"url": "https://trud.bg/%d0%ba%d1%8e%d1%80%d0%b4-%d0%be%d1%82-%d1%82%d1%83%d1%80%d1%86%d0%b8%d1%8f-%d0%b2%d0%bb%d0%b8%d0%b7%d0%b0-%d0%b2-%d0%b7%d0%b0%d1%82%d0%b2%d0%be%d1%80%d0%b0-%d0%bc%d0%b8%d0%bd%d0%b0%d0%bb-%d0%bd%d0%b5/", "text": "Турски гражданин от кюрдски произход ще лежи 1 г. и 5 месеца в затвора и ще плати 100 лв. глоба заради незаконно преминаване на границата. Това постанови окончателно Добричкият окръжен съд, който потвърди наложеното от Каварненския районен съд наказание на Вейсал Д.На 3 април 32-годишният мъж бил спипан в района на ГКПП Дуранкулак, след като по черен път и без документи влязъл в Румъния. Оказало се, че Вейсал вече има 5-месечна условна присъда от Свиленградския районен съд за същото деяние. Магистратите я приведоха в изпълнение, като добавиха глобата и още 1 г. лишаване от свобода заради рецидива.", "date": "2017.05.03", "title": " Кюрд от Турция влиза в затвора, минал нелегално границата"}
{"url": "https://trud.bg/%d0%b3%d0%b5%d1%80%d0%b4%d0%b6%d0%b8%d0%ba%d0%be%d0%b2-%d1%81%d0%b4%d0%b0%d0%b2%d0%b0-%d0%bd%d0%b0-%d0%b1%d0%be%d1%80%d0%b8%d1%81%d0%be%d0%b2-%d1%83%d1%82%d1%80%d0%b5-%d0%b2-13-%d1%87/", "text": "Утре в Гранитната зала на Министерския съвет ще се състои церемонията по приемственост в изпълнителната власт. Предвидено е тя да започне около 13 часа, след като Народното събрание утвърди структурата и състава на новото правителство, съобщава пресслужбата на Министерския съвет.", "date": "2017.05.03", "title": " Герджиков сдава на Борисов утре в 13 ч"}
{"url": "https://trud.bg/ek-%d0%ba%d0%be%d0%bc%d0%b8%d1%81%d0%b8%d1%8f%d1%82%d0%b0-%d0%bf%d1%80%d0%b5%d0%bf%d0%be%d1%80%d1%8a%d1%87%d0%b0-%d0%b7%d0%b0%d0%bf%d0%be%d1%87%d0%b2%d0%b0%d0%bd%d0%b5-%d0%bd%d0%b0-%d0%bf%d1%80%d0%b5/", "text": "Днес колегиумът на членовете на Комисията изпрати на Съвета препоръка за започване на преговорите по член 50 с Обединеното кралство. Тя включва проект на указания за водене на преговори, се казва в съобщение от пресслужбата на Европейската комисия.Този правен мандат следва приетите в събота политически насоки на Европейския съвет и съдържа необходимите подробности за провеждането на първия етап на преговорите. Текстът отразява двуетапния подход, предложен от лидерите на 27-те държави членки, и дава приоритет на въпросите, които е необходимо да бъдат обсъдени, за да се осигури организирано оттегляне на Обединеното кралство от Европейския съюз.Указанията за преговори обхващат четири основни области. Първият приоритет на преговорите е да се запазят статутът и правата на гражданите — както на гражданите на ЕС-27 в Обединеното кралство, така и на гражданите на Обединеното кралство в ЕС-27 — и на техните семейства. В препоръката на Комисията също така се посочва ясно, че е необходимо да се постигне съгласие относно принципите на финансовото споразумение, преди да бъде възможно да се премине към втория етап на преговорите. Преговорите по никакъв начин не следва да подкопават Белфасткото споразумение. Следва да се намерят начини да се избегне създаването на „твърда“ граница на остров Ирландия. Накрая, следва да се постигнат договорености по отношение на управлението на споразумението за оттегляне и уреждането на спорове.Мишел Барние, водещ от името на ЕС преговорите по член 50 с Обединеното кралство, заяви: „С днешната ни препоръка сме на път да гарантираме, че оттеглянето на Обединеното кралство от Европейския съюз се осъществява по установен ред. Това е в интерес на всички. Веднага след като Обединеното кралство има готовност, ще започнем конструктивни преговори“.Днешната препоръка ще бъде изпратена на Съвета, като се очаква да бъде приета от Съвета по общи въпроси на 22 май.", "date": "2017.05.03", "title": " EK: Комисията препоръча започване на преговорите по член 50 с Обединеното кралство"}
{"url": "https://trud.bg/%d0%b1%d0%be%d0%b8%d0%bb-%d0%b1%d0%b0%d0%bd%d0%be%d0%b2-%d0%b1%d0%b8%d0%bb-15-%d0%b3%d0%be%d0%b4%d0%b8%d0%bd%d0%b8-%d0%b4%d0%b8%d1%80%d0%b5%d0%ba%d1%82%d0%be%d1%80-%d0%b2-%d1%85%d0%b0%d1%81%d0%ba/", "text": "Досегашният заместник-министър на културата Боил Банов ще поеме титулярния пост в третото правителство, оглавявано от Бойко Борисов.Банов, който е театрален режисьор по образование, бе избран за заместник от Мартин Иванов в служебния кабинет на Георги Близнашки през 2014 г., но остана на поста и в следващите две правителства. В ресора му бяха училищата по изкуствата, киното и сценичните изкуства, където е и главната му експертиза.Роден  е на 26 май 1971 г. в София в семейството на театралния актьор Васил Банов. От 1978 г. учи в Седмо СОУ „Свети Седмочисленици“. Завършва „Режисура за драматичен театър” в НАТФИЗ „Кръстьо Сарафов”, където се дипломира като магистър през 1999 г. Следвал е и в СУ „Св. Климент Охридски” – специалност „Културология”.Боил Банов е 15 години директор на Драматично-куклен театър „Иван Димов“ – Хасково. Театърът получи отлична оценка от Министерството на културата. Той бе класиран в категория драматично-куклени театри, където  със 106 точки заема трето място след столичните  Театър 199 “Валентин Стойчев” и Младежки театър “Николай Бинев”.Като режисьор Банов поставя в Народния и Сатиричния театър, „Сълза и смях“ и театър „Иван Димов“. Сред по-известните му постановки са: „В полите на Витоша” и „Когато гръм удари” от П. К. Яворов, „Вампир” от А. Страшимиров, „Сако от велур” от Станислав Стратиев, „Пет жени в еднакви рокли” от Алън Бол.“", "date": "2017.05.03", "title": " Боил Банов бил 15 години директор в Хасково"}
{"url": "https://trud.bg/25-300-%d0%bb%d0%b5%d0%b2%d0%b0-%d0%b3%d0%bb%d0%be%d0%b1%d0%b0-%d0%b7%d0%b0-%d0%bb%d0%b5%d0%b2%d1%81%d0%ba%d0%b8/", "text": "„Левски“ отнесе санкция в размер на 25 300 лева от Дисциплинарната комисия на Българския футболен съюз заради изцепките на феновете в двубоя срещу ЦСКА. Освен това сектор А на „Герена“ ще бъде затворен за един мач.Разбивка на глобитеЗа издигнатата свастика наказанието е наполовина, защото е била свалена почти на момента – 19 000 лв. плюс още 6 300 за нерегламентирано използване на пиротехника и бомбички, както и за хвърлени предмети с последствия (три пострадали лица). „Левски“ е наказан и с лишаване от домакинство, но каквато е практиката в последните години санкцията е заменена със затваряне на сектор „А“, където бяха безредиците по време на двубоя.Другите санкцииСанкцията за ЦСКА е 4 300 лв. Роман Прохазка и Кристиян Малинов отнесоха по три мача наказание за участието си в спречкване в края на двубоя.От „Герена“„Не толерираме всякакви прояви от такова естество и споделихме нашето очакване да продължаваме да работим с фенските организации такива случки да не се повтарят – заяви изпълнителният директор на „Левски“ Красимир Иванов. – Няма как да не сме притеснени от санкцията. Да разклати финансовото състояние – не, но със сигурност ще бъде неприятен удар.“", "date": "2017.05.03", "title": " 25 300 лева глоба за „Левски“"}
{"url": "https://trud.bg/%d1%88%d1%83%d0%bc%d0%b5%d0%bd%d1%81%d0%ba%d0%b8%d1%8f%d1%82-%d0%bc%d1%83%d0%b7%d0%b5%d0%b9-%d0%bf%d1%83%d1%81%d0%bd%d0%b0-%d0%b1%d1%80%d0%b0%d0%b9%d0%bb%d0%be%d0%b2-%d0%bf%d1%8a%d1%82%d0%b5%d0%b2/", "text": "Регионалният исторически музей в Шумен разработи пътеводител на брайлово писмо и тактилни карти с изображения на най-интересните находки от централната експозиция. Специализираното издание е предназначено за хората със специфични зрителни увреждания – посетители с намалено или напълно изгубено зрение.Пътеводителят е голямо улеснение за незрящи и съдържа синтезирана информация за различни исторически периоди, застъпени в експозиционните зали на музея. Чрез специално разработени изображения върху специална подуваща се хартия са пресъздадени и някои експонати от различните исторически епохи. Те са придружени от описания на брайлов език, които да улеснят „виждането“ на експонатите. Техни характерни детайли са предадени и с уголемен шрифт. Шуменският музей има над 110-годишна история. Във фондовете му се съхраняват над 150 000 паметника на културата от халколита до наши дни, от които 15 000 са показани в експозиционните зали.Основен партньор при подготовката на изданието е Националният център за рехабилитация на слепи – Пловдив. Брайловият пътеводител се издава с финансова подкрепа на  Общински фонд „Култура“ и собствени средства на музея.", "date": "2017.05.03", "title": " Шуменският музей пусна брайлов пътеводител"}
{"url": "https://trud.bg/%d1%83%d0%b5%d1%84%d0%b0-%d1%81-%d0%bd%d0%be%d0%b2%d0%b0-%d1%81%d0%b8%d1%81%d1%82%d0%b5%d0%bc%d0%b0-%d0%b7%d0%b0-%d0%b4%d1%83%d0%b7%d0%bf%d0%b8%d1%82%d0%b5/", "text": "Нов експеримент във футбола бе въведен от европейската футболна асоциация. От УЕФА разкриха, че на стартиралото в сряда европейско първенство до 17 години в Холандия ще има нова система при изпълнение на дузпите. Въведението ще влезе в сила в елиминационната фаза, когато крайният победител в даден мач ще бъде определян след наказателни удари. За разлика от сегашните изпълнения от бялата точка при подобен развой, когато отборите се редуват, системата АББА цели да премахне предимството на започващия пръв. Така първата дузпа ще изпълнява отбор „А“, след това отбор „Б“ ще бие втората и третата, после „А“ ще има право да изпълнява четвъртата и петата, „Б“ – шестата и седмата, и така, докато двата тима не бият отново по пет дузпи. Системата е същата, каквато се използва в тайбрека в мачовете по тенис, когато състезателите се редуват на сервис. Ако нововъведението докаже ефективността си, ще бъде утвърдено и за мачовете на представителните отбори.", "date": "2017.05.03", "title": " УЕФА с нова система за дузпите"}
{"url": "https://trud.bg/%d0%b1%d0%b8%d1%81%d0%b5%d1%80-%d0%bf%d0%b5%d1%82%d0%ba%d0%be%d0%b2-%d1%88%d0%b5%d1%84-%d0%bd%d0%b0-%d0%bd%d0%be%d0%b8-%d1%81-%d0%b4%d0%b2%d0%b0-%d0%bc%d0%b0%d0%bd%d0%b4%d0%b0%d1%82%d0%b0-%d0%b2/", "text": "Управителят на НОИ Бисер Петков е новият министър на труда и социалната политика, стана ясно пот публикувания днес списък със състава на новия кабинет.На икономиста с богат опит в социалната сфера се пада да изиграе значима роля в реализирането на обещанията за ръст на пенсиите и доходите.В разгара на миналото лято Петков бе преизбран единодушно от Народното събрание за управител на Националния осигурителен институт (НОИ), преди депутатите да излязат във ваканция. За него гласуваха 151 народни представители, нямаше “против” и “въздържали се”. Напрежение между партиите видимо липсваше, мина дори и без обичайната драма при изслушването му в парламента.Бисер Петков е роден през 1963 г. в Монтана.През 1987 г. завършва специалността “Икономика и организация на вътрешната търговия” в Университета за национално и световно стопанство. Има висше икономическо образование – степен “магистър”. Участвал е в редица специализации и обучения, сред които „Икономика на предприятието” във Виенския университет, Австрия, „Публични финанси” в Университета на гр. Лестър, Англия, както и краткосрочни специализации, организирани от Института на Световната банка по въпроси на пенсионната реформа. Доктор е по икономика.През м. март 2003 г. е избран от Народното събрание за заместник-председател на Комисията за финансов надзор, ръководещ управление „Осигурителен надзор” и заема този пост до м. май 2009 г.Има над 30 научни публикации, в т.ч. учебници, монографии и др. Владее английски език. Ползва немски и руски. Семеен, с две деца.", "date": "2017.05.03", "title": " Бисер Петков – шеф на НОИ с два мандата влиза в социалното министерство"}
{"url": "https://trud.bg/%d0%b4%d0%b6%d0%be%d1%88%d1%83%d0%b0-%d1%89%d0%b5-%d0%b1%d1%80%d0%b0%d0%bd%d0%b8-%d1%82%d0%b8%d1%82%d0%bb%d0%b0%d1%82%d0%b0-%d1%81%d1%80%d0%b5%d1%89%d1%83-%d0%bf%d1%83%d0%bb%d0%b5%d0%b2/", "text": "Носителят на поясите на Световната боксова асоциация (WBA), Международната боксова организация (IBO) и Международната боксова федерация (IBF) Антъни Джошуа ще даде мач на Кубрат Пулев тази година, обяви мениджърът на британеца Еди Хърн. Преди победата на Антъни над Владимир Кличко обаче от лагера на шампиона пуснаха версията, че търсят касови мачове и са готови да се откажат от пояса на IBF. „Титлата на IBF е първата на Антъни и той не иска да се разделя с нея – заяви Хърн пред „Таймс“. – Затова мач с Пулев ще има, но може да е след евентуален реванш с Кличко.“", "date": "2017.05.03", "title": " Джошуа ще брани титлата срещу Пулев"}
{"url": "https://trud.bg/%d0%bd%d0%be%d0%b2%d0%b8%d1%8f%d1%82-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bd%d0%b0-%d0%be%d0%ba%d0%be%d0%bb%d0%bd%d0%b0%d1%82%d0%b0-%d1%81%d1%80%d0%b5%d0%b4%d0%b0-%d0%b8-%d0%b2%d0%be/", "text": "Новият министър на околната среда и водите, оповестен от списъка на третия кабинет на Борисов,  Нено Димов е роден в София на 20 септември 1964 година. Завършва Френска езикова гимназия – София през 1983, а през 1990 година и Факултета по математика и информатика на СУ „Климент Охридски“, където се дипломира като магистър по математика.От 1991 до 1993 година работи в Националния център за околна среда и устойчиво развитие, като специалист в направление „Информационно обслужване и печат“, а в периода  1993-1996; началник отдел „Проектиране и програмиране“ в ИОП, 1996-1997; ръководител на проекта на ЕС „КОРИН Въздух“, член на работната група на UN/ECE по емисионни инвентаризации, 1992-1997; доктор по физика 1997.През 1997 година става Главен секретар на Министерството на околната среда и водите. В кабинета на Иван Костов е и заместник-министър на околната среда и водите.Бил е член на УС на Европейската агенция по околна среда, а в периода 1999 – 2001 година е  главен преговарящ за Околна среда в преговорите за членство в ЕС.Директор на дирекция „Програмиране и информация“ към ИАОС, 2001-2002; научен сътрудник І ст. в БАН, 2002.Политическата му кариера започва през 2001 година, когато е заместник-председател на общинската организация на СДС в Овча Купел. Димов е сред учредителите на партия Демократи за силна България и  член на Националното ръководство на ДСБ.Депутат от София е в 40-ото Народно събрание от Парламентарната група на ДСБ. Бил е член на Комисията по икономическа политика; член на Комисията по бюджет и финанси.Има 14 участия с научни доклади в международни конференции в Европа и САЩ и  8 участия в дългосрочни международни проекти, 1992-2003.Ползва френски и английски език.", "date": "2017.05.03", "title": " Нено Димов е бил заместник на Евдокия Манева при Иван Костов"}
{"url": "https://trud.bg/%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d0%b4%d0%b0%d0%b4%d0%b5-%d0%b2%d0%b8%d1%81%d0%be%d0%ba%d0%b0-%d0%be%d1%86%d0%b5%d0%bd%d0%ba%d0%b0-%d0%b7%d0%b0-%d1%80%d0%b0%d0%b1%d0%be/", "text": "„Работихте за каузата България и затова постигнахте тези резултати, които несъмнено ще бъдат оценени високо.“ Това каза президентът Румен Радев по време на срещата си в Гербовата зала на „Дондуков“ 2 с премиера проф. Огнян Герджиков и министрите от служебното правителство, съобщават от пресцентъра на държавния глава.Държавният глава получи от министър-председателя отчета за работата на служебния кабинет. „Това, което се съдържа в папките доказва, че сте направили добрия избор“, заяви проф. Огнян Герджиков.„Основните приоритети, с които започнахте своя кратък мандат, са изпълнени по най-добрия начин“, категоричен беше президентът Румен Радев. Според него служебният кабинет е доказал, че е възможно в България да се провеждат честни избори, в които изборните манипулации и купуването на гласове да бъдат сведени до минимум. „Наваксано е изоставането по подготовката на Българското председателство на Съвета на ЕС“, припомни още той и изрази надеждата си, че философията на приемственост ще бележи предаването на изпълнителната власт към следващото правителство.„Сигурен съм, че предложенията на служебното правителство ще бъдат приети от вашите наследници, защото това е пътят за развитие на България“, категоричен беше държавният глава.Президентът Румен Радев благодари на премиера проф. Огнян Герджиков и на служебните министри за проявената отговорност и отдаденост и им пожела да работят с мисъл за България и в следващите етапи от професионално си развитие.", "date": "2017.05.03", "title": " Румен Радев даде висока оценка за работата на служебното правителство"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%bf%d0%be%d0%b7%d0%b4%d1%80%d0%b0%d0%b2%d0%b8-%d0%bf%d0%bb%d0%b0%d0%bc%d0%b5%d0%bd-%d0%b4%d0%b8%d0%bc%d0%b8%d1%82%d1%80/", "text": "Председателят на ГЕРБ Бойко Борисов поздрави Пламен Димитров за преизбирането му за президент на КНСБ, съобщиха от пресцентъра на партията.„Вие сте човек с голям професионален опит и през последните 26 години сте били лично отдаден на борбата в защита на работещите български граждани. Винаги сме работили в диалог и разбирателство в интерес на трудовите хора в България“, се казва в поздравителния адрес на Борисов до Димитров.Лидерът на ГЕРБ изразява увереността си, че партията ще продължи ползотворната си съвместна дейност с най-голямата синдикална организация в България и занапред.", "date": "2017.05.03", "title": " Бойко Борисов поздрави Пламен Димитров за преизбирането му за президент на КНСБ"}
{"url": "https://trud.bg/%d1%83%d1%87%d0%b5%d0%bd%d0%b8%d0%ba-%d0%b8%d0%b7%d0%b4%d1%8a%d1%85%d0%bd%d0%b0-%d1%81%d0%bb%d0%b5%d0%b4-%d1%81%d0%b1%d0%b8%d0%b2%d0%b0%d0%bd%d0%b5/", "text": "Окръжната прокуратура в Плевен е образувала досъдебно производство  по изясняване на причините,  довели до  смъртта на 14- годишно момче.  Осмокласникът е бил възпитаник на  Основно училище „Хр. Ботев“  в град Славяново. „Образуваното досъдебно производство е за смърт по непредпазливост  – престъпление по чл.124 от НК”, информираха от Апелативната прокуратура във Велико Търново.Трагедията се разиграла на 3 май след обяд. В час по биология е станало сбиване между  двама осмокласника, при което едното момче е паднало на чина, а след това на земята и издъхнало.„Към момента, под ръководството на  прокурор в Окръжна прокуратура-Плевен, се извършват действия по разследването. Иззети са записи от камерите в класната стая. Освидетелстван е ученикът, участвал в сбиването”, допълниха от Апелативната прокуратура в старата столица.", "date": "2017.05.03", "title": " Ученик издъхна след сбиване"}
{"url": "https://trud.bg/%d0%b3%d0%b5%d1%80%d0%bc%d0%b0%d0%bd%d1%81%d0%ba%d0%be%d1%82%d0%be-%d1%81%d0%b5%d0%bb%d1%86%d0%b5-%d0%b3%d0%b5%d0%b4%d1%85%d0%b0%d0%b9%d0%bc-%d0%bd%d0%be%d0%b2%d0%b8%d1%8f%d1%82-%d1%86%d0%b5%d0%bd/", "text": "Развяващото се знаме на Европейския съюз на площада на селцето Гедхайм в Бавария е единствената подсказка защо в това затънтено място са дошли медии от цял свят.Шепа къщи са се сгушили по хълмовете на този лозарски район в Южна Германия, където по полетата се издигат вятърни генератори.През 2019 г., когато е предвидено да приключат преговорите по излизането на Великобритания от Европейския съюз, 89-те жители на Гедхайм ще се окажат в географския център на ЕС, сочат данните на Националния географски институт в Париж, предава                Повечето от тях са научили новината от радиото, каза кметът на близката община Файтсхьоххайм Юрген Гьоц.Гедхайм е твърде малко населено място дори за да има кмет.„Помислихме, че е първоаприлска шега”, забавлява се Гьоц, който е седнал на маса в хотела на селото.Жителите му обаче се гордеят с вниманието, което е привлякъл пасторалният им край и вече са издигнали тъмносиньото знаме със звездите на селския площад.Съпругът ми винаги е казвал, че сме центърът на света”, шегува се Инге Дик от Германската федерация на земеделците.„Според местно поверие Господ целунал Земята веднъж на мястото, където се намира Файтсхьоххайм. Част от него е и Гедхайм”, разказва Гьоц.Жителите на Гедхайм дори са създали група в мобилното приложение за комуникации „Уотсап”, за да привлекат вниманието върху селцето.Най-изненадана от тях е чернокосата фермерка с изсечени черти Карин Кеслер – бъдещият център на ЕС е разположен в нейното поле с рапица.„Жалко обаче, че се получи така заради брекзита”, казва тя относно решението на британците.Според нея едно от основните предимства на ЕС е, че човек може да минава границата, без да го проверяват, като прави тя, когато отива във Франция през ваканцията си.„Освен това баща ми е воювал във Втората световна война. Беше военнопленник във Франция. Има добри причини да ми харесва”, добавя Кеслер за ЕС, който всъщност е създаден, за да обедини исторически врагове.Кеслер с нетърпение очаква момента, в който брекзит ще стане факт, за да покаже на баща си знамето, което тогава ще се вее на полето й, за да обозначава центъра на ЕС. „Ако обаче британците размислят, също ще се радвам”, добавя тя.„Центърът на тежестта” на ЕС се намира в Германия от 1 май 2004 г., когато членовете на ЕС от 15 стават 25, сочат данните на Националния географски институт в Париж.Преди това е бил в Белгия близо десетилетие.От 2004 г. обаче местоположението му на германска земя се сменя няколко пъти. Когато Хърватия се присъединява към ЕС през юли 2013 г., този статут се поема от баварското село Вестернгрунд, на около 60 км северозападно от Гедхайм.С излизането на Великобритания селото губи този статут, за голямо съжаление на кметицата му Бригите Хайм. Понеже откакто центърът е там, „в провинциалната столица Мюнхен знаят, че Вестернгрунд все още е част от Бавария”, казва тя, въпреки че диалектът на жителите му и предпочитанията им към апфелвайн (ябълково вино) ги свързват повече със съседната провинция Хесен.Около 6000 души от 93 страни, включително Австралия и Монголия, са подписали златната книга на общината, която от 2013 г. се съхранява на поляна с редица знамена – на общината, на окръга, на провинцията, на Германия и на ЕС.„Мислехме, че всяка седмица тук ще се изсипват автобуси с китайски туристи. Не се случи”, съжалява местният хлебар Кристоф Бибрих, който е измислил хлебчета във форма на обръч с един „пъп на ЕС” по средата.Той подчертава, че местните жители и преминаващите туристи обичат да излизат на пикник на това място или да се разхождат пеша или с колело по пътеката, която свързва Вестернгрунд… с предишния център на ЕС в община Меерхолц, на 15 км оттам, в провинция Хесен.Жителите на Вестернгрунд и Гедхайм си пожелават едно нещо: следващия път центърът на ЕС да се измести заради присъединяването на нов член, а не заради напускане.„Брекзитът е крачка назад, така не може да се продължава”, смята Бригите Хайм.И, „естествено се надяваме, че Франция няма да тръгне по същия път…”, казва за френските президентски избори, класиралата се за балотажа на които крайнодясна кандидатка Марин льо Пен иска референдум за членството на страната в ЕС.", "date": "2017.05.03", "title": " Германското селце Гедхайм – новият център на ЕС след Брекзит"}
{"url": "https://trud.bg/%d0%b8%d0%b7%d0%be%d0%b1%d1%80%d0%b5%d1%82%d0%b8%d1%85%d0%b0-%d1%85%d0%b0%d0%bf%d1%87%d0%b5-%d0%ba%d0%be%d0%b5%d1%82%d0%be-%d0%b3%d0%be%d1%80%d0%b8-%d0%bc%d0%b0%d0%b7%d0%bd%d0%b8%d0%bd%d0%b8%d1%82/", "text": "Хапче, което постига същия ефект като физическите упражнения – то топи мазнините и увеличава издръжливостта на организма на натоварвания са разработили американски учени,  съобщи.Специалистите от института по биология Солк в Сан Диего са провели експерименти единствено върху опитни мишки. Резултатите са окуражаващи и новият медикамент ще може в скоро време да бъде изписван на хора с наднормено тегло, на хора с увреждания и на сърдечно болни.Екипът на д-р Роналд Евънс разработил експериментална молекула, която въздейства върху гена, отговорен за изгарянето на мазнините. Те са я кръстили GW1516. Опитни мишки, които са водели заседнал начин на живот, третирани с въпросната молекула, са бягали във въртящ се цилиндър в продължение на 270 минути, преди да почувстват умора. А подобна група гризачи, без намесата на GW1516, са се изморили само след 160 минути.Увеличаването на издръжливостта се оказало 70 %. Третирани с GW1516 мишки в продължение на 2 месеца рязко ограничили теглото си и понижили нивото на кръвната си захар.Това дава основание да се допуска, че  субстанцията може да помогне и на диабетиците.", "date": "2017.05.03", "title": " Изобретиха хапче, което гори мазнините"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d1%89%d0%b5-%d0%b8%d0%b3%d1%80%d0%b0%d0%b5-%d1%81-%d0%b1%d1%80%d0%b8%d1%82%d0%b0%d0%bd%d0%b5%d1%86/", "text": "Григор Димитров ще играе срещу британеца Даниел Еванс в първия си мач от демонстративния турнир „Тайбрек Тенс“ в Мадрид днес. В надпреварата ще участват осем тенисисти, а при успех срещу Еванс в следващия мач Димитров ще срещне Лука Пуй (Франция) или Фернандо Вердаско (Испания). Срещите ще се играят по правилата на шампионския тайбрек – до 10 точки, а крайният победител ще прибере 200 000 евро. При дамите пък на корта ще излязат Габрине Мугуруса (Испания), Симона Халеп (Румъния), Агнешка Радванска (Полша), Джоана Конта (Великобритания) и рускинята Мария Шарапова, бивша приятелка на Григор.", "date": "2017.05.03", "title": " Григор ще играе с британец"}
{"url": "https://trud.bg/%d0%bf%d1%83%d1%82%d0%b8%d0%bd-%d1%80%d1%83%d1%81%d0%b8%d1%8f-%d0%b8-%d1%82%d1%83%d1%80%d1%86%d0%b8%d1%8f-%d1%89%d0%b5-%d0%b7%d0%b0%d1%81%d0%b8%d0%bb%d1%8f%d1%82-%d1%81%d1%8a%d1%82%d1%80%d1%83%d0%b4/", "text": "Русия и Турция ще работят за засилване на сътрудничеството по линия на министерствата на отбраната и спецслужбите, включително и в борбата с тероризма, заяви руският държавен глава Владимир Путин по време на пресконференцията след срещата с турския си колега Реджеп Тайип Ердоган, предава РИА Новости.Той отбеляза също, че „при обмяната на мнения относно глобалния и регионалния дневен ред двамата лидери са обърнали сериозно внимание на борбата с международния тероризъм“. „Договорихме се да засилим взаимодействието по това направление по линия на спецслужбите и министерствата на отбраната. В частност, ще продължим практиката на редовно провеждана на междуведомствени консултации по темата“, каза още Путин.", "date": "2017.05.03", "title": " Путин: Русия и Турция ще засилят сътрудничеството в борбата с тероризма"}
{"url": "https://trud.bg/%d0%b2%d0%bb%d0%b0%d0%b4%d0%b8%d0%bc%d0%b8%d1%80-%d0%b2%d1%8a%d0%bb%d0%b5%d0%b2-%d0%bf%d0%b8%d1%82%d0%b1%d1%83%d0%bb%d0%b0-%d1%81%d0%bc%d0%b5%d0%bd%d1%8f-%d0%ba%d1%80%d0%b0%d1%81%d0%b5%d0%bd-%d0%ba/", "text": "Директорът на варненската библиотека Емилия Станева-Милкова и световният шампион по кикбокс Владимир Вълев – Питбула ще влезат в парламента на местата на водача на листата на ГЕРБ в морската столица Лиляна Павлова и Красен Кралев.Павлова става министър за българското председателство на ЕС в новото правителство на Бойко Борисов. Кралев отново ще бъде министър на спорта.Емилия Станева-Милкова и Владимир Вълев са следващите от листата на ГЕРБ за Варна.", "date": "2017.05.03", "title": " Владимир Вълев – Питбула сменя Красен Кралев в парламента"}
{"url": "https://trud.bg/%d1%84%d0%b8%d1%81%d0%ba%d0%b0%d0%bb%d0%bd%d0%b8%d1%8f%d1%82-%d1%80%d0%b5%d0%b7%d0%b5%d1%80%d0%b2-%d1%81%d1%82%d0%b8%d0%b3%d0%bd%d0%b0-126-%d0%bc%d0%bb%d1%80%d0%b4-%d0%bb%d0%b2/", "text": "12,6 млрд. лева стигна фискалният резерв към края на март, показват данните на Министерството на финансите за касовото изпълнение на държавния бюджет и на основните показатели на консолидираната фискална програма за първото тримесечие на 2017 г.Излишъкът в бюджета на касова основа е в размер на 1,05 млрд. лева и се формира основно от излишък в националния бюджет в размер на 983,6 млн. лв., докато при европейските средства е 74,5 млн. лева.Данъчните постъпления, включително приходите от осигурителни вноски, възлизат на 7, 28  млрд. лв., което е 26% от планираните за годината приходи. Спрямо март 2016 г. данъчните постъпления нарастват с 10,5%, или 692,1 млн. лв. В структурно отношение най-значителен ръст се отчита при постъпленията от косвени данъци. Приходите от тях са в размер на 3,71 млрд. лв., което е 26,5% от разчетите за годината. 80 млн. лева е размерът на невъзстановения ДДС към края на март.", "date": "2017.05.03", "title": " Фискалният резерв стигна 12,6 млрд. лв."}
{"url": "https://trud.bg/%d0%bf%d0%be%d0%b2%d0%b5%d1%87%d0%b5-%d0%be%d1%82-50-%d0%bc%d0%b8%d0%bd%d1%8c%d0%be%d1%80%d0%b8-%d0%b7%d0%b0%d1%82%d1%80%d1%83%d0%bf%d0%b0%d0%bd%d0%b8-%d0%b2-%d0%bf%d0%be%d0%b4-%d0%b7%d0%b5%d0%bc/", "text": "Експлозия в мина в Северен Иран е затрупала повече от 50 миньори под земята. Има и загинали, съобщава . Над 10 ранени са били откарани в болница след инцидента в провинция Голестан.Миналата година Иран е добил 1 700 000 тона въглища, по-голямата част от които се използват в местната стоманодобивна промишленост.", "date": "2017.05.03", "title": " Повече от 50 миньори  затрупани под земята"}
{"url": "https://trud.bg/%d0%b0%d1%80%d0%b5%d1%81%d1%82-%d0%b7%d0%b0-%d0%b1%d1%80%d0%b8%d1%82%d0%b0%d0%bd%d0%b5%d1%86-%d1%81-%d0%be%d1%80%d0%b0%d0%bd%d0%b6%d0%b5%d1%80%d0%b8%d1%8f-%d0%b7%d0%b0-%d0%ba%d0%b0%d0%bd%d0%b0%d0%b1/", "text": "Полицаи нахлуха в двора на селска къща и задържаха 54-годишен британец, гледал марихуана в оранжерия. В дома му са открити и пликове с 1,68 кг изсушен канабис.Акцията била миналата седмица в ямболското село Горска поляна, община Болярово. То се намира в Странджа, на няколко километра от границата с Турция. Има само 84 жители, един от които бил британецът Конрад С.Районната прокуратура в Елхово повдигнала две обвинения на чужденеца: за отглеждане на 2779 стръка канабис в ранен стадий и за държане на наркотици. Районният съд му наложил постоянен арест.Конрад С. не за първи път попада зад решетките. През 2013 г. той бил задържан от Ямболския окръжен съд, след като за него се получила европейска заповед за арест. Властите в родината му го издирвали за това, че е причинил катастрофа и избягал от местопроизшествието. Освен това книжката му е била отнета и като за капак опитал да се съпротивлява на британските полицаи. Бил е екстрадиран на Острова, но вчера не стана известно каква присъда е изтърпял там, преди да се върне да гледа канабис в България.", "date": "2017.05.03", "title": " Арест за британец с оранжерия за канабис (ОБЗОР)"}
{"url": "https://trud.bg/%d0%bf%d0%b0%d0%ba-%d1%81%d1%8a%d0%b4%d1%8f%d1%82-%d0%ba%d1%80%d0%b0%d0%b4%d0%b5%d1%86-%d1%81-8-%d0%bf%d1%80%d0%b8%d1%81%d1%8a%d0%b4%d0%b8/", "text": "Районна прокуратура-Пловдив внесе в съда обвинителен акт срещу 22-годишния рецидивист Рангел Й., който влязъл и обрал къща в Стария град като отворил вратата й с отвертка.  До момента той има осем влезли в сила присъди, като повечето от тях са за престъпления срещу собствеността, съобщи.В последното обвинение, повдигнато но Рангел пише, че е „използвал техническо средство“.На 3 февруари 2017 г., около 4,30 часа, обвиняемият Рангел и негов авер (все още неустановен), се разхождали в централната част на гр. Пловдив.Двамата мъже били облечени в черни дрехи, носели черни качулки и ръкавици, за да не оставят следи. Двамата набелязали къща в Стария град. Прескочили оградата и се приближили към входната врата. Обвиняемият Рангел Й. я отворил с отвертка, след което с неговия съучастник влезли във всекидневната на първия етаж.Те взели от стаята два таблета, както и пари в български левове, евро, щатски долари и шведски крони, всичко на обща стойност 1 707 лева. От първия етаж изнесли и торба с дрехи, която изсипали в двора на къщата.След това двамата напуснали къщата, но при преминаване на един от централните булеварди в гр. Пловдив били забелязани от дежурен автопатрул на 4 РУ на МВР-Пловдив. Полицейските служители ги подгонили.Обвиняемият Рангел Й. бил заловен и в него били открити част от откраднатите вещи. Рангел Й. е с взета мярка за неотклонение „задържане под стража“.", "date": "2017.05.03", "title": " Пак съдят крадец с 8 присъди"}
{"url": "https://trud.bg/%d0%be%d0%b3%d0%be%d0%bb%d0%b2%d0%b0%d1%82-%d0%b3%d1%80%d0%b0%d0%bd%d0%b8%d1%86%d0%b0%d1%82%d0%b0-%d1%81-%d1%82%d1%83%d1%80%d1%86%d0%b8%d1%8f-%d0%bf%d0%be%d1%80%d0%b0%d0%b4%d0%b8-%d0%bd%d0%b5%d0%b4/", "text": "Контингент от специални сили на военните е бил изтеглен от границата с Турция. Това стана ясно в сряда при изслушване в Народното събрание на ресорния министър Стефан Янев за нивото на национална сигурност в страната. Депутатът от ГЕРБ Пламен Манушев изрази притеснение, че на мястото на отзованите части няма хора и нямало как да бъдат обучени други на тяхно място, когато се говори за специални сили.Изтеглените военни са 30 души стратегически резерв, които сега се налагало да изпълняват други задачи. Над 200 кадри на армията са подпомагали полицията досега в охраната на границата. През 2017 г. обаче многократно са се увеличили ангажиментите на българските военни заради международното сътрудничество на страната ни, обясни Стефан Янев. По думите му отзоваването на специалните сили е било съгласувано с МВР.Военният министър отчете, че от началото на годината на границата са хванати 294 нелегални мигранти. За сравнение за същия период на  2016 г. са заловени 1459 души, което е със 79,8% по-малко. 133 километра от оградата по границата с Турция са готови. Остават да се построят още 70, стана ясно от отчета на Янев. По думите му съоръжението все още не покрива цялата граница и не дава сто процента гаранция срещу наплива на бежанци.", "date": "2017.05.03", "title": " Оголват границата с Турция поради недостиг на военни (ОБЗОР)"}
{"url": "https://trud.bg/%d1%82%d0%b0%d0%bf%d0%b8-%d0%b2-%d1%81%d0%be%d1%84%d0%b8%d1%8f-%d0%b7%d0%b0%d1%80%d0%b0%d0%b4%d0%b8-%d0%bf%d0%b0%d1%80%d0%b0%d0%b4%d0%b0-%d0%bd%d0%b0-%d0%b0%d1%80%d0%bc%d0%b8%d1%8f%d1%82%d0%b0-%d0%bd/", "text": "Военният парад по случай честването на Деня на храбростта и празника на Българската армия – 6 май, ще затрудни движението в центъра на София. Влизането, престоят и паркирането по десетки улици ще бъде забранено, предупредиха от Столичната община.На 4 май от 8 до 19 ч. са забранени престоят и паркирането по южното локално платно на Околовръстния път между пътен възел “Бояна” и НИМ.До приключване на военния парад са забранени престоят и паркирането на автомобили на пл. “Княз Александър I” и на ул. “Дякон Игнатий” между улиците “Иван Вазов” и “Ген. Гурко”. Това се налага, за да се осигури място за противопожарни автомобили.Вече е в сила забраната за влизане в двете посоки на ул. “Милин камък” между бул. “Джеймс Баучер” и бул. “Свети Наум”. Тя ще падне след края на парада.На сайта на Столичната община е качен пълният списък с всички затворени участъци и часови интервали до 6 май.", "date": "2017.05.03", "title": " Тапи в София заради парада на армията на 6 май"}
{"url": "https://trud.bg/%d1%81%d1%82%d0%b5%d1%84%d0%ba%d0%b0-%d0%ba%d0%be%d1%81%d1%82%d0%b0%d0%b4%d0%b8%d0%bd%d0%be%d0%b2%d0%b0-%d0%b7%d0%b0-%d0%b0%d0%bd%d1%83%d0%bb%d0%b8%d1%80%d0%b0%d0%bd%d0%b5%d1%82%d0%be-%d0%bd%d0%b0/", "text": "Стефка Костадинова излезе с официална позиция по повод идеята за анулиране на световните рекорди в леката атлетика, която президентът на европейската атлетическа централа Свен Арне Хансен отново се опитва да прокара. „За втори пореден път в рамките на 4 месеца съм длъжна да заявя, че намирам предложението за ревизия и евентуално анулиране на световните рекорди за несериозно, некоректно и дори подигравателно – отговаря председателят на Българския олимпийски комитет. – Аз съм скочила 209 см – защо това трябва да се забрави и анулира без причина? Това е нещо, с което се гордея като българка и няма как да го зачеркнат с „нови критерии и стандарти“. Освен това този рекорд е на България и няма как да се съглася да отнемат без основание нещо на страната ми.“", "date": "2017.05.03", "title": " Стефка Костадинова за анулирането на рекордите: Несериозно, подигравка!"}
{"url": "https://trud.bg/%d1%86%d1%8f%d0%bb%d0%be-%d1%81%d0%b5%d0%bc%d0%b5%d0%b9%d1%81%d1%82%d0%b2%d0%be-%d1%81%d0%b5-%d1%80%d0%b0%d0%b7%d0%b1%d0%be%d0%bb%d1%8f-%d0%be%d1%82-%d0%bc%d0%be%d1%80%d0%b1%d0%b8%d0%bb%d0%b8/", "text": "Цяло семейство от пловдивското село Йоаким Груево  се е разболяло от морбили в последните седмици, съобщи .Шарката е покосила първо майката Йорданка Филчева на 20 г. След нея са се разболели момченцето й на 2 годинки и половина и бабата на детето – жена на 38 г. В селото има и още един случай на шарка на момченце на 3 г., което се е заразило при игра с детето от болното семейство.Още 71 случая на болни със съмнение за морбили са регистрирали служителите от Регионалната здравна инспекция в Пловдив в периода от 28 април до 2 май. До момента лабораторно потвърдените случаи са 37. Значителна част от тях са регистрирани в Пловдив – 34, но има доста заболели и в община Раковски – 15 случая и в община Садово – 6.Най-уязвими към заболяването продължават да бъдат децата в ранна възраст. Случаите на заразени до 1 годинка са 28, а до 4 – 23. Специалистите са регистрирали болни от морбили и в зряла възраст – от 45 до 55 г.", "date": "2017.05.03", "title": " Цяло семейство  се  разболя от морбили"}
{"url": "https://trud.bg/10-%d1%80%d1%8a%d1%81%d1%82-%d0%bd%d0%b0-%d1%80%d0%b0%d0%b7%d1%80%d0%b5%d1%88%d0%b8%d1%82%d0%b5%d0%bb%d0%bd%d0%b8%d1%82%d0%b5-%d0%b7%d0%b0-%d1%81%d1%82%d1%80%d0%be%d0%b5%d0%b6/", "text": "София лидер по започнати жилищни сгради, Видин, Кюстендил, Монтана и Смолян на дънотоИздадените разрешителни за строеж на нови жилищни сгради в България се увеличават с 10,1% през първото тримесечие на 2017 г. в сравнение със същия период на предходната година. От януари до март местните администрации са издали разрешителни за строеж на 1093 жилищни сгради с 4692 жилища в тях и 595 048 квадратни метра разгъната застроена площ, показват данните на НСИ. В сравнение с последното тримесечие на 2016 г. разрешителните за строеж намаляват с 2,6%, а жилищата в тях – с 12,3%.Най-голям брой разрешителни за строеж на нови жилищни сгради са издадени в областите София (столица) – 157, следвана от Пловдив (144), Варна (112) и Бургас (94).Столицата е лидер и по предстоящо строителство на нови апартаменти, тъй като най-много жилища предстои да бъдат започнати в областите София (столица) – 1712, Варна – 744, Пловдив – 598, и Стара Загора – 321.През първото тримесечие на 2017 година в страната е започнал строежът на 639 жилищни сгради с 3218 жилища в тях и с 407 719 кв. м обща застроена площ. В сравнение с първото тримесечие на 2016 г. започнатите нови жилищни сгради се увеличават с 6,3%, жилищата в тях – с 23,5%, а разгънатата им застроена площ – с 15,3%.Строителство на най-голям брой нови сгради е започнало в областите: София (столица) – 117 жилищни и 20 други сгради, Пловдив – 84 жилищни и 75 други сгради; Варна – 82 жилищни, 3 административни и 23 други сгради; Бургас – 68 жилищни и 23 други сгради.На дъното на статистиката са четири области, в които за три месеца не е започнало строителството на нито една нова жилищна сграда. Става дума за Видин, Кюстендил, Монтана и Смолян (виж таблицата). С нулев показател Видин присъства и в графата за издадени разрешителни за строеж. Там компания на северозападната област прави Разград.Броят на издадените разрешителни за строеж на административни сгради за периода в страната намалява с 32,6% до 29 сгради. При другите сгради, в които влизат заводи, производствени и логистични бази, има нарастване както на броя на издадените разрешителни за строеж с 37,1% до 1141 сгради, така и на общата им застроена площ.Чужденци с интерес към ваканционни имотиС укрепването на икономиката на България пазарът на ваканционни имоти привлича все повече чужди инвеститори. Заради туризма област Бургас се е превърнала в биещото сърце на имотната индустрия в страната, пише онлайн изданието за имоти TheMoveChannel.com в представяне на инвестиционния пазар в района. В статията се посочва още, че “ниските цени на имотите у нас и ниските лихви по кредитите (средно 4,5%) подкрепят чуждестранния интерес. За британските инвеститори шансът да се компенсира отслабването на паунда след референдума за напускане на ЕС е особено привлекателен”. В същото време международната привлекателност на страната никога не е била толкова голяма, а през март 2017 г. броят на чуждите гости в България се увеличава с над 20%.", "date": "2017.05.03", "title": " 10% ръст на разрешителните за строеж"}
{"url": "https://trud.bg/%d1%82%d1%8a%d1%80%d1%81%d0%b8%d0%bc-%d0%b4%d0%be%d1%81%d1%82%d0%b0%d0%b2%d1%87%d0%b8%d0%ba-%d0%bd%d0%b0-120-%d1%85%d0%b8%d0%bb-%d0%b2%d0%b0%d0%ba%d1%81%d0%b8%d0%bd%d0%b8/", "text": "Срокът на офертата изтича на 1 юни Търгът трябва да набави задължителната 4-валентна имунизацияНов търг за ваксини на обща стойност 3,25 млн. лв. с ДДС обяви Министерството на здравеопазването, след като през март обществената поръчка се провали поради липса на кандидати.Новата включва заявление за необходимия брой 4-валентна ваксина (дифтерия, тетанус, коклюш и полиомиелит), която е задължителна в имунизационния календар и се поставя на 6-годишните деца; ваксина срещу бяс; ваксина срещу коремен тиф. Най-много средства са предвидени за 4-валентната. От нея трябва да се закупят 103 500 броя на стойност 2,9 млн. лв. Необходимите ваксини срещу бяс са 15 000, а срещу коремен тиф – 1500.Общо 120-те хиляди бройки трябва да бъдат разпределени в доставки по 25-35 хиляди на месец до края на годината.Срокът на офертата е до 1 юни, след което ще стане ясно дали този път ще се намерят доставчици за пълния имунизационен календар за 2017 г. Офертите ще бъдат отворени на публично заседание на 2 юни  в сградата на Министерството на здравеопазването.За да реши проблема с планирането на ваксините, служебният екип на здравното ведомство предложи създаването на нормативни промени за подписване на дългосрочни договори с производителите и изграждането на 30-процентов държавен резерв.Проблемът с недостига на имунизации и обезпечаването на нуждите на населението трябва да бъде окончателно решен от екипа на новия министър проф. Николай Петров.", "date": "2017.05.03", "title": " Търсим доставчик  на 120 хил. ваксини"}
{"url": "https://trud.bg/%d0%b0%d0%bb%d0%b1%d0%b0%d0%bd%d1%81%d0%ba%d0%be-%d0%b7%d0%bd%d0%b0%d0%bc%d0%b5-%d0%b2-%d0%bc%d0%b0%d0%ba%d0%b5%d0%b4%d0%be%d0%bd%d1%81%d0%ba%d0%b8%d1%8f-%d0%bf%d0%b0%d1%80%d0%bb%d0%b0%d0%bc%d0%b5/", "text": "Сложи го в кабинета на председателя Талат Джафери, чийто избор ВМРО-ДПМНЕ смята за незаконенТалат Джафери от албанския Демократичен съюз за интеграция (ДСИ) влезе вчера в кабинета на председателя на македонския парламент и сложи албанско знаме на бюрото си и пред картина на известния македонски художник Никола Мартиноски.Присъствието му там е незаконно, също както избора му, обяви вчера ВМРО-ДПМНЕ – партията с най-много депутати в собранието. И се зарече с всички демократични и законови средства да защити държавните и националните интереси.Миналия четвъртък изборът на Джафери за шеф на парламента като част от договорката за коалиция на СДСМ с албанските партии ДСИ, “Беса” и “Алианс за албанците”, които имат 67 депутати в 120-местния парламент, предизвика щурм на парламента от демонстранти и атака срещу депутати. Над 100 души бяха ранени, включително лидерът на СДСМ Зоран Заев, който се надява да получи мандат за съставяне на правителство.По-рано вчера Джафери прие посланика на ЕС в Скопие Самуел Жбогар, който му честити новия пост. Във вторник следобед охраната на парламента откри взривно устройство в коридор на първия етаж, което било от пиратка с фитил, прикрепена с тиксо към голям флакон с газ за пълнене на запалки. Същия ден хиляди протестираха мирно в Скопие срещу правителство на СДСМ с албанските партии.", "date": "2017.05.03", "title": " Албанско знаме в македонския парламент"}
{"url": "https://trud.bg/%d1%82%d1%8a%d1%80%d0%b3%d0%be%d0%b2%d1%86%d0%b8-%d0%bd%d0%b0%d0%b4%d1%83%d0%b2%d0%b0%d1%82-%d0%b4%d0%b2%d0%be%d0%b9%d0%bd%d0%be-%d1%86%d0%b5%d0%bd%d0%b8%d1%82%d0%b5-%d0%bd%d0%b0-%d0%b1%d0%b8%d0%be/", "text": "Търговци спекулират с цените на биопродуктите, заявиха от Българска асоциация „Биопродукти” (БАБ). Според производителите има спекула и цените скачат при търговеца, а не при производителя. „Цените на биопродуктите не са толкова драстични, колкото мислят потребителите. Биопродуктът не трябва да е два или три пъти по-скъп от конвенционалния. Това е спекула от страна на други конкуренти, които продават екопродукти и стоки „от фермата“. Но единственият продукт без пестициди и химии, който може да купите, е сертифицираният биопродукт“, коментира Албена Симеонова, председател на асоциацията.По думите й основният проблем е, че биопроизводителите по мярка 4,2 не могат да преработват собствения си продукт във фермата, а трябва да изнасят стоката за преработване в Европа. Това оскъпява допълнително продукта, каза Симеонова.„Биологичното овче и козе мляко е по-скъпо между 0,20 и 0,30 лв. на литър спрямо другото. При сиреното разликата е неповече от 1-1,20 лв. в крайната цена“, допълни биоживотновъдът Дойчин Ганев.Бавят 40 млн. лв. субсидии на 6000 фермериОт асоциацията алармираха, че 6000 биофермери чакат от няколко месеца 40 млн. лв. компенсаторни евросубсидии по мярка 11 и 214. „Биопчеларите и животновъдите ги получиха, но със 70% по-малко от предвиденото, а биологичното производство разчита на компенсаторните евросубсидии, за да крепи малкия си бизнес“, коментира председателят на асоциацията.", "date": "2017.05.03", "title": " Търговци надуват двойно цените на биохраните"}
{"url": "https://trud.bg/%d0%b7%d0%b0%d1%80%d1%8f%d0%b7%d0%b0%d0%bd-%d0%ba%d1%80%d0%b0%d0%b4%d0%b5%d0%bd-%d0%b4%d0%b6%d0%b8%d0%bf-%d0%b7%d0%b0%d0%b4%d1%80%d1%8a%d1%81%d1%82%d0%b8-%d1%81%d1%82%d0%be%d0%bb%d0%b8%d1%87%d0%bd/", "text": "Неизвестни апаши зарязаха  краден джип по средата на кръстовище в столицата и задръстиха движението. Автомобилът затрудни движението по улица „Тодор Каблешков“, съобщи.Жители за квартал „Манастирски ливади“ подали сигнал в полицията.  Свидетел разказал на разследващите, че видял  как младеж с качулка слиза от него и тича.При проверката в полицейстите масиви станало ясно, че  че автомобилът е задигнат от паркинг в „Лозенец” преди два дни.Колата е била подготвена за разфасоване, сменени са номерата. Стъклата се отворени, за да се попречи взимането на мирисови следи, а сенниците са спуснати, за да не могат камери да запечатат лицата.Бандитите избрали час пик, за да излязат незабелязано.Според полицията или колата е блокирала, или горивото е свършило. Възможно е също така крадците да са разбрали, че има патрули.Изоставеният джип затрудни движението. Всеки ден в столицата се задигат по три автомобила. Последните месеци се наблюдава драстичен спад в автокражбите.", "date": "2017.05.03", "title": " Зарязан краден джип задръсти столично кръстовище"}
{"url": "https://trud.bg/%d0%ba%d0%b0%d0%b1%d0%b8%d0%bd%d0%b5%d1%82%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-3-%d0%bf%d0%be%d0%b4-%d0%b7%d0%bd%d0%b0%d0%ba%d0%b0-%d0%bd%d0%b0-%d0%bf%d0%b0%d1%80/", "text": "Лиляна Павлова става министър на председателството на ЕС, Захариева поема ВъншноБъдещи министри ще гласуват за себе сиКато кабинет на партньорството и експертизата определиха новото правителство двете формации във властта ГЕРБ и „Обединени патриоти“. В четвъртък лидерът на ГЕРБ Бойко Борисов ще бъде гласуван за трети път за премиер от парламента. Преди това в 9 ч той ще връчи на държавния глава Румен Радев проектосъстава на правителството. Дебатите и изборът на кабинета „Борисов 3“ са насрочени за 11 часа в пленарната зала.Новите министри и вицепремиери са 12. Лидерът на ВМРО Красимир Каракачанов ще е вицепремиер и министър на отбраната, председателят на НФСБ Валери Симеонов ще е вице без портфейл. Досегашният шеф на парламента Цецка Цачева оглавява правосъдието, Валентин Радев – МВР. Здравеопазването отново е в ръцете на анестезиолог – ген. Николай Петров, който досега бе шеф на ВМА. Математикът и доктор по физика Нено Димов влиза в МОСВ. Емил Караниколов – бивш шеф на Агенцията по приватизация, поема икономическото министерство. Едно от най-атрактивните ведомства – на земеделието, за което претенции имаха патриотите, е поверено на доскорошния шеф на фонд „Земеделие“ Румен Порожанов. Заместникът на Вежди Рашидов Боил Банов сяда в стола му. Още един зам.-министър става първи в ресора си – Николай Нанков ще ръководи регионалното министерство, откъдето отпадна Лиляна Павлова.Главният секретар на образователното министерство от времето на Даниел Вълчев – Красимир Вълчев, който е финансист, ще е начело на МОН. Шефът на НОИ Бисер Петков ще ръководи социалното ведомство.Две са изненадващите рокади в кабинета „Борисов 3“. Екатерина Захариева, която досега бе правосъден министър, е трансферирана във Външно, а Лиляна Павлова вместо начело на МРРБ ще е министър за българското председателство на Съвета на ЕС.Постовете си запазват Томислав Дончев като вицепремиер, отговарящ за еврофондовете, Владислав Горанов отново ще е финансист №1, Теменужка Петкова остава енергиен министър, Ивайло Московски – транспортен. Николина Ангелкова ще продължи да ръководи туризма, а Красен Кралев – спорта.От опозицията коментираха процедурата по избора на правителство. След като Борисов бъде гласуван за премиер, той няма да може да участва в избора на министрите си. Така управляващото мнозинство ще остане със 121 гласа. Това означава, че 13-те депутати от ГЕРБ и ОП, предложени за министри, ще трябва да гласуват за себе си.", "date": "2017.05.03", "title": " Кабинетът „Борисов 3“ под знака на партньорство и експертиза"}
{"url": "https://trud.bg/%d0%ba%d0%be%d0%bd%d0%ba%d1%83%d1%80%d0%b5%d0%bd%d1%82%d0%b8-%d0%bc%d0%b0%d0%bc%d1%8f%d1%82-%d1%82%d1%80%d0%b5%d0%bd%d1%8c%d0%be%d1%80%d0%b0-%d0%bd%d0%b0-%d0%bd%d0%b5%d1%84%d1%82%d0%be%d1%85/", "text": "Волейболният шампион „Нефтохимик 2010“ ще трябва тепърва да води преговори, за да задържи старши треньора Петър Дочев. Спонсорът „Лукойл“ има амбицията да изгради дългогодишен хегемон, който да играе успешно и в Шампионската лига, но към Дочев има оферти и от други клубове от България. „Когато се прави такъв проект, за какъвто се говори в Бургас, се тръгва от треньорския пост – твърди Дочев. – Все още не сме провели никакви разговори с ръководството. Въпреки другите предложения за мен приоритет е разговор с „Нефтохимик“.“ Теодор Салпаров, който е част от грандиозната селекция на шампионите, пък има травма на глезена и ще се лекува до 8 май, когато ще се присъедини към сбора на националния тим.", "date": "2017.05.03", "title": " Конкуренти мамят треньора на „Нефтохимик“"}
{"url": "https://trud.bg/%d1%80%d1%83%d1%81%d0%b8%d1%8f-%d0%be%d1%82%d0%bc%d0%b5%d0%bd%d1%8f-%d1%81%d0%b0%d0%bd%d0%ba%d1%86%d0%b8%d0%b8-%d1%81%d1%80%d0%b5%d1%89%d1%83-%d1%82%d1%83%d1%80%d1%86%d0%b8%d1%8f/", "text": "Временно ембарго остава само за турските домати Путин и Ердоган подкрепиха създаване на зони за сигурност в СирияРуският президент Владимир Путин съобщи вчера след среща с турския си колега Реджеп Ердоган в Сочи, че ограниченията в търговията между двете страни вече са свалени, предаде РИА “Новости”. Ембарго за внос от Турция бе въведено, след като турските ВВС свалиха руски Су-24 на границата със Сирия през ноември 2015 г.“Договорихме се за сваляне на ограниченията за вноса на турска селскостопанска продукция, текстил, услуги, в строителния и в много други сектори”, съобщи Путин на пресконференция с Ердоган. “Всякакви ограничения разрушават икономиката. Но забраната за домати ще остане, докато руските производители не възвърнат инвестициите си”, каза той. Руският лидер допълни, че визовите изисквания за турски бизнесмени, които често пътуват в Русия, също ще бъдат облекчени.Путин съобщи още, че с турския президент са обсъдили подробно идеята за зони за сигурност в Сирия, които да помогнат за пълното прекратяване на огъня и възстановяване на териториалната цялост на страната. Не даде много подробности какво ще представляват тези зони, но допусна, че може да бъдат забранени за полети. “Доколкото разбрах, и САЩ подкрепят тези идеи”, каза той.Ердоган посочи, че се надява на създаването на такива зони и предупреди, че някои страни се опитват да саботират мирния процес, в който с Русия, Турция и Иран са гаранти. “Очевиден пример е химическото нападение миналия месец. Извършилите го трябва да бъдат наказани и с президента Путин сме на едно мнение по този въпрос”, каза той.И двамата лидери бяха категорични, че борбата с терора продължава, без значение от развитието на мирния процес в Сирия.", "date": "2017.05.03", "title": " Русия отменя  санкции срещу Турция"}
{"url": "https://trud.bg/%d1%82%d1%80%d0%b8-%d1%81%d1%82%d0%b0%d1%80%d0%b8-%d0%b0%d0%b2%d0%b8%d0%be%d0%b1%d0%be%d0%bc%d0%b1%d0%b8-%d0%be%d0%b1%d0%b5%d0%b7%d0%b2%d1%80%d0%b5%d0%b4%d0%b8%d1%85%d0%b0-%d0%b2-%d0%bf%d0%bb%d0%be/", "text": "Три са старите авиационни бомби, заради които в продължение на 20 часа бе отцепен голям район в жилищен комплекс в Пловдив. Бойните снаряди вече са обезвредени, съобщи .Първият снаряд бе открит случайно снощи от строители при изкопни работи. Веднага мястото беше отцепено от полиция.Дългото отлагане на процедурата се наложи, защото за обезвреждането трябваше да пристигне специализиран екип от военни от София. При първия оглед експертите са установили не един, а три бойни авиоснаряда. Паника сред жителите на район „Тракия“ обаче нямаше, тъй като преди изграждането на комплекса мястото е функционирало като хеликоптерна площадка и наличието на стари снаряди не е изненада за никой.Акцията по извозването на снарядите беше проведена при изключителни мерки за сигурност. Близо час районът остана блокиран в радиус от половин километър, охраняван от полиция и военни. Семействата от няколко жилищни входа бяха евакуирани до края на акцията. От съображения за сигурност бяха затворени заведения и магазини в съседство. Не се допускаха в периметъра и автобуси от масовия градски транспорт, което предизвика за кратко струпване на пътници по спирките. Снарядите бяха транспортирани с камион до близък полигон, където да бъдат взривени.  ", "date": "2017.05.03", "title": " Три стари авиобомби обезвредиха в Пловдив"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%b7%d0%b0-24-%d1%87%d0%b0%d1%81%d0%b0-%d1%81%d1%8a%d1%83%d1%87%d0%b5%d0%bd%d0%b8%d0%ba-%d0%bd%d0%b0-%d0%bf%d0%be%d1%87%d0%b8%d0%bd%d0%b0%d0%bb/", "text": "Съученик на починалото в клас 14 годишно момче ученик от осми клас в Основно училище „Хр. Ботев“ – гр.Славяново, обл.Плевен.  е задържано за 24 часа, съобщи Дарик. От прокуратурата в Плевен коментирали, че по закон е възможно да му бъде наложена и мярка от 72 часа задържане под стража.Малко по-рано, директорката на училището Лиляна Манолова заявила, че фаталният инцидент е нещастен случай. По думите й подобни инциденти могат да се случат навсякъде. В училище „Христо Ботев“ в Славяново няма проблеми с агресията, казала още Манолова обяснила, че на момчето е оказана помощ на място, дошла е и Бърза помощ, но въпреки усилията, детето е починало.Днес след обяд, в час по биология, е станало сбиване между двама осмокласника, при което едното момче е паднало на чина, а след това на земята, след което е  настъпила смъртта му.Към момента, под ръководството на  прокурор в Окръжна прокуратура-гр.Плевен, се извършват действия по разследването. Иззети са записи от камерите в класната стая.Окръжна прокуратура – Плевен образува досъдебно производство  по изясняване на причините, довели до  смъртта на момчето. На този етап се разследва смърт по непредпазливост по чл.124 от НК.", "date": "2017.05.03", "title": " Задържаха за 24 часа съученик на починалото в клас момче"}
{"url": "https://trud.bg/%d0%b0%d0%b2%d1%82%d0%be%d0%b1%d1%83%d1%81-%d0%bf%d0%b0%d0%b4%d0%bd%d0%b0-%d0%b2-%d0%b4%d0%b5%d1%80%d0%b5-%d0%ba%d1%80%d0%b0%d0%b9-%d0%bc%d0%be%d0%bd%d1%82%d0%b0%d0%bd%d1%81%d0%ba%d0%be-%d1%81%d0%b5/", "text": "Тежка катастрофа стана вечерта в сряда край монтанското село Смоляновци. След сблъсък с ТИР автобус с пътници е паднал в дере, една жена е загинала, има и ранени. Рейсът все още е в дерето, спасители се опитват да извадят пострадалите, съобщиха от Областната дирекция на МВР в Монтана.Произшествието станало към 19.31 ч. в местността „Коритарска бара” край Смоляновци – на около 30 км от Монтана.Автобусът е пътувал от София за Видин и е паднал в дерето от височина около 2 метра.Според местни жители ТИР е засякъл автобус и ремаркето е ударило машината с пътници. От удара рейсът е излетял от платното, паднал е в дере и се е преобърнал. Една от жените в автобуса е починала на място. Останалите пътници са застиснати сред разбитата машина, разказаха очевидци.Девет екипа пожарникари и пет линейки са пристигнали на мястото на катастрофата и се опитват да помогнат на пострадалите. 11 ранени вече са изведени от мястото. Спасителите очакват кран, за да повдигнат автобуса и извадят ранените.След приключване на спасителната операция ще бъде извършен оглед с цел изясняване на причините за инцидента.Пътят в района на катастрофата е затворен за движение.Пътуващите могат да ползват обходен маршрут по път III-112 Монтана – Брусарци и път III-114 Дреновец – Дражинци.На около 10 км от този участък е имало удар и между два тира. При този инцидент няма пострадали, тежкотоварните автомобили са отбити от пътя и не пречат на движението.", "date": "2017.05.03", "title": " Автобус падна в дере край монтанско село, жена загина  (СНИМКИ)"}
{"url": "https://trud.bg/%d0%be%d0%b1%d0%b2%d0%b8%d0%bd%d1%8f%d0%b5%d0%bc-%d0%be%d1%82-%d0%bd%d0%b5%d0%b4%d0%be%d1%81%d0%b5%d0%b3%d0%b0%d0%b5%d0%bc%d0%b8%d1%82%d0%b5-%d0%b8%d1%81%d0%ba%d0%b0-%d1%84%d0%b0%d0%bb%d0%b8%d1%82/", "text": "Обвиняем по мегаделото „Недосегаемите“ иска от Окръжния съд във Велико Търново производство по несъстоятелност за фирмата си „Спринк“ЕООД, която държи мелницата в старата столица и други имоти в село Полски Сеновец, Община Полски Тръмбеш. Молбата на бизнесмена е заради неплатежоспосдобността на дружеството, което има активи за 60 млн.лв. Те обаче седма година са под запор от държавата по дело за незаконно придобита имуществото, което боксува. Мелничарят има кредити към банка, които не може да покрива с имущество,защото е под запор. С въпросната молба се иска и спиране на изпълнително дело срещу същата фирма от банката кредитор и налагане на предварителни обезпечителни мерки. По този начин мелница „Велико Търново“ ,собственост на фалиралото дружество на Милков няма да спре работа и няма да остави на улицата 65 работници и служители.Със съдебната процедура по несъстоятелност заради неплатежоспособност се спасява и сградата на мелницата в областния център,която преди месец е била продадена на публичен търг за 4,5 млн.лв. в полза на банката кредитор.Със дълговете на фирма „Спринк“ и списъка на кредиторите е натоварен временен синдик от Варна. Това става ясно от исковата молба до Окръжния съд във Велико Търново от името на дружеството. На публична продан, която ще също се очаква да бъде блокирана, са предложени още два имота на дружеството в Полски сеновец. Това са бивш бригадирски лагер, който е обявен за 15 618 лв.,а административна битова сграда на два етажа в селото е оценена  за 51 450 лв. И двата имота също са били ипотекирани във въпросната банка кредитор. „Държавата направи всичко възможно да доведе до фалит тази моя фирма. Седем години активи за 60 млн.лв.,4 млн.лизинги и 20 млн.лв. кредити стоят под запор от прокуратура и комисия за отнемане на незаконно придобито имущество. Процедури обаче няма.Никой не казва как се управлява дружество в такова състояние и е съвсем логично е то да фалира.Ако пък не поискам несъстоятелност ,ще нося наказателна отговорност по закон. Седем години се опитвам да работя ,но в тази държава се оказва невъзможно“, коментира Младен Милков. Той твърди,че няма нито лев публични задължения и припомни,че вече в няколко дела е успял да осъди данъчните и са му върнати сериозни крупни суми. Милков очаква прокуратурата да му възстанови 200 000 лв. , иззети при обиск като веществено доказателство през 2010 г.от мелницата по време на шумната акция на МВР „Недосегаемите“.След това се оказа, че вещественото доказателство бе откраднато от банковия трезор на прокуратурата във Велико Търново,но обирът така и не бе разкрит . Скандалното дело „Недосегаемите“,по което Милков и жена му Анелия бяха арестувани с няколко данъчни чиновници пък все още е в Спецпрокуратурата. Междувременно Анелия милкова се обеси в килията на следствения арест. Обвинителният акт срещу бизнесмена и бирниците от 649 страници с разпитани над 2000 души по време на разследването, бе внесен в Специализирания съд в София. Още на първото засседание обаче съдът откри процесуални нарушения и върна делото на Спецпрокуратурата, където отлежава вече близо 2 години.", "date": "2017.05.03", "title": " Обвиняем от „Недосегаемите“ иска фалит на фирмата си с активи за 60 млн.лв.запорирани от 7 години"}
{"url": "https://trud.bg/%d0%b8-%d0%b7%d0%b0%d0%bc%d0%b8%d1%80%d0%b8%d1%81%d0%b0-%d0%bd%d0%b0-%d0%b0%d0%ba%d1%83%d0%bb%d0%b8/", "text": "Информациите за хищници в региона зачестяват, значи иде лятоНавярно сте чували вица за синоптиците и индианците. Метеоролозите прогнозирали сурова зима, понеже видели, че индианците събират много дърва. Когато запитали индианците защо събират толкова дърва, те отговорили: „Ами синоптиците прогнозират тежка зима.“Същото е с лятото и медиите – когато в средствата за масова информация започнат да зачестяват информациите за акули, значи лятото наближава.Ето няколко примера от близките години:Заглавие във вестник, 1996 г.18 юни 2012 г.Година по-късно четем: 18 август 2013 г.И тази година бялата вест не закъсня, при това придружена от уж достоверна снимка. Въдицата преди дни налапа здраво “24 часа”.Това съобщава с уж снимка от първа страница горкият вестник.Няколко червени лампи трябва да светнат на радара ни за достоверност, четейки тази информация.Първо – източникът Той е руска агенция, която се позовава на „местни източници“. Оказва се, че това е гръцки блог – skopelos-news.blogspot.gr. Позоваването на блог като източник на достоверна информация е крайно несериозно. За начините за манипулация на масмедиите чрез блогове можете да прочетете в новоизлязлата на български книга на Райън Холидей „Истината е: Аз лъжа“.Второ – снимката Според информацията акулата е уловена в мрежи на братя рибари. На кадъра виждаме голяма бяла акула на кука за дълбоководен риболов. Оборудването, което се вижда на снимката, също е от океанска яхта за дълбоководен риболов на големи риби (deep sea fishing) – макарата и стойката за прът ясно говорят за това. В Гърция такива такъми няма или се намират рядко.Трето – фактите Според информацията седемметровата акула тежала 300 килограма. Няма начин това да е вярно, освен ако рибарите не са уловили чироз от акула. Съществува съотношение ръст – тегло при акулите и съответни таблици, според които акула с такъв размер би трябвало да тежи минимум 1000-1500 килограма. А когато разгледаме рекордите при уловени акули в интернет, насред първите места неизменно е „кубинското чудовище“, уловено през 1945 г. и придружено от снимка. Дължината му е 21 фута (6,4 метра), а теглото – 3500 кг.Нещо не се връзва с гръцката акула, нали? Но както се казва, нека да е лято и акули да има…", "date": "2017.05.03", "title": " И замириса  на акули…"}
{"url": "https://trud.bg/17-%d0%bc%d0%b0%d0%bb%d0%ba%d0%b8-%d1%81%d0%b5%d0%bb%d0%b8%d1%89%d0%b0-%d0%b2-%d0%bf%d0%bb%d0%be%d0%b2%d0%b4%d0%b8%d0%b2%d1%81%d0%ba%d0%b0-%d0%be%d0%b1%d0%bb%d0%b0%d1%81%d1%82-%d1%81-%d0%b4%d0%b2/", "text": "Промяна на графиците ще засегне и части от населението на други 67 населени местаEVN обяви, че подобрява организацията при отчитането в някои малки населени места от месец май 2017 г. Промяната налага за част от клиентите еднократно да има разлики в периодите на отчитане само през този месец, както и преминаване в нов срок за плащане. Проектът обхваща цялостно или частично някои малки населени места в Югоизточна България без големи областни и градски центрове. В тази връзка за клиентите от включените в проекта населени места, еднократно ще се въведе нов график за отчитане на електрическата енергия и съответно нов срок за плащане. Така само през май тези клиенти ще имат различна продължителност на отчетния период – по-дълъг или по-кратък и ще преминат в друг срок за плащане от установените вече месечни срокове. Новият график на отчитане и срок за плащане остават в сила и през следващите месеци.В Пловдивска област промяната обхваща цялостно 17 малки населени места и частично 67 малки населени места. Спецификата на промяната налага част от засегнатите клиенти еднократно само през месец май да получат 2 фактури. Други  клиенти ще получат фактурата си за консумиран ток през месец май в началото на юни. Останалите засегнати клиенти ще получат еднократно фактура през май. Всяка от фактурите, както и досега, ще бъде на база реален отчет за реално консумирана електроенергия. Общият брой фактури за годината също се запазва и остава 12. Избраният период за преструктуриране е с най-ниска консумация и размер на фактури през годината, така че да се минимизират неудобствата за клиентите. Голямата част от включените в промяната са с минимална средномесечна консумация на електроенергия. Процесът на изключване поради просрочие ще бъде организиран по начин, който да не доведе до неудобства за клиентите по време на промяната.EVN напомня, че утвърденият график за плащане на консумирана електроенергия за всички битови и малки стопански клиенти, е следният:", "date": "2017.05.03", "title": " 17 малки селища в Пловдивска област с две фактури за ток през май"}
{"url": "https://trud.bg/%d0%bf%d1%80%d0%be%d0%b4%d1%8a%d0%bb%d0%b6%d0%b0%d0%b2%d0%b0-%d0%be%d0%b1%d0%bd%d0%be%d0%b2%d1%8f%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d1%81%d0%b2%d0%b5%d1%82%d0%be%d1%84%d0%b0%d1%80/", "text": "От общинско предприятие „Организация и контрол на транспорта“ в Пловдив съобщават, че от четвъртък започва обновяването на светофарната уредба на кръстовището между бул. „Освобождение“ и ул. „Пеньо Пенев“ до кметството в район „Тракия“. „Новите LED модули, с които заменяме старите лампови секции на светофарите, не само спестяват електроенергия, но и доста подобряват видимостта, така че да осигурим по-голяма безопасност на движението“, твърди директорът на общинското предприятие инж. Борислав Кръстев.От ОП „Организация и контрол на транспорта“ предупреждават участниците в движението да бъдат внимателни при преминаване на кръстовището, тъй като докато се извършват монтажните дейности, е възможно светофарната уредба да бъде изключвана за кратки интервали.", "date": "2017.05.03", "title": " Продължава обновяването на светофарните уредби в Пловдив"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%bf%d0%bb%d0%be%d0%b2%d0%b4%d0%b8%d0%b2-%d1%81%d0%b5-%d0%bf%d0%be%d1%85%d0%b2%d0%b0%d0%bb%d0%b8-%d1%81-%d1%83%d1%81%d0%bf%d0%b5%d1%88%d0%b5%d0%bd-%d1%81%d1%82/", "text": "851 родители се регистрираха в първия ден от работата на новата електронна система за прием на първокласници в Пловдив, въпреки че датата на въвеждане на заявленията за кандидатстване не оказва никакво влияние на класирането на децата. От 2 май (вторник) на адрес priem.plovdiv.bg родителите на децата, подлежащи на прием в първи клас, имат достъп до новата електронна система.Общият брой на подадените за ден заявления е 882, като част от тях са въведени от училищните екипи, тъй като има и подадени при тях заявления на хартиен носител. Към поддържащия системата екип в писмен вид са зададени само 15 въпроса, което показва, че тя е лесна за работа и не затруднява родителите. По предварителни анализи броят на децата, които следва да постъпят в първи клас през настоящата година, е около 3500. Данните показват, че вече 25% от децата са регистрирани още първия ден. На страницата на системата има подробна информация за всяко от общинските училища в града, за всички важни дати, свързани с класиранията, подробно ръководство за родителите, както и видеоклип с пример за кандидатстване.Крайният срок за подаване на заявленията за участие в първо класиране онлайн е 31 май. За родителите без достъп до интернет срокът за подаване на заявление на хартиен носител е 30 май – в училището, което им е първо желание.", "date": "2017.05.03", "title": " Община Пловдив се похвали с успешен старт на електронната система за прием в първи клас"}
{"url": "https://trud.bg/%d0%bf%d0%b0%d0%bc%d0%b5%d1%82%d0%b5%d0%bd-%d0%b7%d0%bd%d0%b0%d0%ba-%d0%bd%d0%b0-%d1%80%d1%83%d1%81%d0%ba%d0%b8-%d0%bf%d0%be%d0%b5%d1%82-%d0%be%d1%82%d0%ba%d1%80%d0%b8%d1%85%d0%b0-%d0%b2-%d0%bf%d0%bb/", "text": "Колегиумът на Международната академия по журналистика „Европрес“ отпразнува днес в Пловдив Световния ден на свободата на пресата – 3 май, заедно с преподаватели от департамента за аудио-визуални изкуства и мултимедийни продукти на Колеж „Източен европейски образователен център“ и гости от Центъра за икуминически диалог „Свети Апостол Ерм“.„Журналистиката е комуникативна професия. Ползвайки медийното пространство, тя осведомява обществото, съдейства за развитието на образованието, науката и културата. Ролята и значението на пресата и преди, и днес, са важни за обществото като цяло и за всеки отделен човек. Прочетеното в нея влияе върху възгледите и ценностната ориентация на личността и предлага модели за мислене и поведение“, заяви в словото си председателят на Международната академия по журналистика „Европрес“ Георги Найденов. Той цитира емпирично проучване, според което в света в мовента се печатат и разпространява около 9500 ежедневника с еднократен общ тираж от 530 милиона екземпляра. В различни кътчета на планетата пък работят 1,8 милиарда радиоприемници и 650 милиона телевизора.Навръх Световния ден на свободата на пресата в Пловдив тържествено бе открит и мемориален кът на руския поет Мелд Тотев по повод 80-годишнината му. Мелд Тотев е син на българския политимигрант Георги Найденов Тотев, родом от пловдивското село Царацово, който след Септемврийското въстание бяга в Москва. А когато малкият осеммесечен Мелд, кръстен с началните букви на Маркс, Енгелс, Ленин и Димитров, баща му е репресиран. Така момчето с име на „комунистически светии“ поема в живота си с клеймото „Син на враг на народа“, но по пътя на баща си. Мелд Тотев завършва журналистика, работи в списания и радио, чете философия и литература, интересува се от европейските и световните личности и събития. Мелд Тотев е малко познат руски поет. Поезията му според критика Лев Гунин от Канада е на „другото битие“. В неговата поезия обаче има и следи на неговите български корени. И както споделя в стихотворението „Отзад-напред“:В края на „перестройката“ Мелд Тотев вижда за първи път публикувани няколко свои стихове. Първата му и единствена книга „56 тетрадки“ излиза след смъртта му през 1997 г. Книгата му „Блуждаеща болка“ бе представена за пръв път в България през 2016 г. от Дружеството на пловдивските журналисти към СБЖ и фондация „Помогни на нуждаещите се“. Международна академия по журналистика „Европрес“ присъди посмъртно почетното звание „Адютант на истината“ на Мелд Тотев, останал с талантливото си перо в пресата и поезията като рицар на добротата и правдата.", "date": "2017.05.03", "title": " Паметен знак на руски поет откриха в Пловдив"}
{"url": "https://trud.bg/%d1%82%d1%80%d0%b8%d0%bc%d0%b0-%d1%80%d0%b0%d0%bd%d0%b5%d0%bd%d0%b8-%d0%b2-%d1%82%d0%b5%d0%b6%d0%ba%d0%b0-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%b2-%d1%81%d0%be%d1%84%d0%b8/", "text": "Трима души са ранени, след като тази вечер автомобил се заби в бетонен стълб на бул. „Асен Йорданов“ в София. По първоначални сведения велосипедист отнел предимството на лека кола, шофьорът направил рязка маневра, за да не удари велосипедиста, съобщи БТВ.Сериозно пострадали са трима души, пътували в колата. Те са откарани в болница с тежки травми.По неофициална информация лекият автомобил се е движил с висока скорост.", "date": "2017.05.03", "title": " Трима ранени в тежка катастрофа в София"}
{"url": "https://trud.bg/%d0%bf%d0%be%d1%87%d0%b8%d0%bd%d0%b0-%d0%b8%d0%b7%d0%b2%d0%b5%d1%81%d1%82%d0%bd%d0%b8%d1%8f%d1%82-%d1%85%d1%83%d0%b4%d0%be%d0%b6%d0%bd%d0%b8%d0%ba-%d0%b0%d0%bd%d0%b8%d0%bc%d0%b0%d1%82%d0%be%d1%80/", "text": "На 88-годишна възраст почина известният художник, аниматор и режисьор Иван Богданов, съобщи БНТ. С неговото име са свързани едни от най-впечатляващите творби в родната анимация: „Букет звезди“, „Тишина“, „Картини от една изложба“, „Солисти“.Опелото ще се състои на 7 май, неделя, от 12 ч. в църквата на Централните софийски гробища.", "date": "2017.05.03", "title": " Почина известният художник, аниматор и режисьор Иван Богданов"}
