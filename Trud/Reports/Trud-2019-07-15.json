{"url": "https://trud.bg/%d0%bc%d0%b2%d1%84-%d0%b2%d0%b4%d0%b8%d0%b3%d0%bd%d0%b5%d1%82%d0%b5-%d0%b2%d1%8a%d0%b7%d1%80%d0%b0%d1%81%d1%82%d1%82%d0%b0-%d0%b7%d0%b0-%d0%bf%d0%b5%d0%bd%d1%81%d0%b8%d0%be%d0%bd%d0%b8%d1%80%d0%b0/", "text": "България е сред страните с най-големи проблеми Пенсионната възраст да бъде увеличена и да бъдат предприети мерки повече жени да работят. Това са част от мерките за увеличаване на работниците, които предлага зам.-управителят на МВФ Тао Джан. “За да могат по-възрастните хора да останат на пазара на труда, трябва да се подобри здравеопазването”, добавя той. Очаква се в следващите 30 години населението на страните от Централна, Източна и Югоизточна Европа сериозно да се понижи заради ниската раждаемост, високата смъртност и миграцията, пише изданието Emerging Europe, позовавайки се на доклад на Международния валутен фонд (МВФ). Според доклада България, Латвия, Полша и Украйна ще изпитат най-големи трудности. Очаква се до 2050 г. работната ръка в тези страни да се понижи с до 30%. Ситуацията е подобна и в държави като Сърбия и Словакия, където свиването ще бъде с около 20%. На фона на застаряващото население миграцията от държавите изостря проблема. “Комбинацията от намаляване на предлагането на работна ръка, по-ниска производителност на по-възрастните работници и усилващия се натиск към публичните финанси може да струва на тези държави по 1% от БВП на година”, каза Джан.", "date": "2019.07.15", "title": " МВФ: Вдигнете възрастта за пенсиониране\t"}
{"url": "https://trud.bg/20-%d0%bc%d0%bb%d0%bd-%d0%bb%d0%b2-%d0%b7%d0%b0-%d0%b7%d0%bd%d0%b0%d0%ba%d0%be%d0%b2%d0%b8-%d1%81%d0%bf%d0%b0-%d0%bf%d1%80%d0%be%d0%b5%d0%ba%d1%82%d0%b8-%d0%b2-%d1%81%d0%be%d1%84%d0%b8%d1%8f-%d0%be/", "text": "Демонстрации с виртуална реалност в балнеоложкия комплекс в “Овча купел” Минерални басейни във “Възраждане” Столичната община е осигурила 20 млн. лв. през тази година за знакови обекти, чрез които ще се оползотвори минералната вода на София, съобщи столичният кмет Йорданка Фандъкова. С 9 млн. лв. строят първия общински аквапарк във “Възраждане”. С над 8 млн. лв. реставрират банята в Банкя. Ремонтът се поема от пенсионния фонд “Алианц България” срещу правото на строеж на хотел близо до банята, който ще е на фонда 35 г., след което става общински. Затворената от 17 г. 100-годишна сграда ще се превърне във водещ център на балнеолечението. Ремонтът приключва през май 2020 г., увери кметът на града Рангел Марков. Банята ще запази автентичния си вид. Заедно с реставрацията на лечебните басейни ще бъдат изградени 25-метров плувен басейн и инсталация, за да се отоплява и изстудява сградата с минерална вода. “По мое настояване държавата прехвърли на общината и баните в “Овча Купел” и “Горна Баня”. Целта ни е реставрация на сградите и възстановяване на балнеолечебната и СПА дейност”, каза Фандъкова. За банята в “Овча купел” общината е пуснала обществена поръчка за около 3 млн. лв. Там ще бъде открит и научен център за постижения. Проектът за над 29 млн. лв. се финансира по ОП “Наука и образование за интелигентен растеж”. Ще бъдат създадени лаборатория социални иновации, зала за демонстрации с виртуална реалност и др.", "date": "2019.07.15", "title": " 20 млн. лв. за знакови спа проекти в София (обзор)\t"}
{"url": "https://trud.bg/%d1%81%d0%bb%d1%83%d0%b6%d0%b1%d0%b8%d1%82%d0%b5-%d0%bf%d1%80%d0%be%d0%b2%d0%b5%d1%80%d1%8f%d0%b2%d0%b0%d1%82-%d1%81%d0%b8%d0%b3%d0%bd%d0%b0%d0%bb-%d0%b7%d0%b0-%d0%b8%d0%b7%d1%82%d0%b8%d1%87%d0%b0/", "text": "НАП и специализираните органи в МВР и ДАНС проверяват сигнал за потенциална уязвимост на компютърната система на Националната агенция за приходите, съобщиха от пресслужбата на Агенцията. По рано днес по електронната поща на определени медии е изпратена връзка за изтегляне на файлове, за които се твърди, че принадлежат на Министерството на финансите на България. Данните съдържали ЕГН-та, имена и доходи. В момента се извършва проверка дали данните са реални. Допълнителна информация ще бъде предоставена утре, а проверката ще продължи през цялата нощ, обясни говорителят на НАП Росен Бъчваров. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.15", "title": " Службите проверяват сигнал за изтичане на лични данни от НАП"}
{"url": "https://trud.bg/%d1%80%d0%b0%d0%b7%d0%bf%d0%bb%d0%b5%d1%82%d0%be%d1%85%d0%b0-%d0%b0%d1%84%d0%b5%d1%80%d0%b0-%d0%b7%d0%b0-25-000-%d0%b5%d0%b2%d1%80%d0%be-%d1%81%d1%83%d0%b1%d1%81%d0%b8%d0%b4%d0%b8%d0%b8-%d0%b7%d0%b0/", "text": "Брат и сестра, както и председатели на земеделски кооперации от Стражица са дадени на прокурор заради обсебване на земя от държавния поземлен фонд. Те ще отговарят и за измама при получаване на 25 000 евро субсидии за пчелини в града. Схемата е разплетена от инспектори от ДФЗ „Земеделие“ и Икономическа полиция във Велико Търново. Констатациите са пратени на Окръжна прокуратура с мнение за образуване на досъдебно производство. Младата фермерка Р. А. получила от фонда на два транша левовата равностойност на 25 000 евро за пчелин върху 672 кв.м. в землището на Стражица. Пчелинът по договор бил регистриран в парцел под наем на кооперация „Зора 93“ в града с председател Нотю Добрев. При проверката обаче се оказало, че на практика земеделският парцел е с друг кадастрален номер в землището на Стражица, който е собственост на Държавния поземлен фонд,а не на кооператива, което пък е абсолютно забранено. При подаване на заявката за второ плащане младата фермерка представя скица на същия парцел, издадена от Общинска служба по земеделие, според която той е с площ 2,4 дка –тоест отдаденият под наем кооперативен парцел е само една малка част, а скицата се оказва с изтекла валидност към датата на подаване на заявка за второ плащане с европарите. При проверка на място експертите засичат на работа по документи и 17- годишен младеж, който се оказва брат на Р.А., няма право на труд и за него не е питана Инспекцията по труда, което е задължително при непълнолетните. Той е бил назначен от сестра си, за да има по-голям шанс пред фонда за отпускане на втори транш от парите, като доказателство за открито работно място. По същото време момчето е било редовен ученик във Велико Търново и не е ясно каква работа е вършил всеки ден на 40 км от школото си. Административната проверка установява още, че Р. А. е показала договор с невярно съдържание за ползване на земеделска земя за пчелина. Земя от Държавния поземлен фонд може да бъде дадена под наем единствено от директора на фонд „Земеделие“ във Велико Търново, което той не е правил за въпросния пчелин. През цялото време работодателят Р. А. е правила съответните вноски, попълвала е нужните месечни документи за отработени 8-часови дни и ги е регистрирала в системата на НАП. И още нещо- въпросният пчелин е регистриран като биологичен, но в трикилометровата зона край него се намират няколко работещи предприятия с вредни производства и химически манипулации, което е недопустимо. След като братът станал пълнолетен, също подал документи за отпускане на европейски пари за пчелин във въпросния район на Стражица. Експертите от фонда на място установяват, че кошерите на младежа не се намират в регистрирания на негово име животновъден обект,а отново в Държавен поземлен фонд. При младия фермер имало договор за ползване на земя под наем от друга кооперация – „Александър Стамболийски“с председател Цони Цонев. В този случай обаче парцелът също е на Държавен поземлен фонд, за който младежът няма договор с директора на ДФЗ във Велико Търново, точно като сестра си. На момчето не са отпуснати евпропари, защото механизмът за получаване чрез неверни твърдения и договори е засечен навреме. Ако това не е било установено, той също е щял да получи 25 000 евро. Сега ДФЗ започва да си търси парите от Р. А. чрез съответните изпълнителни процедури. Отделно прокуратурата трябва да каже дали има престъпление независимо от тези констатации на фонда и полицията. Това е първият подобен случай с пари за млад фермер за отглеждане на пчели и с пресечена измамна схема във Великотърновска област. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.15", "title": " Разплетоха афера за 25 000 евро субсидии за пчелини в Стражица\t"}
{"url": "https://trud.bg/%d0%b2%d1%82%d0%be%d1%80%d0%b8-%d1%86%d0%b8%d0%ba%d0%bb%d0%be%d0%bd-%d0%bd%d0%b8-%d0%b2%d1%80%d1%8a%d1%85%d0%bb%d0%b8%d1%82%d0%b0-%d0%b7%d0%b0-%d0%b4%d0%b2%d0%b0-%d0%b4%d0%bd%d0%b8/", "text": "Втори циклон с център от Гърция удря България в период от два дни. Това показват прогнозите на синоптици за метеорологичната обстановка в страната утре. Първият донесе обилни валежи в цялата страна в неделния ден, а новият се очаква да е по-слаб и дъждът да е по-малко. Температурите до края на седмицата ще бъдат между 20 и 26 градуса. Според синоптика Петър Янков през последните десет години се наблюдава зачестяване на Средиземноморските циклони с пътища, центровете на които преминават през Южна Гърция, които се отразяват и у нас. “Такъв е случаят с последните валежи с проливен характер в района на Беломорието. Тези циклони минават през този район, оказват съществено влияние в Южна и Източна България и единият възможен път за продължаване на техния живот е през нашето Източно Черноморие до Одеса. Другият е към Турция и турското Черноморско крайбрежие”, обясни метеорологът и допълни, че първият случай е по-опасен за времето в България. Заради лошото време в неделя наблюдавахме три необичайни явления за най-горещия период от годината у нас – снеговалеж, обилен дъжд и торнадо. На връх Мусала снегът беше достатъчен, за да се направи снежен човек, а край Несебър се изви торнадо, което туристите наблюдаваха от брега на морето. Наводнения имаше за пореден път в Пловдив. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.15", "title": " Втори циклон ни връхлита за два дни\t"}
{"url": "https://trud.bg/%d0%bc%d1%80%d0%b0%d0%bc%d0%be%d1%80%d0%b5%d0%bd-%d0%ba%d1%8a%d1%81-%d0%b5-%d0%bf%d1%80%d0%b5%d0%bc%d0%b0%d0%b7%d0%b0%d0%bb-%d0%ba%d1%80%d0%b0%d0%ba%d0%b0-%d0%bd%d0%b0-%d1%80%d0%b0%d0%b1%d0%be%d1%82/", "text": "Мъж е пострадал при трудова злополука в мраморна кариера край село Градешница, община Кресна. Инцидентът е станал в ранния следобед, предаде  . По първоначална информация при преместване на масивен мраморен къс кракът на работника е бил премазан. Пострадалият е настанен в Санданската болница в тежко състояние, но без опасност за живота. Екип на Областната инспекция по труда – Благоевград извършва проверка на фирмените документи и обстоятелствата при злополуката. 47-годишният мъж е работил на трудов договор. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.15", "title": " Мраморен къс е премазал крака на работник край с. Градешница, мъжът е в тежко състояние"}
{"url": "https://trud.bg/%d0%bd%d0%be%d0%b2%d0%be-%d0%be%d0%b3%d0%bd%d0%b8%d1%89%d0%b5-%d0%bd%d0%b0-%d0%b0%d1%84%d1%80%d0%b8%d0%ba%d0%b0%d0%bd%d1%81%d0%ba%d0%b0-%d1%87%d1%83%d0%bc%d0%b0-%d0%bf%d1%80%d0%b8-%d0%b4%d0%be%d0%bc-2/", "text": "Българска агенция по безопасност на храните потвърди огнище на Африканска чума при домашни свине в нерегистрирано лично стопанство, в което се отглеждат 4 свине, в град Мизия, община Мизия, област Враца. Това съобщиха от пресслужбата на БАБХ. Сигналът за повишена заболеваемост е постъпил в Областната дирекция по безопасност на храните-Враца от регистриран ветеринарен лекар. Взетите проби от свинете са потвърдени като положителни за вируса на Африканска чума по свинете (АЧС), днес, 15 юли 2019 г. Това е първият случай на домашни свине с положителни проби в областта. В рамките на активния надзор в област Плевен, АЧС бе потвърдено и в лично стопанство в село Дъбован, община Гулянци, област Плевен. Създадени са зони на рестрикция (3 км предпазна и 10 км надзорна зони), в които са наложени мерки за контрол и ликвидиране на АЧС. Предстои принудителното умъртвяване по хуманен начин и обезвреждането на всички домашни свине в 3 км предпазна зона при спазване на изискванията на Наредба № 22 за намаляване до минимум страданията на животните по време на клане или умъртвяване. Стартира засилен клиничен и лабораторен надзор в създадените зони на ограничение. Клинични прегледи и лабораторен надзор ще бъдат извършени в населените места, попадащи в 10-километровата надзорна зона. Потвърден е и нов случай при дива свиня, в землището на село Дуранкулак, община Шабла, област Добрич. Пробата е взета от намерена умряла, вследствие на пътнотранспортно произшествие, дива свиня. Всички проби са изследвани в Националната референтна лаборатория към Националния диагностичен научноизследователски ветеринарномедицински институт в София. БАБХ отново напомня, че е от съществено значение стопаните да спазват правилата за превенция на заболяването. Всички случаи на болни и умрели свине трябва да бъдат докладвани незабавно. АЧС е заболяване с потенциал на бързо разпространение, вирусът е изключително устойчив в околната среда, като фактор за разпространението му, освен заразени свине, са и замърсени свинско месо и продукти, транспортни средства, оборудване и др. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.15", "title": " Ново огнище на африканска чума при домашни свине за първи път във Врачанско"}
{"url": "https://trud.bg/%d0%bc%d0%b0%d0%ba%d1%80%d0%be%d0%bd-%d0%b2-%d1%81%d1%8a%d1%80%d0%b1%d0%b8%d1%8f-%d0%b8%d1%81%d0%ba%d0%b0%d0%bc%d0%b5-%d0%b7%d0%b0%d0%b5%d0%b4%d0%bd%d0%be-%d0%b4%d0%b0-%d0%be%d1%82%d0%b2%d0%be%d1%80/", "text": "Сръбският президент Александър Вучич посрещна днес френския си колега Еманюел Макрон с хляб и сол на белградското летище „Никола Тесла“, предаде Танюг. Президентът на Франция Еманюел Макрон заяви, че е дошъл в Белград, за да обърне нова страница, да потвърди приятелството и да гради нови партньорства със Сърбия. „Искаме заедно да отворим нова страница“, каза Макрон на летището, където с президента Александър Вучич откриха плоча по повод официалното започване на работите по модернизация на летището, която ще бъде изпълнена от „Ванси еърпортс“. Той напомни, че 18 години нито един френски президент не е посещавал Сърбия, което по думите му е прекалено дълъг период. „По време на визитата ще говорим за общото ни минало, но и за бъдещето“, каза още той. Макрон честити на сръбския народ победата на Новак Джокович на Уимбълдън, като отбеляза, че мачът е бил голямо спортно предизвикателство и че сръбският народ има защо да се гордее с победата. „Очакваме много в бъдеще“, заяви на свой ред сръбският президент Вучич на Макрон и подчерта, че възстановяването на приятелството между двете страни не би било успешно без упоритостта и енергията на Макрон и желанието на Франция да се върне на Балканите. „Това е само началото на нашето сътрудничество“, написа Вучич в „Инстаграм“.Президентският самолет на Макрон кацна на летището, ескортиран от три МиГ-а на сръбската армия. Той бе посрещнат и от френския посланик Фредерик Мондолони, както и от служители на френската компания „Ванси Еърпортс“, която е концесионер на белградското летище.Френският президент пристигна в Сърбия без съпругата си Брижит. Заедно с него пътува и делегация от френски бизнесмени. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.15", "title": " Макрон в Сърбия: Искаме заедно да отворим нова страница"}
{"url": "https://trud.bg/%d0%b0%d1%82%d0%b8%d0%bd%d0%b0-%d0%b8%d1%81%d0%ba%d0%b0-%d0%bd%d0%be%d0%b2%d0%b8-%d0%b3%d0%b0%d1%80%d0%b0%d0%bd%d1%86%d0%b8%d0%b8-%d0%be%d1%82-%d0%b1%d1%80%d1%8e%d0%ba%d1%81%d0%b5%d0%bb-%d0%b7%d0%b0/", "text": "Новоизбраното правителство на Гърция на премиера Кириакос Мицотакис иска от Брюксел да гарантира в бъдеще допълнителна защита за гръцките и европейските граници срещу съвременните предизвикателства за сигурността на Европа, предаде АФП. Това стана ясно по време на официална визита в Атина на еврокомисаря по миграцията Димитрис Аврамопулос, излъчен преди пет години от завърналата се преди седмица на власт партия “Нова демокрация” на Мицотакис. Гърция предлага преоценка на мисията и ангажиментите на европейските сили, участващи в програмата за охрана на границите “Фронтекс”, модернизиране на оборудването, с което те боравят, и подобряване на условията за настаняване на бежанци и мигранти в големите центрове на островите Самос и Лесбос. От своя страна Аврамопулос е настоял, че Атина не стои сама срещу миграционните и други предизвикателства.", "date": "2019.07.15", "title": " Атина иска нови гаранции от Брюксел за границите"}
{"url": "https://trud.bg/90-%d0%be%d1%82-%d1%81%d0%b4%d0%b5%d0%bb%d0%ba%d0%b8%d1%82%d0%b5-%d1%81%d0%b0-%d1%81-%d0%bd%d0%be%d0%b2%d0%b8-%d0%b6%d0%b8%d0%bb%d0%b8%d1%89%d0%b0/", "text": "Хората избягват панелките Пазарът е във възход, казват брокери Новото строителство в София е най-търсено, то заема 90% от закупените жилища, според данни на имотна компания на българския пазар. Причините за това са по-ниските цени при започване на сградата в сравнение с цените в напреднал етап на изграждане, както и по-големият избор от налични апартаменти. В предходни периоди новото строителство в столицата представляваше 60-70% от сделките, а сега стига до 90%, което е показателно за тоталния му превес в предпочитанията на клиентите. Този процес е стимулиран допълнително от инвеститорите, които все по-често предлагат гъвкави схеми на плащане с малък процент самоучастие и доплащане с банков кредит при завършване на сградата. “Първите месеци на годината ни изненадаха с нараснала активност. Имотният пазар като че ли превключи на по-висока скорост още със старта на 2019 г. и в момента определено е във възход с нараснали обеми и много силна динамика”, коментират брокери. Издадените нови разрешителни за строеж в София нараснаха с 26% през 2018 г. на годишна база и това е единственият индикатор, който успя да достигне предкризисните нива от 2007-2008 г. Именно увеличеното предлагане на ново строителство донесе баланс на пазара и успокои цените, тъй като успя да отговори на нарасналото търсене. В началото на 2019 г. сградите ново строителство в София се радват на много силен интерес, който дори ще надвиши този от предходните години. Според данните на Агенцията по вписванията през първото тримесечие на 2019 г. в София са вписани 5641 имотни продажби при 5631 за същия период на 2018 г., което е ръст само с 10 сделки. В тези данни обаче не влизат закупените жилища на етап “в строеж”, които ще бъдат вписани като продажби при тяхното завършване.   Апартаментите са рекордно достъпни 1080 евро за квадрат Средната цена на купените жилищата в София достигна 1080 евро/кв.м при 1085 евро/кв.м през последното тримесечие на 2018 г. Има много малко намаление спрямо стойностите от 2018 г., но брокерите го обясняват като задържане на нивата, тъй като се дължи основно на промяна в характеристиките на закупените имоти, големия дял на сделките на етап “в строеж” и на пренасочване на интереса към райони с по-ниски цени. Средната крайна покупна цена на жилищата в София е 90 960 евро при нива около 91 550 евро средно за 2018 г. Купувачите постепенно се активизират от новата вълна от проекти ново строителство, която се появи на пазара. Показателят за достъпност на цените в София в края на 2018 г. достигна най-добрата си стойност от края на 2015 г. насам. Той измерва съотношението на цената на жилищата на кв.м към средната месечна заплата в столицата, като показва колко месечни заплати са необходими за покупката на 1 кв.м. През последното тримесечие на 2018 г. коефициентът за достъпност е на ниво 1,34, (т.е. с 1,34 заплати може да се купи 1 кв.м), което е по-ниско спрямо достигнатите нива 1,45-1,47 по-рано през годината. Това съотношение е далеч под пиковата стойност на коефициента през 2008 г., когато се изискваха 3,5 месечни заплати за покупката на 1 кв.м жилищна площ в София.   Живеем в 10 кв. метра повече Делът на тристайните е 42% Точно половината от закупените жилища в София през първото тримесечие на годината са двустайни, а 42% са тристайни. За разлика от предходни периоди, в началото на 2019 г. значително нарасна дела на закупените тристайни апартаменти за сметка на намаляване на двустайните, които преди достигаха 65% от общия обем сделки. Отдаваме това на активността на семейства, които търсят нов дом за собствено ползване, коментираха брокери на имоти. За тази тенденция допринасят наличното предлагане, както и възможностите за покупка с кредит дори и в сгради ново строителство. Средната площ на закупените жилища е 89 кв.м – ръст с около 10 кв.м спрямо последните месеци на 2018 г. именно заради увеличения дял на тристайните апартаменти. И през тази година забелязваме засилен интерес към затворени комплекси със собствени паркове, зеленина, детски площадки и зони за отдих на живущите. Обръща се голямо внимание на качествената среда на живот, особено когато се купуват жилища за собствено ползване, но и инвестиционният интерес към такива комплекси е голям, тъй като те обещават по-добри наеми и по-голяма устойчивост на инвестицията. Също така, прави впечатление, че купувачите са склонни да правят компромис и да закупуват жилища на партер или първи етаж, особено когато тези жилища са в сгради или комплекси с контролиран достъп, тъй като тези апартаменти в повечето случаи са на по-ниски цени. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.15", "title": " 90% от сделките са с нови жилища\t"}
{"url": "https://trud.bg/%d0%bd%d0%b5%d1%81%d0%bf%d0%be%d0%ba%d0%be%d0%b9%d0%bd%d0%be-%d0%bb%d1%8f%d1%82%d0%be-%d0%b7%d0%b0-%d1%82%d0%b5%d0%bb%d0%b5%d0%b2%d0%b8%d0%b7%d0%b8%d0%b8%d1%82%d0%b5/", "text": "Традиционно през лятото телевизиите подготвят есенните си програми, с които ще влязат в битката за вниманието на зрителите. Летните програми са леки, с повторения и временно спиране на политическите и публицистични предавания. Нетрадиционно тази година е напрежението и неизвестността относно намеренията на новите собственици и началници. Някои от тях са вече известни, за други вървят слухове. Какви проблеми ще възникнат от разместванията на водещи лица и на цели предавания? В каква обстановка ще преминат изборите през есента? Какво ще бъде поведението спрямо телевизиите на политиците, сред които също има значими промени, а се очакват и нови. Да преминем към прогнози за вероятното развитие на трите големи национални телевизии. Бързам да кажа, че не вярвам в публикациите, че Слави е купил телевизия Евроком. Той с много труд си е спечелил парите, за да ги излива в една дупка. Що се отнася до възможните пътища, по които може да тръгне, вече писах цял  . Неминуемо е да започна с БНТ, за която се пише и говори повече след избора на Емил Кошлуков за директор на обществената телевизия. Публичното изнасяне на фактите за финансовия колапс, в който се намира БНТ, наложи при обсъждането на концепциите на кандидатите да се говори предимно за финансови икономии, които те можели да направят, като едно от главните средства те виждат в спирането на някои скъпо струващи предавания. Такива идеи са добра храна за медиите, търсещи сензации, но не решават проблема в неговата цялост. Емил е достатъчно умен и познава вече БНТ отвътре, за да се впусне бързо в мащабни промени. Периодът е предизборен и от телевизията се иска преди всичко да излъчва стабилност и да не предизвиква обществени скандали. Големият проблем на БНТ е, че програмата й е формирана през годините по елементарната формула- някоя личност или група благодарение на връзките получава квадратче в програмата и макар функцията на предаването да е изчерпана отдавна, не можеш да ги помръднеш оттам. И затова им даваш да правят нещо друго. Наистина не е уместно да се съкращава поголовно персонала, не само защото ще предизвика вълнения, а и защото могат да „изгорят“ ценни хора. Трябва да се рестартира телевизията в нейната цялост. Най-напред въз основа на проучвания на аудиторията и в изпълнение на обществените функции на БНТ да се изготви нова програмна схема. Въз основа на нея да се формира и структурата – според задачите да се определят подходящите хора. Тогава може да се окаже, че ненужните не са толкова много. Това изисква доста труд и твърдост срещу опити за влияние и външен диктат. После е лесно – работи и събирай плодовете. Паралелно с това трябва да се реши най-после как да се финансира обществената телевизия, за да не е зависима от властта. Може ли Кошлуков да реши тази задача? На първо време той трябва да стегне телевизията да изпълни достойно своята мисия за обективното отразяване на изборите през октомври. Със сигурност ще бъде оценяван критично от тази гледна точка. В Нова телевизия като че ли вече е известно всичко – кой е собственик, кои началници и журналисти ще бъдат сменени, кои се очаква да дойдат. И все пак има два много важни въпроса. Първият е какви промени ще настъпят в програмата? Да, относно развлекателните програми се пише и говори достатъчно. Аз лично оценявам две високи постижения. Първо – Нова има най-доброто шоу- „Като две капки вода“, което с двамата си водещи е на световно ниво. Второ – спират се „Брадърите“, които бяха станали досадни. Ще видим какво ще ги замени. Но стои с цялата му острота въпросът какво ще става с публицистиката? Сега тя не е в центъра на програмната схема. Така ли ще остане, или ще има изненади? И ще бъде ли тази публицистика, както и новините, опазена от политическо влияние? Освен това- има ли хомогенност в ръководството на телевизията? Накъде ще я поведе? За БТВ като че ли няма остри проблеми и всичко им е наред. Неслучайно тази телевизия неизменно е на първо място у нас. И все пак има някои сериозни въпроси относно нейното развитие. Ще бъде ли и тя продадена, както се говори упорито в последно време? Ако да, кой и какъв ще бъде собственикът? Дали ще бъде свързан с управляващите така, както се говори за собственика на Нова телевизия? Откакто беше с американски собственици, тя започна да прави новините като се спазват демократичните принципи на обективната телевизия. Правени с висок професионализъм, новините на БТВ станаха еталон и бяха предпочитани от повечето български зрители. Ще бъде ли запазено всичко това – съдбоносен въпрос, от който зависи спечелената популярност и доверие на БТВ. Усещат се в последно време опити да се оказва натиск върху новинарския екип. Ако това се случи, ще бъде голяма загуба за каузата на свободната журналистика. Разбира се, напускането на Слави оставя сериозна дупка в програмата на БТВ. Тепърва ще се усеща неговото значение за нейния облик. На всички тези въпроси ще очакваме отговор до есента, когато се броят пилците. До тогава и аз излизам в лятна ваканция. Замириса на море…   Излишен скандал Докато пишех оценката си за новините и публицистиката в БТВ, на екрана се разгоря скандал между водещата Жени Марчева и лидера на КНСБ Пламен Димитров. Представител на бизнеса беше Краси Дачев, когото водещата леко толерираше. Това скандализира синдикалиста и той си тръгна от студиото. Нямаше равнопоставеност. Излишен скандал.", "date": "2019.07.15", "title": " Неспокойно лято за телевизиите\t"}
{"url": "https://trud.bg/%d1%81%d1%82%d0%b5%d1%84%d0%b0%d0%bd%d0%be%d0%b2%d0%b0-%d1%81-%d0%bd%d0%be%d0%b2%d0%b0-%d0%bf%d0%be%d0%b1%d0%b5%d0%b4%d0%b0-%d0%b2-%d0%ba%d0%b8%d1%82%d0%b0%d0%b9/", "text": "Антоанета Стефанова посяга към титлата на откритото първенство на Китай по шахмат за жени след нова победа. Бившата световна шампионка надигра с белиге фигури Олга Гиря (Русия) и събра актив от 6 точки, с който води в класирането с цяла точка два кръга пред Гуо Ци (Китай) и Александра Костенюк (Русия) два кръга преди края. Днес Стефанова ще играе с черните срещу Ци.  Веселин Топалов пък се класира за четвъртфиналите на турнира Гран при в Рига (Латвия), след като отстрани Хикару Накамура (САЩ). Българинът надделя с 2,5:1,5 т. след две ремита в класическите парти и победа и равен в срещите по ускорен шахмат. В битка за място на полуфиналите Топалов ще срещне Максим Вашие-Лаграв (Франция), който отстрани с 1,5:0,5 т. Давид Навара (Чехия).", "date": "2019.07.15", "title": " Стефанова с нова победа в Китай"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80%d1%8a%d1%82-%d0%bd%d0%b0-%d0%be%d0%b1%d1%80%d0%b0%d0%b7%d0%be%d0%b2%d0%b0%d0%bd%d0%b8%d0%b5%d1%82%d0%be-%d0%b8-%d0%bd%d0%b0%d1%83%d0%ba%d0%b0%d1%82-3/", "text": "Фиксиран върху точността на думите, откровен за трудните и лесни предмети в училище, с просветния министър Красимир Вълчев разговаряме за това кое пречи на днешните ученици да учат задълбочено, защо четат, но не могат да интерпретират текстове и в крайна сметка завършват университет просто заради дипломата, без това да им носи задължителна реализация на пазара на труда. Говорим и за това какви са плановете за преодоляването на трупаните с години проблеми и дефицити в системата на образованието.  – Г-н Вълчев, едни от най-напрегнатите периоди от годината са националното външно оценяване след седми клас и държаните изпити за зрелостниците. Как оценявате резултатите от тях тази година?  – Резултатите не са много по-различни от предходните години. Основният проблем остава функционалната грамотност. Системата се справя относително добре с постигането на базова грамотност и лошо с надграждането към функционална. Така е била настроена от десетилетия. Променяме учебните програми и изпитните материали, като залагаме в тях меренето на ключовите компетентности. Квалификациите на учителите и методическата подкрепа също се настройват. Това далеч не е достатъчно, пък и се направи твърде скоро, за да се отчете ефектът му. Колкото и банално да звучи, основната съставка на формулата за по-добро образование е повече работа от всеки учител и ученик. Мотивирани учители, които успяват да мотивират учениците да учат. Бих прибавил също редовната посещаемост, подобряване на възпитателната работа, дисциплина и подкрепа от родителите. От МОН е необходимо да се даде сигнал на училищата, че това ще изискваме. За недобрите резултати има и външни фактори. Това са увеличеният демографски дял на децата от семейства, в които майчиният език не е българският, родителите са с по-ниско образование и липсва отношение към образованието. Разликата в резултатите на тези деца и останалите е огромна. С най-ниски резултати са областите, общините и училищата, в които имаме най-голям процент деца от семейства с подобни характеристики. Това най-често са и децата, които не са били обхванати в детска градина. Ако едно такова дете не знае български език на входа на първи клас, то училището много трудно компенсира този дефицит. Допълнително записаните деца по Механизма за обхващане също са с много ниски резултати. По-трудна е задачата на образователната система и защото на сегашното поколение ученици по-трудно се провокира интересът им за учене, а и четат по-малко. Четат предимно лесни за осмисляне текстове и контактуват с кратки съобщения. Това показва и външното оценяване – учениците трудно осмислят текстовете, увеличава се дела на онези, които не интерпретират. – Има ли сили системата да се справи с картината, която обрисувахте, и кога ще има резултати?  – Основният фактор е бил и ще бъде учителят. Той прави така, че във всяка класна стая с натрупване ученикът да придобие повече знания и умения. И най-вече да се научи да учи, защото всеки от нас през целия си живот учи повече, отколкото в училище. Като че ли през предходните десетилетия бяхме забравили, че учителят е най-важен. Можем да кажем, че като държава пестяхме от учители и сега ни се връща „сметката“. Това се променя от шест години и особено последните две. Тази година за първи път от десетилетия средната заплата на учителите надвишава средната за страната. Взехме решение да инвестираме в учители, защото на тях разчитаме. Първи положителни сигнали за повишаване на желанието за включване в педагогическо образование и професия вече има, но за цялостно подобряване на резултатите е необходимо повече време. По същия начин новите учебни програми изискват между 3 и 5 години за въвеждане, и после да отчетем резултати. – Въведохте електронно подаване на заявления, електронна проверка на работите, баркодове върху всеки лист, на който пишат седмокласниците по време на изпитите. Как оценявате организацията?  – Подобряваме я, макар и с малко. Не сме правили мащабни промени. Повишаваме и мерките срещу преписване. Много е важно изпитите да бъдат справедливи, да създават чувство за равнопоставеност. За последните години имаме много малко ученици, които преписват, и квесторите си вършат по-добре работата. Като че ли самите ученици се научиха, че това са правилата и не си струва да ги нарушават. – Заявихте, че трябва да се промени процедурата по одобряване на учебници по повод скандала с учебниците по история за десети клас, как ще стане това?  – Регламентираната процедура за писане и одобряване на учебници е конкурентна и либерална. Има възможност много хора да дадат мнение, най-вече учителите по съответната дисциплина. Ние трябва да гарантираме придобиването на знания и умения, и формирането на отношения. Това става чрез учебната програма. Тя е заданието, по което се пишат учебниците, и определя минимума. Това, което констатираме по отношение на учебниците за десети клас по „История и цивилизации“, е че, въпреки че отговарят формално на учебната програма, те са много различни като отношение и нагласи, което създават. В едни класове, по едни предмети са по-важни знанията, а в други – да се формират и отношения и нагласи към света. Такъв е предметът „История и цивилизации“. Пропускът е при нас. Не сме задали добре на оценителите това, което трябва да свършат. Комисията от оценители оценяват учебниците за съответствие с учебната програма и допълнителни критерии. Ще допълним тези критерии и учебната програма. – Професори по история предложиха учебниците да се пишат от учители, а не от университетски преподаватели.  – Учители участват, но особено в по-горните класове наистина преобладават университетските преподаватели. Това предложение и преди е правено във връзка със стила, на който се пишат учебниците. Необходимо е той да бъде съобразен с възрастовото ниво на децата и това едно от основните изисквания към издателствата. Моите наблюдения показват, че като цяло се подобрява стилистиката, качеството, методиката на написаните учебници с годините, което е положителният резултат на конкуренцията. Но при една конкурентна процедура обаче не сме застраховани от пропуски, полемични текстове, а понякога и от откровени грешки. В последните години са утвърдени близо 1000 учебника и учебни помагала за различните класове и дисциплини. – Как ще се приложи проектът на наредба на МОН, според които трябва да има пълна промяна в сегашните класни стаи – да бъдат Г-образни, с мобилни стени, единични маси и пр.?   – В последния век и половина системите на образованието работят горе-долу по едни и същи стандарти и модели. Класно-урочната система, стандартната класна стая с фронтално взаимодействие между учителя и ученика, учебни планове с основните дисциплини. В XXI век част от тези модели се разчупват. Не говорим за отричане на базовите постановки и традиционните модели, а за опит да надграждаме. От училището се очаква да даде и нови умения, от учителя се очаква да вдъхнови ученика за учене. Щo се отнася до материалната среда тя трябва да е благоприятна, но и да стимулира интерактивните и иновативните методи на учене. Учителят е най-важен, но подредбата на класната стая и оборудването на кабинетите също стимулират ученика за учене. За изработването на проекта на наредба, който се надяваме да бъде приет до края на годината, сме използвали знанията на български архитекти и опита на другите европейски страни. С проекта задаваме насоки, които няма да бъдат задължителни. Не можем да преустроим всички училища, дори и в период от 10 години, но ще могат да бъдат използвани за преустройството при реализирането на цялостни проекти за модернизация, за дострояване или строеж на нови училища. За последните няколко години около 700 училища бяха модернизирани цялостно и може би за следващия програмен период предстой това да се случи с още 400. Вероятно ще има и проекти за разширяване на съществуващи във връзка с преминаването към едносменен режим и недостига на класни стаи. Такъв има не само в най-големите градове, но и в редица села, предимно там където имаме концентрация на деца от ромски произход. – Казвате, че не пустеят училища, а има недостиг на класни стаи?  – Имаме около 1000 училищни сгради, освободени в селата в резултат на закриване на училища, които не се използват, но в същото време в други 70-80 населени места е налице недостиг. – Кои са ключовите промени, които се предвиждат в Закона за висшето образование и как се приемат към момента?  – През последните години направихме промени в два основни елемента на системата – финансирането на държавните висши училища и правилата за развитие на академичния състав. Провеждаме политика за преструктуриране на приема и финансирането, обвързано с потребностите на пазара на труда и за профилната оптимизация на системата. Сега адресираме проблемите в две други ключови подсистеми – управлението и акредитацията. Акредитационната оценка не ни дава достатъчно отлика, не ни казва къде обучението е по-добро и не стимулира висшите училища за развитие. Има предпоставки на зависимост между оценителите и оценяваните. Акредитацията е скъпа, бюрократично и административно натоварваща. Предлагаме програмна акредитация да се прави по едно и също време, професионализиране на акредитационните оценки чрез участие на професионални оценители, електронизиране на процеса и премахване на процедурата за институционалната акредитация, освен първоначалната. Предлагаме и сключване на договори за управление с ректорите. Тук целта е да бъдем партньори, да ги накараме да са по-отговорни не само към академичната общност, но и към целите и задачите, които са важни за обществото. Ще използваме този инструмент да провокираме висшите училища да бъдат по-свързани, да инвестират повече в млади преподаватели, да се концертират в силните си направления, да споделят повече ресурси, да подобряват научната си дейност. – Призовахте преди няколко дни, че синдромът на самодостатъчност в университетите може да се потисне, пътят към това чрез европейските университетски мрежи ли е?  – Живеем във все по-динамичен и свързан свят, в който сами сме по-малки и незабелeжими. Пазарът на висше образование се глобализира. Нашите висши училища са много малки на този пазар. Малки са дори и немските, и френските. Затова в края на 2017 г. на срещата на върха в Гьотеборг се взе решение за създаването на европейски университетски мрежи. Те са възможност за българските висши училища да влязат в своеобразен консорциум с други висши училища, което включва общи програми и общи дипломи. Включването носи предимства – допълнително финансиране от ЕС, обвързването със стандарт за качество, възможност да се задържат студенти в България и да се привлекат от други страни. Тези висши училища, които се включат в европейска университетска мрежа, ще бъдат част от европейския образователен пазар и ще спечелят значително конкурентно предимство. За съжаление на първия кръг одобрени проекти няма нито едно българско висше училище, но по-тъжното е, че само две са кандидатствали. Доколкото разбрах, това е най-ниският процент на кандидатствали от една страна. Това е диагноза за самодостатъчност. Много е вероятно, ако не са достатъчно свързани, българските висши училища да стават още по-неразпознаваеми и да затънат в провинциалност. За това обаче трябва да са по-отговорни към дългосрочното развитие. Програма „Еразъм“ финансира създаването на тези мрежи, ЕК ги оценява, тоест те са възможност и за допълнително финансиране. – В текстовете на промените, които предлагате, се посочва мораториум върху създаването на нови университети, филиали, факултети. Ще се закриват ли университети?  – Студентите ще намаляват през следващите години, заради демографските проекции и заради политиката за ограничаване на приема, която ще продължаваме да провеждаме. Ще насърчаваме консолидацията и споделянето ресурси между висшите училища. Не е целта да имаме по-малко висши училища или да намалим администрацията. Ефектът от обединение на няколко висши училища няма да е голям, но има значение за това дали ще бъдат по-разпознаваеми в международен мащаб. Малките висши училища не се виждат на радара. Няма ги и в световните рейтинги. Алтернативата на консолидацията е свързването в мрежи. – Кога се на лице по-сериозни резултати от политиката ви да се насочват студенти към приоритетни специалности?  – През следващите години ще имаме недостиг на специалистите във всички сектори и системи и на този фон трудно ще видим резултатите от политиката за преструктуриране. Младите хора, които ще постъпват на пазара на труда, ще бъдат в най-добрия случай две трети от тези, които ще се пенсионират. Ефектът на политиката ще се изрази в по-малък недостиг в секторите и системите, които ако не обезпечим със специалисти обществените и икономическите загуби ще бъдат най-големи. Приоритетните професионални направления са тези, по които очакваме недостиг на специалисти в бъдеще, но не успяваме днес да мотивираме достатъчно студенти да се включат в тях. В последните десетилетия, в които беше провеждана политиката за либерализиране на приема, се увеличи търсенето на висше образование, но избуя и нерационалното търсене – заради самата диплома, но не и заради конкретни знания, умения, необвързано задължително с бъдеща реализация. Това се случи предимно в направленията от социалните, стопанските и правните науки. От друга страна анализите ни показват, че най-голям е очакваният недостиг на професии, които са свързани с по-задълбочено изучаване на математика и природни науки. Такива са инженерните, IT специалностите, медицинските, чистите природоматематически професионални направления. Там най-трудно провокираме интереса за учене и имаме най-забележим спад в образователните резултати. Само 2000 ученици избраха матура по математика. – На какво се дължи липсата на интерес към точните науки?  – Днешното поколение ученици по-трудно се задълбочават, очевидно и математиката е по-трудна. Предприели сме няколко мерки за стимулиране изучаването на математика и природни науки. Шестдесет процента от дейностите по интереси, за които осигурихме допълнително финансиране от 25 милиона лева от държавния бюджет през тази година, са в областта на СТЕМ, англоезичната абревиатура за математика, техника и природни науки. Планираме инвестиционните разходи да бъдат насочени към оборудване на кабинети за обучение по математика и природни науки. Когато се инвестира в СТЕМ-центрове, значително се повишава интересът за учене и резултатите. Остават трудностите ни да привлечем повече студенти и то с по-високи образователни резултати най-вече в инженерно-техническите направления. Последните 10 години, ако погледнем структурата на добавената стойност на износа, с най-голям ръст в дела им са сектори, който изискват повече технически кадри и инженери – машиностроене, електроника, електротехника, информационни технологии. Остава предизвикателството да привлечем повече ученици и то с по-добри образователни резултати в инженерни професионални направления. Догодина обмисляме да стартираме програма, чрез която да регламентираме допълнителни стимули за най-добрите ученици – за първите 10 процента по образователни резултати, които се включат в инженерно-технически и педагогически професионални направления. Сега проблемът е, че по-добрите ученици отиват предимно в направления от социалните, стопанските и правните науки. Най-добрите образователни системи са тези, в които най-добрите ученици стават учители. Технологично най-развитите страни са тези, в които най-добрите ученици стават инженери. – Достатъчно ли са парите в системата на образованието, за да се справите с проблемите?  – Парите никога не са достатъчно, но и никога не е било толкова голямо увеличението. Изпълняваме ангажимента за двойно увеличение на възнагражденията на учителите. В бюджета за 2021 г. средствата ще бъдат 1.380 млрд. лева повече спрямо 2017 г. за заплати. За следващата и по-следващата година са планирани допълнително по 360 милиона лева. През следващите години ще се увеличат и средствата за подобряването на материалната база с акцент промяната на методите на учене, най-вече за оборудването на кабинети. Стартираме и проект „Образование в бъдещето“, чрез който ще оборудваме още класни стаи за интерактивното обучение, ще създадем платформата с безплатните образователни ресурси, разработени от учителите. Ще плащаме на учителите за това. Нашият гост  Красимир Вълчев е роден на 9 юни 1975 г. в София. Завършва Икономическия университет – Варна и е магистър по публични финанси. Преминава обучение по “Бюджет и финансово управление” в университета “Дюк” в САЩ.  През 2002 г. започва работа в Министерството на финансите. От септември 2009 г. до февруари 2017 г. е главен секретар на Министерството на образованието и науката. В периода от ноември 2013 г. до август 2014 г., е директор на дирекция “Бюджет и финанси” в Министерството на външните работи. От 4 май 2017 г. за министър на образованието и науката.", "date": "2019.07.15", "title": " Министърът на образованието и науката Красимир Вълчев пред „Труд“: Стимулираме най-добрите ученици да стават учители и инженери\t"}
{"url": "https://trud.bg/%d0%ba%d0%be%d0%b3%d0%b0-%d0%b8%d0%bc%d0%b0%d0%bc%d0%b5-%d0%bf%d1%80%d0%b0%d0%b2%d0%be-%d0%bd%d0%b0-%d0%be%d0%b1%d0%b5%d0%b7%d1%89%d0%b5%d1%82%d0%b5%d0%bd%d0%b8%d1%8f-%d0%b7%d0%b0-%d0%b1%d0%b5%d0%b7/", "text": "Въпрос:  Имам ли право на парични обезщетения за безработица, ако ме съкратят по време на срока на изпитване? Ако отговорът е да, за какъв период от време? Пл. Атанасов, гр. Плевен Отговор:  Съгласно чл. 67 от Кодекса на труда (КТ), трудовият договор може да бъде сключен: 1. за неопределено време; 2. като срочен трудов договор. В чл. 70, ал. 1 от КТ е предвидено, че окончателното приемане на работа на работника или служителя може да се предшества от договор със срок за изпитване до 6 месеца.", "date": "2019.07.15", "title": " Кога имаме право на обезщетения за безработица"}
{"url": "https://trud.bg/%d1%81%d1%82%d1%80%d0%be%d0%b8%d1%82%d0%b5%d0%bb%d1%81%d1%82%d0%b2%d0%be%d1%82%d0%be-%d0%bd%d0%b0-%d1%82%d1%83%d1%80%d1%81%d0%ba%d0%b8-%d0%bf%d0%be%d1%82%d0%be%d0%ba-%d0%bf%d1%80%d0%b5%d0%b7-%d0%b1/", "text": "Строителството на Турски поток през България ще се забави, след като Върховният административен съд окончателно е забранил на “Булгартрансгаз” да подмени строителя на продължението на “Турски поток” през българска територия. “Булгартрансгаз” трябваше да подпише договор със свързаното с руската ТМК обединение “Газово развитие и разширение в България”. Подписването няма са стане докато не приключи спорът за отстраняването на саудитския консорциум “Аркад”. Определението на съда потвърждава решението на Комисията за защита на конкуренцията, която отмени решение на “Булгартрансгаз” да подмени избрания строител на “Турски поток” през българска територия. В края на май държавната компания декласира саудитския консорциум “Аркад” и обяви, че една от най-големите инфраструктурни поръчки – на стойност над 2 млрд. лв. – отива при втория претендент – обединение “Газово развитие и разширение в България”. “Аркад” бе определен за победител за строежа на 474-километровото трасе от турско-българската до българо-сръбската граница, тъй като единствен влизаше в стойността на поръчката. Въпреки че ГРРБ е предложил по-висока цена, “Булгартрансгаз” решава да декласира “Аркад” с мотива, че не е подал навреме необходимите документи за сключване на договора. В края на крайния срок за внасянето им, конкурентът ГРРБ намалил цената на своята оферта и тя паднала под цената на “Аркад”. Така газовият оператор сметна, че “Аркад” се отказват от поръчката и реши да я даде на ГРРБ. Според КЗК това решение е незаконосъобразно и договорът трябва да бъде възложен на “Аркад”. В края на юни Комисията за защита на конкуренцията вече определи действията на “Булгартрансгаз” като неправомерни и остави в сила класирането от април, според което обществената поръчка следва да се възложи на “Аркад”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.15", "title": " Строителството на Турски поток през България ще се забави"}
{"url": "https://trud.bg/%d0%b2%d0%ba%d0%b0%d1%80%d0%b2%d0%b0%d1%82-%d0%b1%d0%b8%d0%be%d1%85%d1%80%d0%b0%d0%bd%d0%b8-%d0%b2-%d1%83%d1%87%d0%b8%d0%bb%d0%b8%d1%89%d0%b0%d1%82%d0%b0-%d0%b8-%d0%b3%d1%80%d0%b0%d0%b4%d0%b8%d0%bd/", "text": "Екологично чисти продукти влизат в схемите “Училищен плод” и “Училищно мляко” Нова дирекция ще контролира сектора Част от менюто в детските градини и училищата да е от биопродукти, предвижда Национален план за действие за развитие на биологичното производство за периода до 2027 г. За целта биохраните ще бъдат включени в схемите “Училищен плод” и “Училищно мляко”. Срокът за изпълнение на тази мярка е 2021 г. и за прилагането є е нужна промяна в наредбата, както и промяна на допустимите разходи за доставка на продуктите, която да отчита по-високите цени на биохраните, уточниха пред “Труд” от земеделското министерство. Ние настояваме до 14 години 100% от храните в училищата да са био. Като за първата година, в която ще влезе в сила изискването за био храни в училищата, техният процент да бъде поне 30, коментира пред “Труд” Слави Трифонов, председател на Националната био асоциация. Той е категоричен, че родните производители могат да осигурят нужната квота от екологично чести храни за децата. В плана на земеделското министерство е заложено още създаването на схеми за подпомагане на ферми, които не отговарят на критериите за подпомагане по мярка 11 “Билогично производство” по Програмата за развитие на селските райони (ПРСР). Предвижда се 30% от тях да бъдат финансирани по такива схеми. Става въпрос за мерки за подпомагане на земеделието, които се финансират от Европейския фонд за гарантиране на земеделието и Европейския земеделски фонд за развитие на селските райони. Това са схемите за директни плащания, мерките от ПРСР и секторните мерки за пазарна подкрепа, обясниха от МЗХГ. За да се оптимизира контролът върху биопроизводството, през тази година ще бъде създадена дирекция “Биологично производство” в министерство на земеделието. Предвижда се ежегодно участие на биологични стопанства в схемите за времена заетост на работници в тях. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.15", "title": " Вкарват биохрани в училищата и градините"}
{"url": "https://trud.bg/%d0%b8%d1%82%d0%b0%d0%bb%d0%b8%d0%b0%d0%bd%d1%81%d0%ba%d0%b0%d1%82%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d0%b8%d0%b7%d0%b7%d0%b5-%d0%b1%d0%be%d0%b9%d0%bd%d0%b0-%d1%80%d0%b0%d0%ba%d0%b5/", "text": "Италианската полиция обяви днес, че е конфискувала оръжия, сред които и ракета въздух-въздух при операция срещу крайнодесни екстремистки групи, предаде АФП. При акциите в няколко града срещу италианци, заподозрени, че подпомагат проруските бунтовници, воюващи с украинските сили за сигурност в Донбас, е иззета и неонацистка пропаганда. „При операцията е конфискувана ракета въздух-въздух в перфектно работно състояние и използвана от катарската армия“, се посочва в съобщението на полицията. Освен ракетата „Матра“, която е френско производство, са иззети и други модерни оръжия, сред които автомати от „последно поколение“ и гранатохвъргачки. Полицията е задържала трима души, сред които Фабио Фабио Дер Бергольо, бивш кандидат от неофашистката „Форца Нуова“. Другите са 42-годишен швейцарски гражданин и 51-годишен италианец, арестувани край летището „Форли“. Те са заподозрени в опит да продадат ракетата. „Имаме идея за какво е можело да бъде използвано иззетото оборудване, но няма да спекулираме“, заяви полицейският комисар на Торино Джузепе де Матейс. Засега нямало данни, които карали силите за борба с тероризма да подозират, че имало активен план за използване на оръжията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.15", "title": " Италианската полиция иззе бойна ракета при операция срещу крайни екстремисти"}
{"url": "https://trud.bg/%d0%b1%d0%be%d1%8f%d0%bd-%d0%bc%d0%b0%d0%b3%d0%b4%d0%b0%d0%bb%d0%b8%d0%bd%d1%87%d0%b5%d0%b2-%d0%b2%d1%81%d1%81-%d0%bf%d0%be%d0%bb%d0%b8%d1%82%d0%b8%d0%ba%d0%b0%d1%82%d0%b0-%d0%bd%d1%8f%d0%bc%d0%b0/", "text": "Висшият съдебен съвет  . Номинации ще могат да се правят през следващите 4 заседания на пленума, а концепциите ще се представят до 12 август. Изборът е насрочен за 24 октомври. „Процедурата ще бъде толкова прозрачна, колкото е разписана в Конституцията и в Закона за съдебната власт,“ заяви пред   представляващият пленума на Висшия съдебен съвет Боян Магдалинчев. Всички заседания на пленума ще бъдат излъчвани директно онлайн. Те са открити и всеки може да ги следи, допълни той. Процедурата стартира едва днес, като на този етап няма нито една номинация. Тепърва предстои издигането на кандидатурите за главен прокурор, след което те подлежат на обществено обсъждане, заяви Магдалинчев. „На този етап няма никакво основание да се твърди, че предстоящият избор е предрешен“, категоричен беше той и допълни, че определено политиката няма да надделее при избора на главен прокурор. „Изборът на главен прокурор, както и изборът на председателите на Върховния касационен и Върховния административен съд е единствено и само функция на Висшия съдебен съвет. Нито управляващите, нито политическата класа има възможност за излъчване на номинации, нито има възможност да взима решения в тази посока“, каза той. Магдалинчев коментира реформирането на ВСС, като подчерта, че в тази връзка няма никакви предписания от страна на годишния мониторинг върху съдебната система. „Повечето препоръки бяха дадени в януарския доклад през 2017 г. на Механизма за сътрудничество и оценка. Това бяха 17 препоръки. В тази посока няма нито една препоръка на механизма за сътрудничество и оценка към Европейската комисия. Така че приемаме, че нещата са реформирани“, заяви още. Относно номинациите за главен прокурор, Магдалинчев обясни, че очаква доста остра битка между кандидатите. „В един момент се спрягаше Пламен Георгиев – след всичко това, което се публикува, той не може да бъде кандидат за главен прокурор по никакъв начин. Доколкото си спомням и за жената, с която г-н Гешев живее на семейни начала, излязоха публикации за връзки с един от свидетелите по делото за Иванчева или за негов съдружник. Тоест, той като че ли изпита донякъде нещата на собствения си гръб, че нещо се прави още преди да се е проговорило, че той ще бъде кандидат за главен прокурор“, обясни Магдалинчев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.15", "title": " Боян Магдалинчев, ВСС: Политиката няма да надделее при избора на главен прокурор"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d1%81%d0%be%d1%84%d0%b8%d1%8f-%d0%b7%d0%b0%d0%bf%d0%be%d1%87%d0%bd%d0%b0%d1%85%d0%bc%d0%b5-%d0%b2%d1%8a%d0%b7%d1%80%d0%b0%d0%b6%d0%b4%d0%b0%d0%bd/", "text": "Кметът на София Йорданка Фандъкова обяви, че започва ремонт на минералните бани в София. Фандъкова сподели новината в профила си във Фейсбук: Започнахме възраждането на знаковите минерални бани на София. Тази година осигурихме 20 млн. лв. за реставрация на банята в Банкя, банята в „Овча купел“ и изграждането на първия общински аквапарк в минерална вода на 25 дка към новия парк „Възраждане“. Половината от реставрационните и строителни дейности на банята в Банкя са завършени и догодина по това време тя ще отвори за посетители. Заедно с реставрацията на басейните изграждаме и инсталация, с която цялата сграда да се отоплява с минерална вода. Планираме и строителство на 25-метров басейн за плуване на ниво -1. По мое настояване държавата прехвърли на общината и баните в „Овча Купел“ и „Горна Баня“ – целта ни е да инвестираме в реставрация на сградите и възстановяване на балнеолечебната и СПА дейност в басейните. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.15", "title": " Кметът на София: Започнахме възраждането на знаковите минерални бани на София"}
{"url": "https://trud.bg/%d1%81%d0%ba%d0%be%d0%bf%d0%b8%d0%b5-%d0%be%d1%87%d0%b0%d0%ba%d0%b2%d0%b0-%d0%b4%d0%b0%d1%82%d0%b0-%d0%b7%d0%b0-%d0%b5%d1%81-%d0%b4%d0%be-%d0%ba%d1%80%d0%b0%d1%8f-%d0%bd%d0%b0-%d0%b3%d0%be%d0%b4%d0%b8/", "text": "Промяна на границите на Балканите рискува ефект на доминото Република Северна Македония очаква до края на годината да бъде завършена процедурата по ратифицирането на договора за членството є в НАТО и същевременно да получи дата за започване на преговори за членство в ЕС. Това заяви македонският президент Стево Пендаровски, цитиран от Ройтерс, по време на първата си официална визита като държавен глава в Словения. “Надяваме се че Европейският съюз ще вземе решение през октомври (за започването на преговори)” за членството на Скопие, каза Пендаровски. Той изразил и очакването си новият състав на Европейската комисия да започне още от септември работа върху назначаването на новата европейска администрация и по тази начин да не се отлага решението за датата за преговори за Северна Македония. На въпрос как гледа на повдигнатата преди месеци идея за размяна на територии между Сърбия и Косово като възможност за уреждане на конфликта между тях, Пендаровски се е обявил против всякаква промяна на границите на Балканите. В противен случай според него това би предизвикало “ефект на доминото за няколко страни, включително и за Северна Македония”.", "date": "2019.07.15", "title": " Скопие очаква дата за ЕС до края на годината\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-443/", "text": "Частна здравна каса, ако има 500 000 желаещи Новата визия за бъдещето на осигурителния модел поставя повече въпроси и неясноти, отколкото решения.           Кога имаме право на обезщетения за безработица Трудово-правна консултация на „Труд“.         За съжаление конституцията си остава само пожелание Официално сме парламентарна република, но така ли е наистина. Народът е превърнат в послушна маса – коментар на Радко Ханджиев.               Разжалваният Силует на кмета на Пловдив Иван Тотев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.15", "title": " Вижте акцентите в броя на вестник „Труд“ във вторник, 16 юли 2019"}
{"url": "https://trud.bg/%d0%b4%d0%b6%d0%be%d0%ba%d0%be%d0%b2%d0%b8%d1%87-%d0%b4%d0%b0-%d1%81%d0%bf%d0%b5%d1%87%d0%b5%d0%bb%d0%b8%d1%88-%d1%81%d0%b0%d0%bc-%d1%81%d1%80%d0%b5%d1%89%d1%83-%d0%b2%d1%81%d0%b8%d1%87%d0%ba%d0%b8/", "text": "Роджър Федерер е най-великият тенисист в историята, но не успя да спечели най-великия мач. Пропусна две шампионски топки, които го деляха от рекордната 9-а титла на „Уимбълдън“, която щеше да е и върхова 21-а от Големия шлем в кариерата му. Негова победа в невероятния финал с Новак Джокович щеше да е точно това, което 99% от публиката искаше да види.  Вместо това сърбинът още веднъж показа, че в негово лице тенисът намери новия си крал. Успехът дойде с невероятния резултат 7:6 (5), 1:6, 7:6 (4), 4:6, 13:12 (3) в най-дългия финал в историята на турнира.  Дори аристократичната публика в ложите забрави превземките си и напук на всякакъв „тенис етикет“ започна неистово да подкрепя любимия си Роджър като дори аплодираше грешките на Новак от сервис. Нещо, за което доскоро у нас критикувахме „необразованите“ зрители на „София оупън“. Федерер пък показа невиждано благородство и жертва едно от обжалванията си, за да провери дали топката е в аут в интерес на противника. Жестът доведе до възторг всички освен Джокера, който се надъха с бърза разправия с рефера.  Битката продължи 4:57 часа и премина през немислими обрати. Сърбинът на два пъти повеждаше в сетовете след успехи в тайбрек, а Маестрото се завръщаше в играта с фантастични удари, невъзможни за никой друг. В петата част Джокера поведе с пробив, но Федерер го върна и на свой ред получи шанс да сервира за титлата при 8:7.  Сякаш всеки от двамата беше взел най-доброто от майсторството на другия. Швейцарският ветеран изуми с необичайна борбеност и хъс, като на моменти дори изглеждаше по-свеж физически от противника си. Номер 1 в света пък извади от ракетата си няколко шедьовъра, с които и Федерер би се гордял. Да не говорим за плонжа при спасяването на един от мачболите, напомнил, че треньор му беше и германският идол Борис Бекер.  За финал мачът стана и първият, решен според новите правила – с тайбрек при 12:12. Иначе битката можеше още да продължава. А Джокера отпразнува триумфа както винаги – като сдъвка тревата от корта с доволна физиономия и с това обиди доста хора на Острова. „Толкова много арогантност, че не мога да повярвам“, беше само една от многото сходни реакции на феновете в Туитър.  Кейт Мидълтън, хергоциня на Кеймбридж, връчи трофея на новия шампион. „Когато публиката викаше „Роджър“, аз чувах „Новак“ – призна Джокович. – Това беше най-трудният мач от психологическа гледна точка. Винаги се опитвам да се видя като победител в мислите си и мисля, че това ми помага.“  Федерер пък изрази съжаление за пропуснатите възможности.  „Бях много близо, сега не съм сигурен как точно се чувствам – призна Маестрото. – Помня загубата от Надал през 2008-а, има някои прилики със сегашния момент. Но тогава ставаше въпрос за рекорда по титли от Големия шлем и … беше голяма работа. Сега е различно, защото мотивацията ми е друга. Пък и наистина няма как да защитиш всичките си постижения.“ В Сърбия:  Пета корона за Краля Докато медиите във Великобритания и по целия свят сипеха заглавия като „Може да спечели всичко, но не и нашите сърца“ по адрес на Новак Джокович, в Сърбия вече го обявиха за най-великия. „Новак, Краля на тениса“, пише „Блиц“, „Пета корона за Краля“, възкликва „Вечерни новости“. „Джокович спечели срещу Федерер и публиката“, пък твърди „Информер“.  Сърбите като цяло признават, че Федерер е играл по-добре в мача и напомнят, че той все пак остава рекордьор по титли от „свещената трева“ – 8, докато трофеят за Джокович е „едва“ пети. Общият брой на титлите от Големия шлем отново е в полза на Маестрото – 20 срещу 16. А между тях с 18 е Рафаел Надал. Бекер:  Новак иска да е сам на върха Хората трябва да се събудят и да видят величието на Новак – призовава Борис Бекер, трикратният шампион от „Уимбълдън“, който бе и треньор на Ноле. – Той все още не е щастлив с постигнатото. Да, сега е един от най-великите, но знам, че иска да е най-великият. Да е сам на върха!“  Легендата Джон Макенроу пък не се поддаде на всеобщата еуфория и заяви, че финалът не е най-великият в историята на „Уимбълдън“. При това американецът прояви скромност и не посочи за №1 собствената си победа над Бьорн Борг през 1981-а, с която сложи край на хегемонията на шведа.  „Според мен финалът от 2008-а между Федерер и Надал беше по-значим“, заяви Голямата уста. Той припомни, че тогава Роджър и Рафа се срещнаха за трета поредна година на финала, като испанецът спечели с 6:4, 6:4, 6:7 (5), 6:7 (8), 9:7.", "date": "2019.07.15", "title": " Джокович – Да спечелиш сам срещу всички"}
{"url": "https://trud.bg/%d0%b4-%d1%80-%d0%ba%d1%83%d0%b8%d0%bd-%d0%bb%d0%b5%d1%87%d0%b8%d1%82%d0%b5%d0%bb%d0%ba%d0%b0%d1%82%d0%b0-%d0%bd%d0%b5%d0%be%d1%82%d1%80%d0%b0%d0%b7%d0%b8%d0%bc%d0%b0-%d0%bf%d0%be-%d0%b1%d0%b0%d0%bd/", "text": "Жаркият сезон е в разгара си и плажните ивици по света се пълнят с хиляди посетители, отдали се на безгрижни и заслужени ваканции. Лятото е любимият сезон на много хора, който всяка година обещава незабравими, пламенни мигове. Звездите, подобно на всички останали, не правят изключение и обичат да прекарват горещите дни в курортите, разположени край морската вода. От няколко дни актрисата Джейн Сиймор се наслаждава на красивите гледки на Сен Тропе. Живописният град, разположен в Югоизточна Франция, впечатлява със природата си, която съчетава планини и море. Именно там се снима филмът с Брижит Бардо „И Бог създаде жената“, комедиите с Луи дьо Фюнес за легендарните местни полицаи, както и лентата „Басейнът“ с участието на Ален Делон и Роми Шнайдер. На мястото са отсядали имена като Пабло Пикасо, Франсоаз Саган, Жак Превер, Брижит Бардо, ето защо не е чудно, че звездата от „Доктор Куин – Лечителката“ се е спряла именно на него, за своята почивка. Сиймор публикува в официалната си страница в Инстаграм няколко кадъра от палубата на кораб, на които се вижда, че си изкарва повече от добре, а усмивката й конкурира лъчите на слънцето, греещо над френската Ривиера. „Вземем от витамина, наречен море! Благодарна съм, че прекарвам този красив ден във водата, но и благодаря, че имам всички вас“, обърна се към почитателите си звездата. На снимките тя позира в червен цял бански, който подчертава страхотната й фигура. За да запълни изцяло плажната си визия, Сиймор е сложила шапка с широка периферия в същия цвят, а на някои фотоси носи и слънчеви очила. Времето е благосклонно към актрисата, която с всяка година, като че ли, става все по-обаятелна. Тя не се притеснява от бръчките си и отказва да се подложи на разкрасителни процедури, защото предпочита естествения вид. Цялата статия с галерия от снимки вижте на  АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.15", "title": " Д-р Куин Лечителката неотразима по бански и на 68 г."}
{"url": "https://trud.bg/%d0%be%d0%b1%d1%81%d0%b5%d1%80%d0%b2%d0%b0%d1%82%d0%be%d1%80%d0%b8%d1%8f-%d0%ba%d0%b0%d0%bd%d0%b8-%d0%bd%d0%b0-%d0%bb%d1%83%d0%bd%d0%bd%d0%be-%d0%b7%d0%b0%d1%82%d1%8a%d0%bc%d0%bd%d0%b5%d0%bd%d0%b8/", "text": "Астрономическата обсерватория на Шуменското плато ще приема посетители в нощта срещу сряда за наблюдение на частичното лунно затъмнение. Всички, желаещи да видят явлението, ще имат на разположение 15-сантиметров телескоп на площадката пред обсерваторията. Лунното затъмнение ще бъде видимо на територията на страната и започва в 21:43 часа. Максималната му фаза е 30 минути след полунощ на 17 юли. Обсерваторията ще бъде отворена до 02:00 ч. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.15", "title": " Обсерватория кани на лунно затъмнение"}
{"url": "https://trud.bg/%d0%bc%d0%b0%d1%88%d0%b8%d0%bd%d0%bd%d0%b8%d1%8f%d1%82-%d0%b2%d0%be%d1%82-%d0%bd%d0%b5-%d0%b5-%d0%bf%d0%b0%d0%bd%d0%b0%d1%86%d0%b5%d1%8f-%d1%81%d1%80%d0%b5%d1%89%d1%83-%d0%bc%d0%b0%d0%bd%d0%b8%d0%bf/", "text": "И по-скоро трябва силно да се охладят страстите Плащаме електронно от смартфона си. Четем книги от електронни четци. Пазаруваме през таблета си. Защо тогава да не въведем изцяло електронно гласуване, или пък не минимизираме човешкия фактор в изборния процес с машинно гласуване и електронно преброяване на вота? Това е резонния въпрос, който си задават мнозина в целия свят. У нас също се превърна в тема на обществената дискусия. И това е напълно разбираемо, защото всички – и привърженици и противници на електронизацията на изборния процес по правило са водени от най-добри намерения – гласуването да става по-лесно, по-честно и по-бързо. Безапелационния отговор, който получава този въпрос почти навсякъде обаче е – не е достатъчно сигурно, поражда много технически проблеми, които поставят под заплаха политическата система. В Европа има само три държави, където в различен мащаб използват машинно гласуване. Това са Белгия, където в повече от 100 общини ползват машини за гласуване подобни на тези, които се експериментират у нас. Франция – главно за гласуването от чужбина в национални избори. И Швейцария – за всички видове избори. Четири държави първоначално въведоха машинно гласуване, но в последствие се отказаха поради завишените рискове от компрометиране на изборния процес – Холандия, Германия, Норвегия и Финландия. Практически в цяла Европа с тези малки изключения и, разбира се, специфичния случай на Естония, не просто не използват, но и не възнамеряват да внедряват машинно гласуване. За сметка на това изцяло машинно гласуване в различни варианти има в отделни държави от „третия свят“ като Индия и Бразилия. В Аржентина пък експериментираха с машините през 2004 г. После дори купиха „последния писък“ на технологиите от Южна Корея през 2016 г. с намерение да въведат напълно машинно гласуване в националните избори през 2017 г. Но в крайна сметка се отказаха поради сериозни опасения за сигурността на вота. Вероятно изглежда парадоксално, но фактите сочат, че богатите и установени демокрации избягват машинното гласуване, а някои прохождащи и недотам богати го прилагат. Следователно, преди да се втурваме в запалянковски страсти и безкритично да настояваме за незабавно въвеждане на изборните машини у нас, или пък да ги отричаме тотално, е добре да се разгледат причините за тази реалност. Не онези, които ще побързат да кажат – „ама в най-голямата демокрация – САЩ – гласуват машинно и затова имат резултатите броени минути след изборите“, трябва да се каже, че подобни твърдения са неточни. Всъщност опитът и полемиката по тази тема в САЩ могат да бъде отправна точка и за нас. И по-скоро трябва силно да охладят страстите на безкритичните привърженици на машинното гласуване. Как стоят нещата там? В САЩ голяма част организацията на изборния процес е в правомощията на отделните щати, а не на федералната власт. Това произтича от американската конституция и обуславя липсата на единна практика по въпроса за гласуването. Във всеки отделен щат се решава съобразно местните политически нагласи в щатската законодателна власт как да се гласува. По данни на един от най-авторитетните и всеобхватни източници на данни за изборния процес в САЩ – Ballotpedia, там се прилагат основно четири вида технологии в гласоподаването на място в изборната секция с хартиени бюлетини, които се сканират в секцията или на централно ниво за отчитане на резултатите; с електронни устройства без хартиен носител, или с такива, които издават разписка за вота; с бюлетина, която се перфорира машинно. Слабо населените, но два пъти по-големи по територия от България, щати Орегон и Вашингтон в далечния американски Северозапад, гласуват само по пощата. Прилагането на електронните устройства за гласуване е предмет на сериозна полемика от гледище на сигурността през последните 15 години. Дори и специалната комисия по закона от 2002 г., приет от републиканската администрация в Белия дом и наричан „Да помогнем на Америка да гласува“, признава, че голяма част от щатите се придържат към хартиените бюлетини заради опасения от подмяна на вота, което е сериозен риск при машинното гласуване. На последната конференция на хакерите, DEFCON, бяха направени демонстрации как всяка една от използваните машини за гласуване може да бъде „пробита“ и да се установи контрол върху нея на ниво „администратор“ за по-малко от две минути и то без някакви скъпоструващи устройства. Но проблемът не е само в потенциалните рискове от външно манипулиране на софтуера на машините за гласуване. Още по-сериозен е проблемът с технологичното остаряване и дефектите, които с времето започват да дават машините. Докладът на правният център „Бренън“ при Нюйоркския университет от 2016 г., който се дискутира широко в Америка през последните няколко години, посочи, че в резултат на бързата амортизация на машините и остарелия софтуер в по-голямата част от страната, които са въведени в „зората на айфона“ – около 2007 г., се наблюдават многобройни, понякога трудно установими веднага дефекти, които изкривяват и подменят част от изборните резултати. Най-често срещан е например проблемът с повредените дисплеи (тъч скрийн), които отчитат в паметта на устройството друга опция, а не избраната от гласоподавателя. Това е особено проблемно при устройствата, които не издават хартиена разписка. Но дори и тези, които го правят, не са надеждна гаранция срещу манипулации, защото до преброяване на хартиения носител се стига много рядко и то при наличие на многобройни съмнения в достоверността на отчета на вота, съхранен в паметта на машината. Изследователите подчертават, че машините трябва да се подменят с нови и усъвършенствани между десетата и двадесетата година от експлоатацията им, което е сериозно капиталовложение, често непосилно за бюджетите на много щати. За да отговори на нарастващите проблеми и опасения, свързани със сигурността и коректността на изборните машини, миналата година федералният Конгрес на САЩ беше принуден да гласува 380 милиона долара за осъвременяване и за допълнително подсигуряване на изборния процес. С други думи, дори и американската демокрация, с цялата си традиция и финансово могъщество, се сблъсква с тежки проблеми, свързани с въвеждането на изцяло машинното гласуване. И затова не е въведено навсякъде. Бързото изчисление на резултатите там, където не се използват електронни устройства, се осигурява чрез технология за сканиране на хартиените бюлетини и автоматично изчисляване. Опитът с изборните машини у нас досега не е особено окуражаващ. В отминалите евроизбори машините за гласуване бяха разположени в 3000 избирателни секции. Едва около една четвърт от избирателите, гласували в тези секции, са предпочели машините пред традиционния вот с хартиени бюлетини. Имаше стотици сгрешени протоколи и няколко хиляди непреброени преференции от машинното гласуване. Единичната цена на глас, подаден с машина, излиза 60 лв., а с хартиена бюлетина – 77 стотинки. Това в резюме са фактите, посочени в доклада на ЦИК относно експерименталното прилагане на машинното гласуване. Между другото този доклад на ЦИК е приет с гласовете и на управляващите от ГЕРБ, и на част от опозицията от БСП. Само трима гласуват „против“. Към това трябва да се прибави, че липсата на компетентност в секционните избирателни комисии е драстична. И за това носят отговорност не толкова от ЦИК, колкото от парламентарните партии, които устройват в секциите често некомпетентни хора, за да вземат някой лев. За местните избори се предвиждаше машинно гласуване в 6000 секции. Не трябва да се забравя, че в общинския вот има 265 вида бюлетини за общински съветници, 265 вида за кметове на общини, 35 вида за кметове на райони и 3187 вида за кметове на кметства. Има ли наивник, който смята, че администрацията и техниката, с която разполагаме, са достатъчно надеждни, за да обезпечат вота? Явно има, но аз не съм сред тях! А онези, които смятат, че машинното гласуване премахва човешкия фактор и е пречка за подмяна на вота, е добре да потърсят отговор на следния въпрос: кое е по-лесно за властта и тези, които разполагат с ресурси – да се купят двайсетина души в една секция (членове на СИК, застъпници, наблюдатели) от всички партии, в т.ч. от опозицията, или да се купи един администратор на машините за целия район, който да „пипне“ софтуера. Прибавете и обстоятелството, че най-вероятно въпросният администратор ще е на държавна заплата, ако държавата си купи машините вбъдеще. Въобще, машинното гласуване на този етап носи повече проблеми и рискове. И последното, което може да се каже за него е, че е панацея срещу манипулациите. Просто ги прави по-софистицирани, а понякога и доста по-трудно установими.", "date": "2019.07.15", "title": " Машинният вот не е панацея срещу манипулации\t"}
{"url": "https://trud.bg/%d0%bd%d0%b5-%d1%81%d0%b5-%d0%bf%d1%80%d0%b5%d0%b4%d0%b0%d0%b2%d0%b0%d0%b9-%d1%81%d0%b8%d0%bd%d0%b8%d1%88%d0%b0/", "text": "Синиша Михайлович обедини футболната общественост в Италия. Най-големите съперници на Апенините „Рома“ – „Лацио“, както и „Милан“ – „Интер“, изразиха подкрепата си към сръбския специалист. Наставникът на „Болоня“ обяви на пресконференция през уикенда тъжната вест, че е болен от левкемия. Михайлович изрази готовност да спечели и тази битка, а подкрепата от цял свят допълнително му вдъхна увереност. „Ще се боря и ще празнувам след това заедно с теб, защото ти ще победиш и този път!“, написа Франческо Тоти, легендата на „Рома“.  На свой ред Роберто Манчини, настоящият селекционер на „скуадрата“, също излезе с мотивиращо изказване.  „Ти си твърде силен и това няма да те уплаши! А освен това трябва и да играем отново падълборд (б.а – играе се върху дъски за сърф)“, коментира италианецът по отношение на своя съотборник от времето, когато двамата бяха част от славния тим на „Сампдория“. Феновете на „Интер“ пък издигнаха транспарант в подкрепа на бившия футболист на „нерадзурите“ по време на първата контрола на тима през лятото – успех с 2:1 над „Лугано“. Същото направиха още привърженици на „Торино“, „Сампдория“, “Лацио“ и „Болоня“. А ръководството на настоящия му клуб разкри, че Михайлович остава начело на отбора, въпреки тежката диагноза.  „През последните дни бях залят от съобщения, подкрепа и позитивна енергия – написа самият наставник в отворено писмо. – Уверявам ви, че прочетох всяко едно послание. Извинявам се на тези, на които не съм отговорил. Благодаря на фенове, президенти, играчи и колеги, които ме подкрепиха. Благодаря на привържениците на моите отбори и на тези на съперниците. Много от тях вероятно са ме критикували и освирквали по време на мачовете през годините, а сега ме окуражават и пишат „Не се предавай, Синиша“. Благодаря и на онези, които не са известни. Тези, които ме познават знаят – не съдя за даден човек по това кой е. Благодаря ви, благодаря ви, благодаря ви! Потънах в сълзи, но сега е време за борба. Ще се видим отново!“", "date": "2019.07.15", "title": " Не се предавай, Синиша!"}
{"url": "https://trud.bg/%d0%b2%d0%b5%d0%bd%d1%86%d0%b8-%d1%81%d1%82%d0%b5%d1%84%d0%b0%d0%bd%d0%be%d0%b2-%d0%b2-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%bd%d1%8f%d0%bc%d0%b0-%d0%b4%d0%be%d0%b3%d0%be%d0%b2%d0%be/", "text": "Венцеслав Стефанов, президент на „Славия“ и член на Изпълкома към БФС, заяви, че няма уредени мачове в българското първенство. „Ние започваме да виждаме във всяко нещо измама – каза босът на „белите“. – Не се радваме на това, че има мачове, в които волята надделява. Радвам се, че бихме „Витоша“ (3:2) на старта, като те ни вкараха два гола с две минавания на центъра. Хората си мислят за уговорки, купуване, продажби… В българското първенство няма уредени мачове“. Стефанов коментира и срещата в Министерски съвет между премиера Бойко Борисов и босовете на „Лудогорец“, ЦСКА и „Левски“. „Срещата с тримата големи – Георги Домусчиев, Гриша Ганчев и Васил Божков се надявам да е за добро и да има някакъв ефект – каза още той. Радвам се, че Борисов се е ангажирал с това нещо. Явно чашата на предела е преляла. Разбирам защо бяха повикани само тези три отбора. Премиерът знае, че в битката за първото място ще има най-много удари под пояса, ако не се вземат мерки от рано. Тази година Ганчев, Божков и Домусчиев имат големи амбиции за титла. Сигурен съм, че Борисов им е казал, че ги наблюдава под лупа и да внимават“.", "date": "2019.07.15", "title": " Венци Стефанов: В България няма договорени мачове"}
{"url": "https://trud.bg/%d1%81%d0%bf%d0%be%d1%80%d0%b5%d0%b4-%d0%bf%d1%80%d0%be%d1%83%d1%87%d0%b2%d0%b0%d0%bd%d0%b5-%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d1%89%d0%b5-%d1%81%d0%bf%d0%b5%d1%87%d0%b5%d0%bb/", "text": "Настоящият кмет ще победи омбудсмана с 59% на 41% на втори тур, прогнозира Центърът за анализи и маркетинг на Юлий Павлов Ако се стигне до сблъсък между Йорданка Фандъкова и Мая Манолова на местните избори на 27 октомври, двете ще отидат на балотаж. Това сочат резултатите от социологическо проучване на Центъра за анализи и маркетинг, обяви неговият шеф Юлий Павлов. Според него 90% е сигурно, че Фандъкова ще бъде преизбрана, ако се кандидатира за още един мандат. „Хората очакват да видят сблъсъка между Йорданка Фандъкова и Мая Манолова. Ако Манолова не се яви, победата на Фандъкова е гарантирана още на първи тур. В другия случай може да се стигне до балотаж, където 59% ще гласуват за Фандъкова, а 41% за Манолова“, обясни Павлов. Той уточни, че за да се случи всичко това е необходимо от имащите право да гласуват около 550 000 души до урните да отидат поне 450 000. Проучването е проведено в периода 24.06. – 03.07.2019 г. сред 1014 пълнолетни граждани на Столична община чрез пряко стандартизирано интервю по домовете на анкетираните при двустепенна гнездова извадка с квотен подбор в рамките на гнездата. Проучването показва, че Мая Манолова има 49,5% доверие срещу 38,6% недоверие, а Йорданка Фандъкова – 48,1% доверие срещу 41,2% недоверие. Същевременно 21,3% смятат, че София се е променила се към по-добро и 35,7% по-скоро към добро. 30,2% смятат, че няма съществена промяна, а едва 5,4%, че промяната е по-скоро към лошо и 2,9% – към лошо. 45,3% посочват Фандъкова за кмета на София, който е направил най-много за развитието на столицата през последните 29 години. Жителите на града искат в следващите няколко години да се подобри чистотата в града, да се изграждат нови улици в кварталите и ремонт на старите, градският транспорт да стане по-редовен и да се положат още усилия за подобряване на качеството на атмосферния въздух. Юлий Павлов обяви още, че ГЕРБ няма да имат пълно мнозинство в новия общински съвет. „В него се очаква да влязат общински съветници от листата на ГЕРБ, БСП, ДПС,Партията на Слави Трифонов, СДС, „Демократична България“, „Атака“ и ВМРО. Ако Трифонов регистрира партия, той ще е четвърта сила и ще се нареди между „Демократична България“ и ВМРО. Това обаче още не е сигурно. В противен случай ще влязат представители от 7 различни листи. Най-вероятно на ГЕРБ ще им се наложи да търсят съюзници“, заяви директорът на Центъра за анализи и маркетинг. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.15", "title": " Според проучване: Фандъкова ще спечели срещу Манолова на балотаж в София"}
{"url": "https://trud.bg/%d0%bc%d0%b0%d1%80%d0%b8%d0%be%d0%bd%d0%b5%d1%82%d0%ba%d0%b8-%d0%bd%d0%b0-%d1%86%d0%b2%d0%b5%d1%82%d0%b0%d0%bd-%d0%b2%d0%b0%d1%81%d0%b8%d0%bb%d0%b5%d0%b2-%d1%81-%d0%b0%d1%82%d0%b0%d0%ba%d0%b0-%d1%81/", "text": "Пленумът на Висшия съдебен съвет открива процедурата по избора на новия главен прокурор, който от началото на 2020-та година трябва да поеме поста от досегашния “обвинител №1”. Стартирането на процедурата, която се очаква да завърши в края на месец октомври, обаче, се използва от пионките на фараона-беглец Цветан Василев, които организират невзрачен протест пред “правителството” на съдебната власт. Зад провокацията стоят добре известни пионки на укриващия се в Белград подсъдим – видинският скандалджия Георги Георгиев от НПО-то „БОЕЦ“, протестърът – адвокат Николай Хаджигенов, псевдожурналистите от сайта „Биволъ“ и една „гнила ябълка“, бившата съдийка и настояща подсъдима Румяна Ченалова. Като ПР-и на пародията се изживяват трима – известният като агент от ДС „Академик“ -Огнян Стефанов от сайта „Фрогнюз“, Любица Кулезич, както и Стоян Тончев, журналист от сайта „Либерта“, който миналата седмица е бил на инструктаж в Белград. Като с него до сръбската столица е пътувала и “гнилата ябълка” Ченалова. Фараонът, съден за фалита на КТБ, очевидно е видял в предстоящата процедура по избор на следващия главен прокурор шанс да реактивира платените си марионетки, които от години организират всевъзможни активни мероприятия срещу държавното обвинение. Целта на Цветан Василев е ясна – снемане на обвиненията за източването на 5 млрд. лв. от пирамидата КТБ. Най-абсурдното в случая е, че тумбата наемници си е повярвала, че може да има “собствен” главен прокурор, като за целта предлага кандидатурата на скандалния следовател Бойко Атанасов, станал известен с това, че е готов да рови дори в кофите за смет, за да получи медийна популярност. Фалшивата кандидатура е очевидна провокация срещу членовете на ВСС, но един от тях – председателят на ВКС Лозан Панов почти сигурно ще повдигне въпроса на псевдономинацията, макар, че по Конституция и според Закона за съдебната власт, той да няма право да се намесва в предлагането на кандидати за главен прокурор. Днешната атака на марионетките на Цветан Василев е едва началото на предстоящата кална кампания, която ще съпътства избора на главния обвинител на Републиката.", "date": "2019.07.15", "title": " Марионетки на Цветан Василев с атака срещу “правителството” на съдебната власт\t"}
{"url": "https://trud.bg/%d1%81-%d0%bf%d0%b5%d1%82-%d0%bc%d0%b5%d0%b4%d0%b0%d0%bb%d0%b0-%d1%81%d0%b5-%d0%b7%d0%b0%d0%b2%d1%8a%d1%80%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%8f%d1%82-%d0%be%d1%82/", "text": "С два сребърни и три бронзови медала се завърнаха българските ученици от Международната олимпиада по физика (МОФ), която се проведе в Тел Авив, Израел. Това съобщиха от пресслужбата на МОН. Юбилейното 50-то издание на олимпиадата се проведе от 7 до 15 юли. В него се включиха участници от 80 държави от цял свят. Състезателната част на МОФ се провежда в рамките на 2 дни в два кръга – теоретичен (3 задачи в няколко физични направления, за които са необходими 5 часа) и практически (една или две задачи също с 5-часова продължителност). Задачите традиционно се подготвят от страната домакин и се одобряват от международния борд. И петимата участници в националния ни отбор завоюваха отличия. Сребърни медали спечелиха Георги Александров от 12 кл. и Иво Петров от 11 кл. на Софийската математическа гимназия (СМГ). Бронзови отличия получиха Александър Проданов от 9 кл. на ППМГ – Казанлък, Владимира Иринчева от 12 кл. и Васил Николов от 10 кл., и двамата ученици в Първа частна математическа гимназия (ПЧМГ)- София. Ръководители на отбора в престижната Международна олимпиада са проф. Мирослав Абрашев и гл. ас. Нено Тодоров, преподаватели във Физическия факултет на СУ „Св. Климент Охридски“. От 1967 г., до 2019 г. включително отборите по физика на България са спечелили общо 127 медала: 14 златни, 42 сребърни, 71 бронзови, както и 61 почетни грамоти. През 1967 г. България, Полша, Чехословакия, Унгария и Румъния, учредяват Международната олимпиада по физика и България участва във всички издания на олимпиадата от тогава до днес. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.15", "title": " С пет медала се завърна българският отбор от Международната олимпиада по физика"}
{"url": "https://trud.bg/%d0%b2%d0%bb%d0%be%d0%b6%d0%b8%d1%85%d0%b0-11-%d0%bc%d0%bb%d0%bd-%d0%bb%d0%b5%d0%b2%d0%b0-%d0%b7%d0%b0-%d0%bf%d1%80%d0%b8%d0%b2%d0%bb%d0%b5%d0%ba%d0%b0%d1%82%d0%b5%d0%bb%d0%bd%d0%b0-%d0%b8-%d1%81/", "text": "Приключиха дейностите по проекта „Привлекателна и съхранена автентична градска среда на град Велико Търново“. Той е финансиран от Оперативна програма „Региони в растеж“ 2014-2020. Общата му стойност възлиза на 11 010 062 лв., от които 9 358 553 лв. съфинансиране от ЕФРР и 1 651 509 лв. съфинансиране от националния бюджет. В рамките на проекта бе обновено междублоковото пространство в ж.к. „Чолаковци“ и рехабилитирана алейната връзка между квартала и жилищен комплекс „Бузлуджа“. Извършените дейности по изграждане, реконструкция и рехабилитация на пешеходни алеи и тротоари, поставяне на указателни знаци и елементи на градското обзавеждане, както и въвеждане на енергоспестяващо улично осветление допринасят за подобряване и обогатяване на функциите в квартала.  Изцяло нов облик придобиха двете изгледни площадки на ул. „Стефан Стамболов“, представляващи любимо място за отдих на жителите и гостите на града. Площадното пространство пред музей „Възраждане и Учредително събрание“ също бе реновирано чрез подмяна на съществуващите настилки, изграждане на ефектно осветление, възстановяване на чешмата, както и чрез извършените озеленителни мероприятия. Най-мащабната по обхват на реализираните СМР е реконструкцията на градската среда в Старата градска част. В периметъра на дейностите бе извършена реконструкция и рехабилитация на 38 улици, чрез които се постигна благоустрояване и подобряване функциите на района, представляващ притегателен център за жителите, гостите и многобройните туристи на Велико Търново. Извършени бяха дейности по подмяна на съществуващата разнородна тротоарна настилка с нова от вибропресовани бетонови блокчета, запазване на вида на сегашната павирана настилка, както и направа на бетонови стъпала и настилка от правилни каменни плочи от характерния за района жълто-сив пясъчник. В отговор на непрекъснато увеличаващия се туристопоток и с оглед облекчаване на градския трафик,бе извършена реконструкция на обществения паркинг на ул. „Крайбрежна“ чрез подмяна на съществуващата асфалтова настилка, ново осветление, благоустройство и озеленяване. Приложено бе ново проектно решение за паркиране и организация на движението. Освен това се обособиха паркоместа за коли и автобуси, както и места за паркиране на инвалиди. По отношение на обществената тоалетна, включена в обхвата на проекта, на същата бе извършен основен ремонт, както и бе пренаредена каменната пред нея. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.15", "title": " Вложиха 11 млн. лева за привлекателна и съхранена автентична градска среда във Велико Търново"}
{"url": "https://trud.bg/%d1%8f%d0%ba%d0%b0-%d0%b3%d0%bb%d0%be%d0%b1%d0%b0-%d0%b7%d0%b0-%d0%b2%d0%b0%d1%80%d0%bd%d0%b5%d0%bd%d0%b5%d1%86-%d0%bd%d0%b0%d0%b5%d0%bc%d0%b0%d0%bb-%d0%bd%d0%b5%d0%bb%d0%b5%d0%b3%d0%b0%d0%bb%d0%bd/", "text": "10 619 лв. глоба ще плати 61-годишен варненец, назначавал на работа българи в Германия, без да имат разрешително за пребиваване. Присъдата наложи Варненският окръжен съд, който призна решение на Главната митническа служба Хайлброни. До наказанието се стигна след постъпило искане от Германия за изпълнение на финансовата санкция от 5000 евро, наложена в края на 2014 г., както и разходите по делото в размер на 429,80 евро. Според немските власти година преди това чрез фирмата си за набиране на персонал в град Вертхайм Тодор назначил на работа 13 нашенци, които пребивавали нелегално в Германия. Митническата служба установила нарушението при проверка през октомври 2013 г. и Тодор бил наказан, но не си платил глобата. Пред съда той изрази съжаление и готовност да внесе крупната сума в НАП. Решението обаче не е окончателно, тъй като подлежи на обжалване пред Апелативния съд във Варна.", "date": "2019.07.15", "title": " Яка глоба за варненец, наемал нелегално пребиваващи българи в Германия"}
{"url": "https://trud.bg/%d1%87%d0%b5%d1%82%d0%b8%d1%80%d0%b8%d0%bc%d0%b0-%d0%b4%d1%83%d1%88%d0%b8-%d1%81%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d0%b2-%d0%ba%d0%b0%d1%82%d0%b0%d1%81%d1%82%d1%80%d0%be%d1%84/", "text": "Тежка катастрофа в Източна Франция. Влак се вряза в автомобил на прелез край градчето Анеанй-Вал-Дор в департамента Марне, съобщава  . Четиримата пътници в колата са загинали – три деца и възрастен, съобщи кметът на градчето Филип Мусире, цитиран от АФП. Други четирима пътници във влака са ранени.", "date": "2019.07.15", "title": " Четирима души са загинали в катастрофа с влак във Франция"}
{"url": "https://trud.bg/%d1%85%d0%b2%d0%b0%d0%bd%d0%b0%d1%85%d0%b0-%d0%bc%d1%8a%d0%b6-%d0%be%d0%b1%d1%8f%d0%b2%d0%b5%d0%bd-%d0%b7%d0%b0-%d0%be%d0%b1%d1%89%d0%be%d0%b4%d1%8a%d1%80%d0%b6%d0%b0%d0%b2%d0%bd%d0%be-%d0%b8%d0%b7/", "text": "55-годишен мъж от Добрич, обявен за общодържавно издирване, е задържан при акция в Стара Загора, проведена на 14 юли. Това съобщиха от пресслужбата на МВР. Мъжът е установен на адрес в Стара Загора. При претърсване на жилището, ползвано от него, са открити и иззети наркотични вещества и неистински документи за самоличност – фалшива лична карта, с която се е представял. Той е обявен за общодържавно издирване през 2009 г. като извършител на 21 тежки криминални престъпления по чл. 201, чл. 206, чл. 209 и чл. 211 от Наказателния кодекс (измама в особено големи размери, обсебване и присвояване), извършени в различни области на страната. След 24-часовото задържане на мъжа във връзка с образувано досъдебно производство по описа на ОДМВР-Стара Загора, ще бъде изпълнена наложената му принудителна мярка „задържане“. Работата по случая продължава под надзора на прокуратурата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.15", "title": " Хванаха мъж, обявен за общодържавно издирване за 21 тежки престъпления"}
{"url": "https://trud.bg/%d1%81%d0%bb%d0%b8%d0%b2%d0%b5%d0%bd%d0%b5%d1%86-%d0%b2%d0%bb%d0%b8%d0%b7%d0%b0-%d0%b2-%d0%b7%d0%b0%d1%82%d0%b2%d0%be%d1%80%d0%b0-%d0%b7%d0%b0-%d0%b3%d1%80%d0%b0%d0%b1%d0%b5%d0%b6-%d0%bd%d0%b0-%d0%b4/", "text": "Две години и два месеца затвор получи 25-годишен мъж за грабеж с употреба на сила, изършен във ветеринарна амбулатория в центъра на Сливен, съобщиха от обвинението. Веселин С. в съучастие с 34-годишен извършител нахлули в обекта в края на работния ден на 10 април тази година. Успели да пребъркат чекмеджето, където били държани парите от обората. Открили 180 лева и ги грабнали. На място ги заварили двама ветеринарни доктори. Но крадците употребили сила, успели да се измъкнат и да избягат. Потърпевшите веднага подали сигнал в полицията. След час белезниците били закопчани на ръцете на двамата извършители. Служителите на реда ги задържали недалеч от амбулаторията, с парче сирене, бутилка бира, хляб и една глава лук, които побързали да купят след кражбата. Наказанието на Веселин е наложено по съкратеното съдебно следствие. То ще трябва да бъде изтърпяно при първоначален строг режим в затвора. Срещу съучастника му се води друго производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.15", "title": " Сливенец влиза в затвора за грабеж на дневния оборот от ветеринарна амбулатория"}
{"url": "https://trud.bg/%d1%81%d1%82%d0%be%d0%bb%d0%b8%d1%87%d0%bd%d0%b0%d1%82%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d1%82%d1%8a%d1%80%d1%81%d0%b8-%d1%81%d0%be%d0%b1%d1%81%d1%82%d0%b2%d0%b5%d0%bd%d0%b8%d0%ba/", "text": "Столични полицаи издирват притежател на изгубени пари, съобщиха от пресслужбата на МВР. На 6 април т.г. към 20.00 часа млада жена предоставила във Второ РУ сумата от 900 лева. Обяснила, че минути преди това е намерила парите разпилени на бул. „Ген. Н.Столетов“, срещу Пета градска болница. По случая е образувана преписка и сумата се съхранява в районното управление. Притежателят може да се яви във Второ РУ и след доказване на собствеността, да получи изгубените средства. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.15", "title": " Столичната полиция търси собственика на изгубени пари"}
{"url": "https://trud.bg/%d1%85%d1%83%d0%b4%d0%be%d0%b6%d0%bd%d0%b8%d1%86%d0%b8-%d0%b4%d0%b0%d1%80%d0%b8%d1%85%d0%b0-%d1%82%d0%b2%d0%be%d1%80%d0%b1%d0%b8-%d0%b7%d0%b0-%d1%89%d1%83%d1%80%d0%b0-%d0%b8%d0%b4%d0%b5%d1%8f/", "text": "Мащабен стенопис-графит вече краси фасадата на Основното училище „Д-р Иван Селимински“ в центъра на Сливен. Автор и изпълнител на проекта е популярната стрийт-арт художничка Виктория Георгиева, известна в творческите среди с псевдонима си Mouse, съобщиха от Обществения дарителски фонд – Сливен. Стенописът има любопитна предистория. Тя е свързана с участниците в Четвъртия пленер на виното през миналото лято в града, който по традиция организират Национален дарителски фонд „13 века България“, винарска изба „Афузов“ и Обществения дарителски фонд. Художниците, участвали в пленера, дариха творбите си за благотворителен търг. Целта бе да се изпълни една щура идея, по думите на художника Антон Кънчев, представител на НДФ „13 века България“. Идеята била те да поканят колега, който работи в сферата на стрийт-изкуството, за да направи стенописа. От продажбите на търга са събрани над 9000 лева, като повечето от тях – 7000 лева, са били използвани за техническото обезпечаване и изработването на стенописа-графит от Виктория Георгиева. Остатъкът от събраните средства ще бъде използван за друга подобна инициатива. През миналата година учениците от Националната художествена гимназия „Д.Добрович“ в Сливен, под ръководството на своите преподаватели-художници, преобразиха друго обществено място в града. Празният постамент, върху който до 1989 година стоеше огромен паметник на Ленин, бе изрисуван с рими от известното стихотворение на Иван Вазов „Аз съм българче“. Проектът бе изпълнен в цветовете на трикольора. Учениците от гимназията изработват и великденската украса на града, като за всеки празник тематичните акценти са различни: шевица, накити и др.", "date": "2019.07.15", "title": " Художници дариха творби за щура идея\t"}
{"url": "https://trud.bg/%d0%ba%d0%be%d1%80%d0%bd%d0%b5%d0%bb%d0%b8%d1%8f-%d0%bd%d0%b8%d0%bd%d0%be%d0%b2%d0%b0-%d1%81%d0%b2%d0%b0%d0%bb%d0%b8-%d0%b3%d1%80%d0%b0%d0%b4%d1%81%d0%ba%d0%b8%d1%8f-%d0%bb%d0%b8%d0%b4%d0%b5%d1%80/", "text": "Дългогодишният градски председател на БСП във Варна Борислав Гуцанов се прости с партийния си пост по време на обиколката на Корнелия Нинова в страната. „Взехме едно нелеко решение. Изпълнителното бюро свали политическото си доверие от Борислав Гуцанов като председател“, обяви на пресконференция във Варна Нинова. Според нея причината е в състоянието на градската организация, която не винаги е опозиция на ГЕРБ, представянето на последните местни избори, заради което партията има само 5 общински съветници и вътрешните противоречия. „Търсим обединение, което може да бъде постигнато от един нов човек, който не е ангажиран със стари битки, наслагвани от години. Този проблем във Варна с противоборството и различни игри на хора не е от вчера“, коментира още соцлидерката. Временно до конференцията през септември градската организация във Варна ще оглави общинският съветник и юрист Христо Боев. БСП ще стартира от Варна национална кампания за допитване до жителите на общините по местни проблеми, обяви Корнелия Нинова. Ще се събира подписка от хората по важни за тях въпроси и ще се търсят решения, като се използват всички форми на комуникация, обясни тя. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.15", "title": " Корнелия Нинова свали градския лидер на БСП във Варна"}
{"url": "https://trud.bg/%d0%be%d1%81%d0%bc%d0%b0%d1%82%d0%b0-%d0%b4%d0%be%d1%81%d1%82%d0%b0%d0%b2%d0%ba%d0%b0-%d0%bd%d0%b0-%d1%81-400-%d0%b2%d0%b5%d1%87%d0%b5-%d0%b5-%d0%b2-%d1%82%d1%83%d1%80%d1%86%d0%b8%d1%8f/", "text": "Министерството на отбраната на Турция съобщи за кацането в страната на осми самолет с компоненти на руските противовъздушни ракетни системи С-400, предава  . „Доставката на елементи от С-400 продължава по план“, се казва в съобщение за пресата. Колко точно самолета ще кацнат в Турция, остава неясно. Колко въздухоплавателни средства ще се изискват не е посочено. Сделката бе сключена през 2017 г. Тя задължава Русия да достави на Турция четири дивизии за два и половина милиарда долара. Анкара ще плати част от тази сума самостоятелно, а останалото ще бъде финансирано със заем от Москва. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.15", "title": " Осмата доставка на С-400 вече е в Турция"}
{"url": "https://trud.bg/%d1%81%d1%80%d0%b8%d0%b2-%d0%bd%d0%b0-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b0%d1%82%d0%b0-%d0%bd%d0%b0%d0%b2%d0%b8%d0%b3%d0%b0%d1%86%d0%b8%d0%be%d0%bd%d0%bd%d0%b0-%d1%81%d0%b8/", "text": "Проектът “Галилео” гълта близо 10 млрд. евро Европейската сателитна навигационна система “Галилео” не работи вече четвърти ден и не е ясно кога ще бъде възстановена дейността й, предаде Би Би Си. Функционира единствено услугата за обработване на сигнали за бедствие и за издирване на подалите ги. “Галилео” се сринала в петък заради “технически инцидент в наземната инфраструктура”, обясниха от агенцията GSA, която оперира “Галилео”. Според експерти става въпрос за грешка в обект в Италия, в който се събират и курират референтните данни за време, според които се настройват всички часовници на “Галилео”. Прекъсването на системата означава, че всички приемащи устройства, като смартфони, които са свързани с нея, няма да получават достоверна информация за време и позициониране. Тези устройства ще трябва да разчитат на американската навигационна система GPS. В зависимост от инсталираните на тях чипове, ще могат да ползват данни и от руската “Глонас” и китайската “Бейду”. Системата “Галилео”, за която първоначално бе заделен бюджет от 3 млрд. евро, но впоследствие разходите набъбнаха повече от тройно, все още е в пилотна фаза. Когато бъде завършена, “Галилео” ще бъде по-стабилна и по-прецизна от GPS, която съществува от 1978 г.", "date": "2019.07.15", "title": " Срив на европейската навигационна система\t"}
{"url": "https://trud.bg/%d1%87%d0%b5%d1%80%d0%bd%d0%be%d0%ba%d0%be%d0%b6%d0%b0-%d0%b0%d0%ba%d1%82%d1%80%d0%b8%d1%81%d0%b0-%d1%81%d1%82%d0%b0%d0%b2%d0%b0-%d0%b0%d0%b3%d0%b5%d0%bd%d1%82-007/", "text": "Лашана Линч взима номера на Джеймс Бонд Холивуд продължава да изтрещява. Според вътрешен източник на продукцията на неозаглавения още 25-и филм за Джеймс Бонд, легендарният номер на агента 007 ще бъде даден на чернокожа жена. В новия филм щяло да има ключова сцена, в която чернокожата дама ще бъде представена като новия агент 007. Бонд ще си остане Бонд, но вече нямало да бъде 007. Ролята на политически коректната, мултикултурна и феминистка версия на 007 е поверена на актрисата Лашана Линч, която изгря в друго “сошъл джъстис” извращение – “Капитан Марвел” с радикалната феминистка Бри Ларсън в главната роля. Дълго време се говореше, че Джеймс Бонд трябва да бъде изигран от представител на малцинство. Сега продуцентите явно са решили да подготвят почвата като първо въведат чернокожа жена 007, но засега запазят Джеймс Бонд като мъж. В 25-ия филм Даниъл Крейг за последно ще играе шпионина. Но още не е ясно кой ще бъде новият Бонд и какъв код ще му бъде даден след като 007 отиде при Лашана Линч. Друга новина около филма е, че изразите “Момичето на Бонд” и “Момичетата на Бонд” вече са забранени от продукцията. Пълно политкоректно полудяване.", "date": "2019.07.15", "title": " Чернокожа актриса става агент 007"}
{"url": "https://trud.bg/%d1%81%d0%be%d0%bb%d0%b8%d0%b4%d0%bd%d0%b0-%d0%bf%d0%be%d0%b4%d0%ba%d1%80%d0%b5%d0%bf%d0%b0-%d0%b7%d0%b0-%d0%bb%d0%b5%d0%b2%d1%81%d0%ba%d0%b8-%d1%81%d1%80%d0%b5%d1%89%d1%83-%d1%80%d1%83%d0%b6/", "text": "Ръководството на „Левски“ обяви, че клубът ще монтира телевизионна стена за реванша с „Ружомберок“ от първия предварителен кръг в Лига Европа. По този начин „сините“ ще получат солидна подкрепа за реванша със словаците. От клуба обаче предупредиха своите привърженици, че евентуални ексцесии, бомбички или забранени символи ще се отразят на столичния гранд, тъй като УЕФА наказва подобни деяния. „Уважаеми привърженици, Поради наказание, наложено от УЕФА, предстоящата среща от първи квалификационен кръг на Лига Европа с отбора на „Ружомберок“ ще се играе при затворени врата и стадион „Виваком Арена – Георги Аспарухов“ ще бъде без публика. Във връзка с това ще бъде инсталиран голям екран в зоната пред сектор „А“ (Вход 3), на който ще може да се наблюдава реванша със съперника от Словакия. Каним всички привърженици, желащи да подкрепят любимия отбор, да се присъединят към нас. За събитието ще има осигурени два пропускателни пункта за достъп: от парка (до параклиса) пред сектор „А“ на стадиона и през централния вход – арката към сектор „А“ от улица „Река Велека“. Подстъпите ще бъдат отворени два часа преди началото на мача. Във връзка с провеждането на събитието, ПФК „Левски“ апелира към всички привърженици да се въздържат от консумацията на алкохол, провокации, използване на пиротехнически средства (бомбички фойерверки и др.) или знамена с непозволени символи, тъй като съгласно указанията на УЕФА, всяко подобно действие ще се счита за извършено на стадиона и констатирането му би довело до тежки санкции за клуба, елиминация и забрана за бъдещо участие в евротурнирите. Нека всички заедно се обединим около любимия отбор и да не помрачаваме най-светлата за нас дата, точно в навечерието й – 182 години от рождението на Апостола, като покажем, че можем да бъдем единни.“", "date": "2019.07.15", "title": " Солидна подкрепа за „Левски“ срещу „Ружомберок“"}
{"url": "https://trud.bg/%d1%83%d1%87%d0%b5%d0%bd%d0%b8%d1%86%d0%b8-%d0%be%d1%82-%d1%80%d1%83%d0%bc%d1%8a%d0%bd%d1%81%d0%ba%d0%be%d1%82%d0%be-%d1%82%d1%8a%d1%80%d0%b3%d0%be%d0%b2%d0%b8%d1%89%d0%b5-%d0%b3%d0%be%d1%81%d1%82/", "text": "17 ученици от побратимената на Търговище едноименна румънска община летуват в морската база в Балчик по покана на ръководството на българския град. В групата са деца и младежи до 16 години, като част от тях са наследници на българи, чиито предци са се преселили отвъд Дунава по времето на османското иго. Те са съхранили стария български, на който са говорили предците им и ваканцията у нас е възможност за обогатяване на езиковите познания. От местната администрация в Търговище съобщават, че след морския отдих гостите ще бъдат на посещение в българската общината и ще разгледат местните забележителности. Инициативата за подобряване на партньорските връзки между българското и румънското Търговище е от две години. В рамките на активното сътрудничество е и т.н. младежки обмен, при който румънски деца гостуват у нас, а младежи от българския град посещават планинската база в Карпатите.", "date": "2019.07.15", "title": " Ученици от румънското Търговище гостуват на българското\t"}
{"url": "https://trud.bg/%d1%81%d1%8a%d0%b4%d0%b8%d0%b9%d1%81%d0%ba%d0%b0-%d0%b1%d1%80%d0%b8%d0%b3%d0%b0%d0%b4%d0%b0-%d0%be%d1%82-%d0%bc%d0%be%d0%bb%d0%b4%d0%be%d0%b2%d0%b0-%d1%81%d0%b2%d0%b8%d1%80%d0%b8-%d1%80%d0%b5%d0%b2/", "text": "Молдовска съдийска бригада ще взема крайните решения за реванша на „Левски“ срещу „Ружомберок“ във втория мач от първия квалификационен кръг от Лига Европа. Ваецеслав Банари ще е главен съдия, а Виктор Мардари и Димитру Чобану ще му асистират. Четвърти арбитър ще бъде Генади Сиденко, който също е от Молдова. „Левски“ има комфортен превес срещу словаците след първия мач, след като „сините” победиха съперника с 2:0 при визитата си.", "date": "2019.07.15", "title": " Съдийска бригада от Молдова свири реванша на „Левски“"}
{"url": "https://trud.bg/%d0%b7%d0%b0-%d0%bf%d1%8a%d1%80%d0%b2%d0%b8-%d0%bf%d1%8a%d1%82-%d0%be%d0%bf%d0%b5%d1%80%d0%b5%d0%bd-%d1%81%d0%bf%d0%b5%d0%ba%d1%82%d0%b0%d0%ba%d1%8a%d0%bb-%d0%bd%d0%b0-%d0%ba%d1%80%d0%b5%d0%bf%d0%be/", "text": "Лошото време не успя да помрачи настроението в Сливен на 14 юли вечерта, съобщиха от общината. На откритата сцена на крепостта „Туида“ в града за първи път бе изнесен оперен спектакъл. „Аида“ на Държавната опера в Стара Загора привлече огромен зрителски интерес, билетите бяха разпродадени ще в края на май и бяха пуснати допълнителни места. „Изключително съм щастлив да видя толкова много хора тук тази вечер. Благодаря на директора на операта, не целия й екип и на всички служители на общината, които участваха в организацията на това представление. Времето ни изненада неприятно, но за щастие имахме късмет и се надявам оттук-нататък всичко да върви по план, а не по вода, както вървеше досега“, каза преди началото кметът Стефан Радев. „Благодаря на г-н Радев, който прегърна тази идея и тя е факт. Толкова любители на операта в Сливен! Благодаря ви! Дълбок поклон от мен, един скромен директор на една опера. С голяма любов подготвихме това представление за вас. Благодаря на Камен Чанев, че роди тази идея. Благодаря на всички вас, че повярвахте в нас и в този момент сте тук, за да се насладите на операта“, подчерта от своя страна Огнян Драганов. В спектакъла като Радамес сливенци видяха оперния певец, почетен гражданин на Сливен Камен Чанев. В ролята на Амнерис беше Даниела Дякова, също от града под Сините камъни. На Аида – Таня Иванова, Рамфис – Ивайло Джуров, Амонасро – Кирил Манолов, царя на Египет – Александър Марулев. Най-малките участници в представлението бяха също от Сливен – децата от балет „Адажио“ при НЧ „Зора 1860“с ръководител Наталия Хаджикостова и балет „Петипа“ с ръководител Петя Вънева. В спектакъла се включиха и членове от Прабългарската школа за оцеляване „Бага Тур“. Представлението беше дирижирано от главния диригент на Старозагорската опера Ивайло Кринчев. Режисьор на спектакъла бе Огнян Драганов. На сцената беше монтиран и екран за мултимедийни ефекти и прожекции. Сред официалните гости бяха още Негово Високопреосвещенство Старозагорски митрополит Киприан, председателят на Общинския съвет Димитър Митев, заместник-кметовете Пепа Чиликова и Стоян Марков, общински съветници и други. В края на вечерта бяха връчени цветя на артистите от името на кмета Стефан Радев и митрополит Киприан. Организатор на зрелищния спектакъл беше Община Сливен, съвместно с Държавна опера – Стара Загора. Крупост „Туида“ ще е домакин на 16 юли и на „Шоуто продължава“ – ще звучат вечните хитове на „Queen” в изпълнение на оркестъра на Старозагорската опера и рокгрупа със солист Теодор Койчинов. Концертът ще дирижира Димитър Косев, който е инициатор и ръководител на проекта. Той е подбрал едни най-популярните песни на британската група. Оркестрацията на песните e на Пламен Проданов, Свилен Димитров и Димитър Косев. Организатори отново са Община Сливен и Държавната опера в Стара Загора. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.15", "title": " За първи път – оперен спектакъл на крепостта „Туида“ в Сливен\t"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d1%88%d1%83%d0%bc%d0%b5%d0%bd-%d1%81%d1%8a%d0%b7%d0%b4%d0%b0%d0%b2%d0%b0-%d1%84%d0%b8%d1%80%d0%bc%d0%b0-%d0%b7%d0%b0-%d0%b0%d0%b2%d1%82%d0%be%d0%b1%d1%83%d1%81/", "text": "Община Шумен ще създаде фирма за пътнически автотранспорт „Шуменбус“, за да може да кандидатства за европейски средства и внедряване на екологичен градски транспорт в града. Решението за създаване на ЕООД-то трябва да бъде взето от сесия на Общинския съвет, който ще заседава идната седмица. Докладната е внесена за разглеждане от кмета Любомир Христов. Заради липсата на общинска транспортна фирма Шумен не можа да кандидатства за средства по Оперативна програма „Околна среда“, въпреки че бе определен сред градовете със силно замърсен въздух. Общината имаше възможност да получи 12 млн. лв. за закупуване на електробуси, за изграждане на зарядни станции за тях и още екстри. В Шумен градският транспорт се извършва от частно дружество и това препъна общината.  Сега кметът Любомир Христов е получил уверения, че при реализиране на икономии на средства по ОП „Околна среда“, ще бъде обявена следваща процедура на по-късен етап.", "date": "2019.07.15", "title": " Община Шумен създава фирма за автобусни превози"}
{"url": "https://trud.bg/%d1%80%d1%83%d1%81%d0%b8%d1%8f-%d0%bf%d0%b0%d0%ba-%d1%80%d0%b0%d0%b7%d0%bf%d0%bb%d0%b0%d0%ba%d0%b0-%d0%b4%d0%be%d0%bc%d0%b0%d0%ba%d0%b8%d0%bd%d0%b0-%d0%bd%d0%b0-%d0%bb%d0%b8%d0%b3%d0%b0%d1%82%d0%b0/", "text": "Русия защити титлата си в Лигата на нациите по волейбол за мъже след победа над САЩ на финала в Чикаго. Сборная спечели с 3:1 (23, -20, 21, 20) и дублира триумфа от миналата година в летния комерсиален турнир. Тогава руснаците отново спечелиха битката за златото срещу тима домакин – Франция.  В първите два гейма момчетата на финландския треньор Туомас Самелвуо не даваха вид, че ще спечелят убедително. Първата част бе спечелена с доста спортен шанс, а във втората домакините доминираха и изравниха резултата. След това обаче „сборная“ наложи волята си, а с най-голяма заслуга беше Дмитрий Волков, отбелязал 17 точки. Тейлър Сандър и Матю Андерсън пък зарвърши съответно с 20 и 19 т. за „янките“, но това се оказа недостатъчно да повече от сребро.  „Трябваше да сме търпеливи, защото американците са много силен отбор – заяви Самелвуо. – Разчитахме да се получи дълъг мач, защото предишния ден те бяха играли пет гейма и можеше да се появи умора. В началото имахме проблеми в атака, но ги преодоляхме точно тогава, когато беше необходимо. Доволен съм, че и младите ни играчи се представиха добре на толкова високо ниво.“  Полша се утеши с бронза след успех с 3:0 (17, 23, 21) над Бразилия в малкия финал.", "date": "2019.07.15", "title": " Русия пак разплака домакина на Лигата"}
{"url": "https://trud.bg/%d1%81%d0%ba%d0%b0%d0%bb%d0%b0%d1%82%d0%b0-%d0%bf%d0%be%d0%ba%d0%b0%d0%b7%d0%b0-%d1%81%d0%bd%d0%b8%d0%bc%d0%ba%d0%b0-%d0%bd%d0%b0-%d0%b4%d1%8f%d0%b4%d0%be-%d1%81%d0%b8-%d1%81-%d0%b1%d1%8a%d0%bb%d0%b3/", "text": "Холивудският актьор и кечист Дуейн Джонсън, по-известен с прозвището Скалата, публикува в официалната си Инстаграм страница снимка с българска следа. С кадъра той превъртя лентата до 70-те години на миналия век, показвайки дядо си Питър Майвия, който е в компанията на Андре Рене Русимоф – Гиганта, кечист с български корени. На кадъра внушителният Андре е седнал върху родственика на звездата от „Бързи и яростни“. Двамата са по бански и се смеят, докато пият „Fresca“ – напитка с аромат на грейпфрут, представена на американския пазар през 66-та. „Какво лудо връщане назад към 70-те. Тук е „8-мото чудо на света“ – Андре Гиганта, който използва дядо ми за седалка, карайки го да изглежда като малко момче. Те бяха най-добри приятели, яки мъже, които всяка вечер се бореха, а както можете да видите от усмивките им и енергията около тях – напълно се допълваха. Дядо ми умря още когато бях момче, така че никога не съм имал честта да го познавам като човек. Щеше да бъде страхотно да можех да вдигна една наздравица с текила, заедно с тези мъже. Също така бих искал да се боря и с тях – това би било забавно, нищо че щяха да ме сритат“, пише Джонсън. Андре Русимов е роден в град Гренобъл, Югоизточна Франция, на 19 май 1946 г. Баща му – Борис Русимов, е родом от живописното село Рибарица, Тетевенско, а майка му Мариан е полякиня. Андре е включен в Книгата за рекорди на Гинес, като най-високо платения кечист за своето време. Прякорът Гиганта идва заради внушителните му размери, той е бил 224 сантиметра висок и е тежал 240 килограма. Славата му обикаля света и го отвежда в Холивуд, където се снима в хита „Принцесата булка“. На 27 януари 1993 г., на 46-годишна възраст, Русимов умира в Париж от сърдечна недостатъчност по време на сън. През 2018 г. телевизия НВО направи документален филм за него. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.15", "title": " Скалата показа снимка на дядо си с българския кечист Андре Гиганта"}
{"url": "https://trud.bg/%d0%bc%d0%be%d1%89%d0%b5%d0%bd-%d0%bf%d0%be%d0%b6%d0%b0%d1%80-%d0%b1%d1%83%d1%88%d1%83%d0%b2%d0%b0-%d0%bd%d0%b0-%d0%bf%d0%be%d0%bb%d1%83%d0%be%d1%81%d1%82%d1%80%d0%be%d0%b2-%d0%bf%d0%b5%d0%bb%d0%be/", "text": "Мощен пожар бушува край село Маратея в района на Източен Мани на полуостров Пелопонес, съобщава в. „Катимерини“, цитиран от БГНЕС. Към момента не се съобщава за жертви и пострадали. 24 огнеборци и 12 пожарни автомобила се опитват да потушат пламъците, съобщават местните власти. Причината за избухването на пожара все още не е ясна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.15", "title": " Мощен пожар бушува на полуостров Пелопонес"}
{"url": "https://trud.bg/%d0%be%d0%be%d0%bd-%d1%81-%d0%bf%d1%80%d0%b8%d0%b7%d0%b8%d0%b2-%d0%b7%d0%b0-%d1%81%d1%8a%d0%b1%d0%b8%d1%80%d0%b0%d0%bd%d0%b5-%d0%bd%d0%b0-%d1%81%d1%82%d0%be%d1%82%d0%b8%d1%86%d0%b8-%d0%bc%d0%b8%d0%bb/", "text": "Епидемията от ебола в Демократична република Конго може да продължи по-дълго, да струва много повече пари и живота на много повече хора, ако държавите от ООН не предоставят още сега стотици милиони долари за справяне с нея, каза днес заместник-генералният секретар на организацията по хуманитарните въпроси Марк Лоукок, цитиран от Ройтерс. В изявление преди среща в Женева за набиране на средства за борба с най-тежката епидемия, върлувала някога в ДР Конго, Лоукок призова също страните членки на ООН да съдействат за прекратяване на насилието в региона. Епидемията в източната част на ДР Конго е вторият най-смъртоносен взрив на болестта от появата й след епидемията от 2013-2014 г., когато ебола отне живота на близо 11 000 души в Западна Африка (Гвинея, Либерия, Сиера Леоне), отбелязва Франс прес. „Има 1655 смъртни случая (1561 потвърдени и 94 вероятни) и 694 излекувани“, се посочва в ежедневния бюлетин на министерството на здравеопазването от събота. В текста се уточнява, че 160 239 души са ваксинирани.  Двама представители на местни общности, сътрудничили в кампанията за предотвратяване на разпространението на болестта, са били убити в източната част на ДР Конго в нощта срещу неделя, съобщи Франс прес, като се позова на здравното министерство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.15", "title": " ООН с призив за събиране на стотици милиони долари за борбата с ебола"}
{"url": "https://trud.bg/%d0%bf%d1%80%d0%be%d1%84-%d0%b4-%d1%80-%d0%b0%d0%bd%d0%b5%d0%bb%d0%b8%d1%8f-%d0%ba%d0%bb%d0%b8%d1%81%d0%b0%d1%80%d0%be%d0%b2%d0%b0-%d0%be%d1%82-%d0%b1%d1%81%d0%bf-%d0%b4%d1%8a%d1%80%d0%b6%d0%b0/", "text": "Здравният модел,който се предлага, не е нищо друго освен компилация на два отхвърлени вече здравни модела. Той започва грешно, защото не дава информация на каква база и на какви изчисления се прави. Държавата абдикира от здравеопазването на хората. Това коментира по време на обиколката на Корнелия Нинова във Варна проф.д-р Анелия Клисарова, депутат от БСП и бивш министър на образованието. Тя разкритикува демонополизацията на Здравната каса с аргумента, че нито един частен фонд няма да сключи договор с болница във фалит, каквато е например тази във Видин. Проф.Клисарова припомни, че в страната има 1.6 млн. пенсионери, 1.3 млн. деца, 200000 държавни служители, бременни, неосигурени, чиито вноски се поемат от държавата. Как ще бъдат разпределени средствата за тези хора чрез новия здравен модел? Хората заплащат 4-4.5 млрд.лева от собствените си приходи, колкото и плаща и Здравната каса, каза още депутатката. Тя разкритикува модела, според който болниците сами ще определят цените си.Как по-бедните ще стигнат до тях и до лечение в тях, попита риторично проф.Клисарова.", "date": "2019.07.15", "title": " Проф.д-р Анелия Клисарова, от БСП: Държавата абдикира от здравеопазването на хората"}
{"url": "https://trud.bg/%d1%83%d1%81%d0%bf%d0%b5%d1%88%d0%bd%d0%be-%d0%b7%d0%b0%d0%b2%d1%8a%d1%80%d1%88%d0%b8-%d0%bf%d1%8a%d1%80%d0%b2%d0%b8%d1%8f%d1%82-%d0%b5%d1%82%d0%b0%d0%bf-%d0%be%d1%82-%d0%b8%d0%b7%d0%bd%d0%b0%d1%81/", "text": "Успешно завърши първият етап от извозването на 110 тона серовъглерод, депонирани на площадката на „Химко-Враца“. Със специализирана техника първите 21 тона бяха претоварени от басейните, в които се съхранява опасният химикал, в автоцистерна, предаде БНТ. Серовъглеродът ще бъде изнесен извън страната, но засега от фирмата-собственик „Камибо“ не съобщават крайната му дестинация. Тъй като при съприкосновение с въздуха серовъглеродът може да предизвика взрив, са взети всички мерки за сигурност. Мобилна станция на екоинспекцията следи през целия ден състоянието на атмосферния въздух и по време на цялата операция по прехвърлянето на химическия продукт, не бяха регистрирани отклонения от нормите. Очаква се уникалната за страната ни операция да приключи в петък, когато извън територията на фирмата ще излезе и последната цистерна със серовъглерод. Мирослав Комитски, заместник-областен управител на Враца: Общата ни цел е безопасното извозване на серовъглерода в идните дни. Прекъсване може да има само, ако метеорологичните условия не позволяват, особено ако има гръмотевични бури, но фирмата, която ще извозва серовъглерода, моментално ще ни предупреди, че спира за определен период дейността. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.15", "title": " Успешно завърши първият етап от изнасянето на опасния сероводород в „Химко“"}
{"url": "https://trud.bg/%d1%82%d0%b0%d0%bb%d0%b0%d0%bd%d1%82-%d0%bf%d0%b5%d1%87%d0%b5%d0%bb%d0%b8-%d0%b2-%d1%81%d1%8a%d1%87%d0%b5%d1%82%d0%b0%d0%bd%d0%be%d1%82%d0%be-%d0%bf%d0%bb%d1%83%d0%b2%d0%b0%d0%bd%d0%b5/", "text": "Светлозар Николов спечели титлата на 200 метра съчетано плуване на държавното лично отборно първенство на столичния басейн „Диана“. 19-годишният национал, който е и спортен талант на „Еврофутбол“, преодоля дистанцията за 2:07,23 минути. Той прибави към колекцията си и още един медал – бронз на 200 метра бруст с време 2:21,62 мин.  Георги Цурев пък взе две сребърни отличия. 17-годишният състезател на варненския „Астери“ зае второ място на 100 метра гръб с 58,22 секунди, а също и на 200 м гръб с 2:07,16 мин.  Спортният талант на „Еврофутбол“ в бадминтона Михаела Чепишева се класира за третия кръг на международния турнир за юноши и девойки „Kassabyan brothers“ в Хасково след победи над състезателки от Гърция и Англия.", "date": "2019.07.15", "title": " Талант печели в съчетаното плуване"}
{"url": "https://trud.bg/%d0%ba%d0%b0%d0%bd%d0%b4%d0%b8%d0%b4%d0%b0%d1%82%d1%8a%d1%82-%d0%b7%d0%b0-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb-%d0%bd%d0%b0-%d0%b5%d0%ba-%d0%bf%d1%80%d0%b5%d0%b4%d0%bb/", "text": "Номинираната за председател на Европейската комисия Урсула фон дер Лейен предложи днес въвеждането на минимална работна заплата за всички работещи в ЕС и схема за помощи за безработните, предаде Ройтерс, цитирана от БТА. Фон дер Лейен направи това чрез писма до групите на социалдемократите и либералите в Европейския парламент в опит да спечели подкрепата им на утрешния вот в ЕП по нейната кандидатура за председател на Комисията. Германката обещава освен това намаляване на въглеродните емисии на ЕС с 55 процента до 2030 г. в сравнение с нивата от 1990 г. Тя посочва, че ще въведе и т. нар. въглероден данък. Като част от обещанията на Фон дер Лейен е и ангажимент за реформи в начина, по който ЕС следи за спазването на принципа на върховенството на закона в страните членки на съюза, а също така и реформи в сферата на миграцията и външната политика. Тя заяви, че ще подкрепи даването на още време на Великобритания за преговори за Брекзит, в случай че бъде избрана за председател на ЕК. „Ако бъда избрана, съм готова на подготвя почвата за амбициозното и стратегическо партньорство, което искаме да изградим с Великобритания. Ако е необходимо още време и има сериозни причини за това, ще подкрепя допълнително удължаване“ на времето за преговори по Брекзит, изтъква Фон дер Лейен в писмата си до социалистите и либералите в ЕП. В дългото си осем страници писмо до групата на европейските социалисти Урсула Фон дер Лейен обещава и да предостави на Европейския парламент правото на законодателна инициатива, с каквото сега разполага единствено Европейската комисия. Евродепутатите ще гласуват утре с таен вот кандидатурата на Фон дер Лейен за председател на ЕК. За да бъде избрана на поста, ще й е необходимо абсолютно мнозинство в Европейския парламент, т. е. 374 гласа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.15", "title": " Кандидатът за председател на ЕК предложи обща минимална работна заплата в ЕС"}
{"url": "https://trud.bg/%d0%bc%d0%b5%d0%b4%d0%b8%d1%86%d0%b8%d1%82%d0%b5-%d0%be%d1%82-%d1%8f%d0%bc%d0%b1%d0%be%d0%bb%d1%81%d0%ba%d0%b0%d1%82%d0%b0-%d0%b1%d0%be%d0%bb%d0%bd%d0%b8%d1%86%d0%b0-%d0%b7%d0%b0%d0%bf%d0%bb%d0%b0/", "text": "Медиците от ямболската болница заплашиха с колективна оставка заради ниски заплати. Лекари, медицински сестри и санитари дадоха на ръководстовто срок до 1 август, предава  . Над 100 протестиращи поставиха ултиматум, че ако възнагражденията в болницата не бъдат повишени – 80% от тях ще хвърлят оставки. По думите им една санитарка в болницата към момента получава 490 лв., а медицинските сестри – малко над 600 лв. месечно. Директорът на болницата обвини колегите си в липса на диалог и обяви протестът за нелигитимен. Той каза, че медицинското заведение е едно от малкото в страната без задължения, но пари за по-високи заплати няма.", "date": "2019.07.15", "title": " Медиците от ямболската болница заплашват с колективна оставка ако не им бъдат повишени заплатите"}
{"url": "https://trud.bg/%d0%be%d0%b3%d1%80%d0%b0%d0%bd%d0%b8%d1%87%d0%b0%d0%b2%d0%b0%d1%82-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%b2-%d1%82%d1%83%d0%bd%d0%b5%d0%bb-%d0%b2%d0%b8%d1%82%d0%b8%d0%bd/", "text": "Утре – 16-ти юли, от 8:30 ч. до 16:30 ч. движението за Варна в тунел „Витиня“ на АМ „Хемус“ ще се осъществява поетапно в аварийна или изпреварваща лента поради профилактика на осветлението. Това съобщиха от пресслужбата на АПИ. Трафикът в посока София ще се пренасочва от км 35+450 /служебна връзка/ на магистралата по път I-1 София – Ботевград и при км 30+260, при пътна връзка „Витинска река“, ще се включва отново в АМ „Хемус“. От 10 ч. до 12 ч. движението в тръбата за София на тунел „Топли дол“ ще се извършва само в изпреварващата лента. Поради ремонт на мобилни клетки и светофарни уредби ще са затворени двете активни ленти на съоръжението. От 12 ч. до 14 ч. ще се ограничава движението в изпреварващата лента на тръбата за София, а трафикът ще се извършва в съседната активна лента. Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.15", "title": " Ограничават движението в тунел „Витиня“ на магистрала „Хемус“ заради профилактика на осветлението"}
{"url": "https://trud.bg/7-%d1%83%d0%b1%d0%b8%d1%82%d0%b8-%d0%bd%d0%b0-%d0%bf%d1%8a%d1%82%d1%8f-%d0%b7%d0%b0-5-%d1%87%d0%b0%d1%81%d0%b0-%d0%b2-%d0%bd%d0%b5%d0%b4%d0%b5%d0%bb%d1%8f/", "text": "Петима от загиналите – след удар на автомобил в дърво Сред починалите и е 4-годишно дете Седем души бяха убити при 4 тежки катастрофи в областите Разград, Стара Загора, Плевен и Варна. Всичките пътни злополуки са станали между 16 и 21 ч в неделя. Само при инцидента край Разград е имало сблъсък между лек автомобил и камион. Останалите три фатални случая са след излизане на автомобил от пътя и удар в дърво. Първият инцидент е към 16 ч на пътя Разград-Русе. Румънски туристи от Букурещ се връщат от море с автомобил “Форд”, който се блъска челно в камион. Загиват водачът на 40 години и жена на 42-години. Ранени са пътник в колата и 8 г. дете, което е откарано в кома в болницата. Вчера се подготвяше транспортирането му до Букурещ. Около 19,15 ч баща и 4-годишното му дете загиват на място при сблъсък в дърво край пътя Плевен-Русе край село Тотлебен. По същото време и по същата причина на третокласния път от село Плодовитово за Чирпан са убити 18-годишен момиче и 19-годишен младеж. Ранени са шофьорът и още един пътник в колата. Четвъртата тежка катастрофа става към 21 ч в в района на Каварна, където “Мерцедес” се забива в крайпътно дърво. Загива 41-годишна жена, а 9-годишно момче е настанено във варненската болница “Св. Анна”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.15", "title": " 7 убити на пътя за 5 часа в неделя"}
{"url": "https://trud.bg/%d0%bf%d1%80%d0%b0%d0%b7%d0%bd%d0%b8%d0%ba%d1%8a%d1%82-%d0%bd%d0%b0-%d1%88%d0%b0%d1%80%d0%b5%d0%bd%d0%b0%d1%82%d0%b0-%d1%87%d0%b5%d1%80%d0%b3%d0%b0-%d1%81%d1%8a%d0%b1%d1%80%d0%b0-%d1%81%d1%82%d0%be/", "text": "Все по-пъстър и весел става празникът на шарената черга, старите занаяти и народния бит в китното еленско селце Блъсковци. За пета поредна година дворът и площадът пред читалището грейнаха с хубостта на шарени черги, писани престилки, кенарени кърпи, везани ризи, сукмани, тъкани платна. Организаторите на празника извадиха на показ и доста позабравени предмети от бита на местните хора. Чекръци и хурки, паралии и трикраки столчета, паламарки и сърпове, вършачка от стари времена събираха любопитните погледи на деца и възрастни. Който искаше да открадне занаят, имаше от кого. Майстори подредиха пъстри сергии и показваха дърворезба, иконопис, плетене на една кука и фриволите, дантела и бродерия, тъкане на колани на кори, плъсти и плетене на царевична шума, кошничарство. Идеята на организаторите – местното читалище „Съгласие“ и кметският наместник Катя Цветкова намира все повече поддръжници и всяко лято събира приятели и много гости отблизо и далеч. „Най-много се радваме на децата. Млади семейства идват на празника, нагиздени с народни носии, и по всичко личи, че са разпалили любопитството на синове и щерки още от вкъщи. За най-малките направихме тъкачница на поляната. Момичета и момчета редиха шарка след шарка на малки станчета, надпреварваха се кой е по-сръчен и истински се забавляваха. По-големите се скупчиха около стана на Румена Димитрова и докато празникът вървеше, изтъкаха чергата“, разказва кметският наместник. За шарените черги от района на Блъсковци споделят, че са магнетични и греят с цветовете на дъгата. Местните хора вярвали, че колкото е по-шарена чергата, толкова повече радост ще донесе в къщата. Цялата тази хубост изважда от раклите този празник, та да покаже безценното богатство на старите балканджии и да запали младите да го ценят и пазят. Тъкана незнайно кога, десетметрова черга е запазил Слави Славчев, която опънаха на оградата на църковния двор. Някоя чевръста мома от родата е тъкала с мечтата да се задоми и с парчета от чергата да застеле цялата къща, да топли и радва очите с шарките си. Като писаната черга надиплиха организаторите и програмата на празника. Певици и танцьори пристигнаха чак от Сливовица и Пчелище, със забавните си изпълнения близо два часа веселиха гостите състави от читалищата в Палици, Беброво, Разпоповци и Блъсковци, младите таланти Калина и Ани Сербезови, Катерина Георгиева, Лили Станимирова. Всеки си тръгна с грамота, стоплен от благодарствени думи и с примера за силата на рода, традициите и българщината. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.15", "title": " Празникът на шарената черга събра стотици в еленския Балкан"}
{"url": "https://trud.bg/%d1%82%d1%80%d0%b8%d1%81%d1%82%d1%80%d0%b0%d0%bd%d0%ba%d0%b0%d1%82%d0%b0-%d0%be%d1%82%d1%85%d0%b2%d1%8a%d1%80%d0%bb%d0%b8-%d0%b8%d0%b4%d0%b5%d0%b8%d1%82%d0%b5-%d0%bd%d0%b0-%d0%b1%d1%81%d0%bf-%d0%b7/", "text": "Националният съвет за тристранно сътрудничество отхвърли идеите на БСП за преизчисляване на старите пенсии за стаж със средния осигурителен доход за 2015 година, предаде  . Законопроектът беше подкрепен единствено от КТ „Подкрепа“. Синдикатът подкрепи и идеята на Социалистическата партия помощите за началото на учебната година да се дават не само на първокласници, а да обхванат децата до 4-ти клас. Според Социалистическата партия преизчисляването на старите пенсии е наложително, каза депутатът Филип Попов: „Различията между стари и нови пенсии при еднакъв осигурителен принос на осигуреното лице станаха значителни. От КТ „Подкрепа“ са на същото мнение. Ваня Григорова коментира: „Защото не е нормално, учител, който се е пенсионирал преди 10 години да получава 200 лв. пенсия, а такъв, който се е пенсионирал сега – 700 лв. пенсия“. Но социалният министър припомни, че пенсиите ежегодно се индексират: „С 50% от темпа нарастване на средния осигурителен доход и 50% от индекса на потребителските цени. По разчети на НОИ приемането на тази мярка би струвало 140 милиона повече месечно разходи за фонд „Пенсии“, каза Бисер Петков. КТ „Подкрепа“ смята още, че е хубаво, бедните семейства да получават по-дълго еднократни помощи в началото на учебната година, както смятат и от БСП. Но министър Петков припомни, че помощта е целева за първата учебна стъпка и добави: „По-голяма логика има това да бъде в по-високите курсове, където отпадането на деца от училище е в по-висока степен, както сочат данните“. На заседанието на Националния съвет за тристранно сътрудничество синдикатите, социалното министерство и Конфедерацията на работодателите и индустриалците в България отхвърлиха въвеждане на карта за гражданите с български произход. Основният аргумент е, че и в момента достъпът до трудовия пазар на тези хора е уреден в Закона за трудовата миграция. ВМРО предложи издаването на специалната карта, за да се улесни интеграцията на хората от историческите български общности, обясни от името на вносителите депутатът Юлиан Ангелов: „Идеята е да обхванем и старите, и новите български общности на лицата, които искат да са част от България. Лица, които получават българско гражданство от Македония, Сърбия, Албания или от Украйна. Тези хора, когато получат българско гражданство, идват непрекъснато в България – на почивка или екскурзия, да купи имот, всякакъв бизнес да направи или каквото и да е. Тези хора оставят пари. Същото ще бъде и с тези лични документи. Тези хора, когато имат такъв документ, те ще търсят пътя към България непрекъснато“. Въвеждането на картата получи подкрепата на 4 от петте работодателски организации с аргумента, че ще помогне да се преодолее дефицита на работна ръка у нас. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.15", "title": " Тристранката отхвърли идеите на БСП за преизчисляване на старите пенсии"}
{"url": "https://trud.bg/%d0%b1%d0%bb%d0%b0%d0%b3%d0%be%d1%82%d0%b2%d0%be%d1%80%d0%b8%d1%82%d0%b5%d0%bb%d0%bd%d0%be%d1%82%d0%be-%d0%b1%d1%8f%d0%b3%d0%b0%d0%bd%d0%b5-%d0%bd%d0%b0-5kmrun-%d0%ba%d1%83%d0%bf%d0%b8-%d0%bd%d0%be/", "text": "Съвсем скоро Отделението по неонатология на УМБАЛ Бургас ще получи ново термолегло на стойност 14 400 лв. Средствата са събрани на благотворителните бягания на организацията 5kmrun в София, Пловдив, Варна и Бургас. Ваучерът със сумата бе предаден символично на отделението от представители на организацията – Елица Карагьозова, Васил Динев, д-р Георги Гаврилов. Термолеглото вече е поръчано и се очаква да пристигне до две седмици. Благотворителните бягания се проведоха едновременно на 1 юни т.г. в 5 парка в 4 града в страната. Бургазлии също бягаха за каузата на отделението, а които не успяха да присъстват, дариха средства по банкова сметка. Персоналът на отделението също се включи в спортната проява. „Благотворителните бягания се провеждат традиционно всяка година, като каузата всеки път е за различен град. С гордост мога да кажа, че бургаските бегачи събраха три пъти по-голяма сума, отколкото се събира тук обикновено“, сподели представителят на 5kmrun в Бургас Васил Динев. Това ще бъде второто термолегло на отделението. То е произведено от реномирана германска фирма, лидер в производството на неонатологично оборудване. В отделението сега има само едно термолегло, а броят на бебетата, които се налага да го ползват, се увеличава постояннно. Термолеглото се използва при недоносени новородени при адаптирането им от кувьоз към нормално легло. То поддържа топлинен комфорт от порядъка на 35-37 градуса топлина. Снабдено е със сензори, в него може да се провежда и фототерапия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.15", "title": " Благотворителното бягане на 5kmrun купи ново термолегло за Отделението по неонатология на УМБАЛ Бургас"}
{"url": "https://trud.bg/%d1%81%d0%ba%d0%b0%d0%bd%d0%b4%d0%b0%d0%bb%d0%b8-%d0%bf%d1%80%d0%b8-%d0%b7%d0%b5%d0%bb%d0%b5%d0%bd%d0%b8%d1%82%d0%b5-%d0%b7%d0%b0-%d0%bc%d0%b5%d1%81%d1%82%d0%bd%d0%b8%d1%82%d0%b5-%d0%b8%d0%b7%d0%b1/", "text": "Този път парламентът не се поддаде на провокациите и режисираните протести Голям разкол има в така наречените „зелени“ по отношение участието им в коалицията „Демократична България“ за местните избори. Една част от тях са категорично против да бъдат заедно с ДСБ и „Да, България“ на вота през октомври. Основният довод е, че всъщност зелените се обезличават в този формат и се явяват патерица на Атанас Атанасов, Радан Кънев и Христо Иванов. А имат и много идеологически различия. Зелените в Европа са в крайно левия политически спектър докато тук се правят на консерватори, антикомунисти и десни. Цифрите от последните европейски избори показват драстичен спад в подкрепата към „еколозите“. Кандидатите им включени в листата на Коалицията „Демократична България“ взеха едва 7000 преференции. На фона на 18 000 гласа получени на парламентарните изборите през 2014 г., когато участваха сами. Това е спад с над 2.5 пъти. Много тежко се отрази на имиджа и подкрепата към „еколозите“ и дерегистрацията на партията им с име ПП „Зелените“. Този тежък удар потопи амбициите на „природозащитниците“ за по-осезаемо участие и тежест в „Демократична България“. След загубата на името те се прекръстиха на „Зелено движение“, но от „Партия на зелените“, носителите на автентичното име заявиха, че ще обжалват отново, защото в името пак има зелен. Те (еколозите) много добре съзнават, че няма абсолютно никакъв шанс техен човек да е номинацията за кмет на София от „Демократична България“. Нито ДСБ нито „Да, България“ ще допуснат това. Знае се, че има и сделка между тях. Радан Кънев да е водач за Евроизборите, а човек посочен от „Да, България“, да е начело за кметските избори. При тази конфигурация зелените ги няма на картата. Те си остават обикновен придатък с най-много един общински съветник, както е и в момента. Амбициите на зелените да участват във властта и да имат достъп до още по-големи финансови ресурси е от 2008 г. Въпреки подкрепата на кръга „Капитал“ на Прокопиев и всички електронни медии, досега те не са постигнали нищо значимо. Просто хората не ги харесват. Обществото разбра, че природозащитници не ги интересува природата. Тя е само средство за постигане на политическите и икономическите им цели. Повече обществени поръчки и още грантове от Европа. Друго, което се наблюдава в последните дни, е особената активност на Тома Белев. Бившият директор на Природен парк „Витоша“ по времето на когото загинаха пет човека на Боянския водопад, а в планината разрухата е тотална и короядът унищожи почти всички смърчове на Витоша, е особено активен в социалните мрежи. Няма тема по която той да не взема отношение. Като се започне от яростно хейтене на българския морски туризъм, мине се през идеята за изгонване на ЦСКА от „Българска армия“ и се стигне до изборния закон. Да не говорим за последната му „екологична идея“ – да се пуснат повече автобуси към Витоша. Белев е много амбициозен и още не може да преживее, че не е директор на парк „Витоша“. По тази причина непрекъснато се пробва във всякакви листи по време на избори, всичките до един неуспешни. Първият провал е като водач на листата за Евровота през 2007 година от партията на Александър Каракачанов, син на последния шеф на УБО (Управление за безопасност и охрана на БКП). Тогава „Зелената партия“ на Александър Каракачанов е част от управляващата Тройна коалиция. Но падението в партийната кариера на Тома Белев бе на парламентарните избори през 2017 година. Тогава той е втори в листата на Коалицията „Движение Да, България“ в родния си град Кърджали. Там те получиха 223 гласа, от които едва 21 преференции за Белев. Но катастрофалният резултат не го отказва от мераците му да се добере до някакъв пост, затова той от сега започва кампанията си за участник в листата на „Демократична България“ за местния вот в София. По всяка вероятност отново в партиите от коалицията ще си играят на демократи и ще има вътрешни избори. Предполага се, че ще има сериозна битка и скандали за първите места, които дават шанс за апетитния пост на общински съветник. Че борбата за листите в „Демократична България“ ще е особено люта, говори и един пост на Павел Антонов във Фейсбук в профила на Тома Белев. Антонов е зелен активист, който управлява „Блулинк“, онлайн платформата на еколозите, за чието създаване те получиха половин милион грантови пари и бивш шеф на кабинета на служебния министър на екологията Юлиан Попов. В поста си, който публикува, Антонов съветва Тома Белев да е активен, защото други зелени щели да го изпреварят и да се съберат с консерваторите и либертарианците, визирайки „Демократична България“. Същевременно го предупреждава, че зелените не могат повече да получават гласове в тази конфигурация. Трайна е тенденцията за спад на влиянието на „зелените“ въпреки истеричната подкрепа към тях от медиите на Прокопиев и някои телевизии. За това говори и факта, че за разлика от предишни случаи този път парламентът не се поддаде на провокациите и режисираните им протести и забрани така нареченото диво къмпингуване. Това нанесе сериозен удар върху авторитета и реномето им, че като писнат, властта незабавно се съобразява с тях. Най-сетне управляващите разбраха, че тези хора не представляват гражданското общество в България, че това са самозванци, които използват природозащитната идея за собствен бизнес и схеми за получаване на пари.   Какви са „еколозите“, разбра и обществото Какви са еколозите разбра и обществото. Вече за всички е пределно ясно, че тези хора са се поставили в услуга на противници на развитието на страната. Иначе няма как да се обясни неистовото им желание за саботиране на изключително важни проекти. Като се започне с автомагистралата през Кресненското дефиле, мине се през зимния туризъм и откровения рекет върху бизнеса и общините. Сега същите хора са се прицелили за влияние в местната власт. Това ще им даде ресурс и трибуна за налагане на още по-голям екологичен терор и влияние. Затова са готови на всякакви схеми и конфигурации за домогване до власт. Но все пак от нас избирателите зависи дали ще изпълнят сценарият си.", "date": "2019.07.15", "title": " Скандали при зелените за местните избори\t"}
{"url": "https://trud.bg/%d1%85%d0%bb%d1%8f%d0%b1%d1%8a%d1%82-%d0%bf%d0%be%d1%81%d0%ba%d1%8a%d0%bf%d0%bd%d0%b0-%d1%81-107-%d0%b7%d0%b0-%d0%b3%d0%be%d0%b4%d0%b8%d0%bd%d0%b0/", "text": "През юни инфлацията е отрицателна Инфлацията за месец юни е отрицателна – минус 0,6%, което се дължи на поевтиняването на плодовете и зеленчуците. През юни най-много са паднали цените на чушките – с 25,7%, картофите и зелето – с по 25,3%, доматите – с 24,5%, черешите и ягодите – с 22,5%, и краставици – с 14,4%, обявиха от НСИ. В резултат годишната инфлация към края на юни е 2,8%, което е най-ниското ниво от началото на годината. Инфлацията обаче остава по-висока от лихвите по депозитите, които за парите на граждани са под 0,3% годишно. Затова инфлацията реално топи спестяванията в банките. През юни продължават да поскъпват хлябът и месото. Цената на белия хляб е нараснала с 0,7%, а на хляб “Добруджа” – с 1,2%. Поскъпване е отчетено при телешкото месо – с 0,8%, свинското – с 3,1%, и малотрайните колбаси – с 2,3%. В резултат хлябът за година е поскъпнал с 10,7%, а месото и месните продукти – с 5,9%. Въпреки поевтиняването през юни, зеленчуците са с 6,9% по-скъпи от същия месец на миналата година. Цената на бирата е с 6,2% по-висока спрямо юни миналата година, а при вината поскъпването е с 3,2%. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.15", "title": " Хлябът поскъпна с 10,7% за година\t"}
{"url": "https://trud.bg/%d0%b8%d1%80%d0%b0%d0%ba-%d0%bf%d1%80%d0%b5%d0%b4%d0%b0%d0%b4%d0%b5-%d0%bd%d0%b0-%d1%80%d1%83%d1%81%d0%b8%d1%8f-33-%d0%b4%d0%b5%d1%86%d0%b0-%d0%bd%d0%b0-%d1%87%d0%bb%d0%b5%d0%bd%d0%be%d0%b2%d0%b5/", "text": "Ирак съобщи, че е предал на Русия 33 деца на руски гражданки, заподозрени, че са се присъединили към групировката „Ислямска държава“ (ИД) в момент, когато Москва обяви, че е разбила клетка на ИД на своя територия, предаде ДПА. Децата са били екстрадирани в Русия на 10 юли в координация с руското посолство в Багдад, каза говорителят на иракското външно министерство Ахмед ас Сахаф в прессъобщение. Той добави, че външното министерство на Ирак е екстрадирало 473 деца на членове на ИД от различни националности, включително от Русия, Франция, Германия и Турция. Оттам призовават всички страни да повишат усилията си за приемане на техни граждани, които са се присъединили към екстремистката групировка. През май Ирак съобщи, че е предал 188 деца на членове на ИД на Турция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.15", "title": " Ирак предаде на Русия 33 деца на членове на ИДИЛ"}
{"url": "https://trud.bg/%d1%80%d1%83%d1%81%d0%b8%d1%8f-%d0%b8-%d1%83%d0%ba%d1%80%d0%b0%d0%b9%d0%bd%d0%b0-%d0%b3%d0%be%d1%82%d0%b2%d1%8f%d1%82-%d0%b3%d0%be%d0%bb%d1%8f%d0%bc%d0%b0-%d1%80%d0%b0%d0%b7%d0%bc%d1%8f%d0%bd%d0%b0/", "text": "Русия и Украйна подготвят голяма размяна на затворници, сочат изявления на служебни лица от двете страни, цитирани от Ройтерс и Асошиейтед прес. Руският заместник-външен министър Григорий Карасин заяви днес пред журналисти в Москва, че се обсъжда размяната на задържаните в Керченския проток през ноември миналата година 24-ма украински моряци. Те се намират в следствен изолатор в Москва и на всички е предявено официално обвинение в „незаконно пресичане на държавната граница на Руската федерация, извършено от организирана група“.  Украинската генерална прокуратура съобщи днес, че е вероятно руски журналист, задържан в Украйна, да бъде освободен. В Киев пристигна днес на посещение руският омбудсман и официална руска представителка по правата на човека Татяна Москалкова и води разговори относно задържаните руски граждани в Украйна. На съвместен брифинг с украинската си колежка Людмила Денисова след срещата им тя каза, че в момента се извършва предварителна работа по уточняване на списъците на задържаните и в двете страни. Според Москалкова в този списък фигурират 50 руски граждани, като 27 от тях се намират в места за лишаване от свобода. Според Ройтерс Русия държи десетки украински граждани, а сред разменените може да бъде и украинският режисьор Олег Сенцов, който излежава присъда в Русия по обвинение в тероризъм. Москалкова и Денисова обсъдили и механизма за взаимното освобождаване на гражданите на двете страни, а също и „възможността за решаване на хуманитарни въпроси относно предоставянето на медицинска помощ на отделни граждани, които се намират в места за лишаване от свобода“. Двете са се договорили да продължат работа си утре в офиса на Москалкова в Москва, за да извършат „цялостна ревизия на списъците“. Говорейки по украинския телевизионен канал „Прямой“ по въпроса за задържаните в Русия украински моряци, Москалкова каза, че „Москва е готова да ги освободи, ако Киев поеме задължение да гарантира след това участието им в съдебния процес“. Москва е готова да върне и „задържаните плавателни средства, ако те бъдат запазени като доказателства“. Тя напомни, че тази позиция е била изложена в руска нота до Украйна, но Киев дал отрицателен отговор. Москалкова добави, че президентът Зеленски не е знаел за този отговор. Една от целите на посещението на Москалкова в Киев бе и да участва в поредното съдебно заседание по делото срещу главния редактор на РИА „Новости Украйна“ Кирил Вишински, но то бе отложено.  Украинският политик Виктор Медведчук, който оглавява проруската опозиция в Украйна, каза пред Ройтерс, че размяната на затворници между двете страни е въпрос на дни. Юрист и бизнесмен, 64-годишният Медведчук е главна фигура в партията „Опозиционна платформа – За живот“ и е разследван от украинските власти за държавна измяна заради възгледите си по въпроса за Донбас. Неговата партия обаче има реални шансове да се класира на второ място в предстоящите избори в неделя. А партията на 41-годишния нов президент Зеленски „Слуга на народа“ се очаква да победи с около 50 на сто от гласовете, но може и да не й достигне абсолютно мнозинство за самостоятелно управление. Медведчук обаче изключва коалиция с бившия комедиен актьор Зеленски и каза пред Ройтерс, че идеологиите им твърде много се разминават. Засилената активност относно задържаните руснаци и украинци идва след състоялия се миналата седмица телефонен разговор между руския президент Владимир Путин и новоизбрания му украински колега Володимир Зеленски, отбелязва АП. „Зависи от политическата воля на украинския президент Зеленски. Ако е налице такава воля, преговори са възможни и съм уверен, че може да се постигне съгласие (за размяна)“, каза Медведчук. „Зная мнението на другата (руската) страна, можем да се договорим, и то в близките няколко дни“, добави той в интервю в за Ройтерс в Киев вчера. Думите на Медведчук имат тежест заради приятелството му с Путин и опитите му да посредничи между двете страни в миналото. Руският лидер е кръстник на дъщерята на Медведчук, а самият украински политик каза, че е разговарял с него при последната си визита в Москва миналата седмица. При първия си телефонен контакт миналата седмица двамата президенти са обсъждали и размяна на затворници. Зеленски освен това предложил на Путин да се срещнат на неутрално място – в беларуската столица Минск. При предишния украински президент Петро Порошенко двете страни разговаряха в присъствието на представители на Германия и Франция (т.нар. Нормандски формат – б.р.), отбелязва Ройтерс. Зеленски предложил на Путин разширяване на този формат, с включването на САЩ и Великобритания, но според Медведчук това е нереалистично и представлява „предизборен пиар“. Той смята, че среща между Зеленски и Путин е необходима възможно най-скоро. Според Медведчук руският президент уважава Зеленски, но изчаква да чуе неговата позиция относно разрешаването на конфликта в Донбас и възстановяването на двустранните отношения. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.15", "title": " Русия и Украйна готвят голяма размяна на затворници"}
{"url": "https://trud.bg/%d1%87%d0%b0%d1%81%d1%82%d0%bd%d0%b0-%d0%b7%d0%b4%d1%80%d0%b0%d0%b2%d0%bd%d0%b0-%d0%ba%d0%b0%d1%81%d0%b0-%d0%b0%d0%ba%d0%be-%d0%b8%d0%bc%d0%b0-500-000-%d0%b6%d0%b5%d0%bb%d0%b0%d0%b5%d1%89%d0%b8/", "text": "Частни фондове ще конкурират НЗОК Пациентите сами да избират пакета и обхвата на услугите  Основният пакет дейности ще се формира от задължителната вноска от 8% За разкриването на частен фонд, който да конкурира НЗОК и да управлява публични средства за здравеопазване, ще е необходимо наличието на 500 хил. желаещи да участват в него. Това стана ясно по време на Национална кръгла маса в понеделник, посветена на състоянието на здравната система в България. На нея ресорният министър Кирил Ананиев и екипът му представиха новата си визия за бъдещето на сектора. По време на дебатите след изслушването представители на съсловните организации, народни представители, финансови експерти и пациентски организации се обединиха около становището, че новата визия не дава конкретни решения на сега съществуващите проблеми в системата, а се повдигат нови въпроси и неясноти. Предложението на министър Ананиев е да се демонополизира НЗОК чрез навлизане на допълнителни частни фондове на пазара. Така ще се даде възможност пациентът сам да избира къде да се осигурява и кой да управлява парите от здравните му вноски. Новите участници ще се конкурират както с НЗОК, така и помежду си. Предложеният модел трябва да позволи на осигурените лица да избират болници, пакет и обхват на ползваните услуги. Яснота как точно това ще се реализира, все още няма. Основният пакет от здравни дейности ще се формира от задължителната здравна вноска от 8%. Този пакет ще се определя от Министерството на здравеопазването (МЗ) и съсловните организации. Цените на дейностите в него ще подлежат на договаряне между различните каси и застрахователи, от една страна, и болници, клиники, лаборатории, от друга. Ако лицата, които се осигуряват – между 1,7 и 2 млн. българи сами ще избират фонд и пакет от услуги, остава също неясно какво ще стане с останалите 4 млн. лица, за които държавата плаща – деца, пенсионери, студенти и т.н. Няма конкретика например кой ще поеме техните осигуровки, как и между кого ще се разпределят средствата за тях. Няма да се допуска частните фондовете и застрахователи сами да правят подбор на лицата по определен признак или здравен статус, посочи министър Ананиев. В същото време обаче се предвижда, че ако не е посочено предпочитание за каса, фонд или застраховател от страна на група осигурени лица, те ще бъдат служебно разпределяни. От кого и на какъв принцип, не беше уточнено, но идеята е така да се гарантира равнопоставеност. Лицата ще могат да сменят фонда, в който отиват парите им, не по-често от веднъж годишно, се посочва още в предложението на министър Ананиев. Средствата от здравни вноски ежемесечно ще бъдат разпределяни към здравните фондове от НАП. Важно уточнение, което министър Ананиев направи е, че няма да се допусне при демоноплизиране на НЗОК разходите за издръжка на системата да се дублират. Мислят се механизми, които да предпазват от изпадане в несъстоятелност. Един от тях е всеки фонд да отделя средства за гарантиране на здравно обслужване за определен период от време. При несъстоятелност лицата, които са засегнати, ще могат да се презаписват веднага в друг фонд, по техен избор. При изготвянето на визия за бъдещ модел на здравното осигуряване, експертите на МЗ са се допитвали до опита на други европейски държави,  сред които Германия и Холания, както и до Световната здравна организация, стана ясно още по време на кръглата маса. СЗО предостави на България свое становище от 90 стр. през октомври, 2018 г. Има още неясноти и въпроси, които трябва да се изчистят, но сме уверили, че ще продължим да съдействаме за постигане на задоволителен консенсус, увери доц. Михаил Околийски, управляващ офиса на СЗО в България.   Министър Ананиев: Моделът не е окончателен и краен Сред основните цели е запазване на медиците  Вариантът, който предлагаме, не е краен. Представяме го на Национална кръгла маса, за да може на база дебати да се съберат най-добрите предложения, които да бъдат внесени в парламента. Това посочи министърът на здравеопазването Крили Ананиев при представянето на предложенията. Той подчерта, че водещо е желанието здравните специалисти да бъдат стимулирани да останат в страната. На първо място държим на солидарен принцип в здравеопазването – такъв, който дава право на избор на пациента кой да управлява здравните му вноски; къде да се лекува при най-добрите условия, посочи още министър Ананиев. Сред цели при изготвяне на визията за бъдещия здравен модел на страната са пълна информираност за обхвата и цената на медицинските и дентални услуги и лекарства; осигуряване на контрол върху качеството на услугите и гарантиране на достъпни услуги; подобряване на  профилактиката и превенцията – по-високи изисквания за резултатите от тези дейности. Експертите посочват, че очакванията от демонополизация на здравната каса са още подобряване на качеството на диагностиката, лечението и ефективността на лечението. Елиминиране на непрозрачно заплащане на медицински услуги и неефективни дейности и др. „Проучили сме здравните системи на държави като Германия, Холандия, Франция и Израел, чиито граждани са сред най-удовлетворените от здравните системи. Считаме, че като държава-членка на ЕС, първа стъпка след постигане на консенсус по реформата е запитване до ЕС с цел хармонизиране на всички процедури в рамките на Общността. Сигурността и устойчивостта на модела са от ключово значение и той трябва да е синхронизиран с Европейските регламенти и директиви“ посочи още здравният министър.   Доц. Михаил Околийски, офис на СЗО в България: Не трябва да има предпоставка за обедняване Министерството на здравеопазването покани Световната здравна организация да консултира новата визия на здравния модел и ние представихме съответния анализ. СЗО потвърждава своя ангажимент за бъдещо сътрудничество. През 2020 година ще предоставим и финансов анализ на здравните услуги. Достъпът до тях не трябва да е предпоставка за обедняване на населението. Необходимо е да се укрепи първичната медицинска помощ в страната, иначе няма как да намалим разходите в сектора. В Холандия въвеждането на конкуренция при здравното осигуряване не е довело до оптимизиране на разходите.   Д-р Хасан Адемов, народен представител от ДПС: Дяволът винаги се крие в детайлите На този етап обсъждаме една концепция. В този смисъл не сме тук, за да задаваме конкретни въпроси, на които няма как да се отговори. Тук сме, защото нито пациентите са доволни, нито съсловните организации са доволни. Необходима е конкуренция между органите, които финансират здравната система, така както е нужна конкуренция между болниците. Но дяволът винаги е в детайлите. 300 млн. лв. са разходите за онкоболните пациенти. Какво например ще се случи с тези разходи при демонополизация на Националната здравноосигурителна каса? Трябва да се помисли и за това, че има директиви, които не позволяват на свързани лица да участват в частни фондове.   Мая Манолова, омбудсман на България: Доплащането може да се легитимира Предложението за демонополизация на НЗОК е изненадващо. Трябваше първо да се запознаем детайлно с него, вместо да го чуем в последния момент. Повече фондове означава повече администрация и повече разходи и застраховки, които да предпазват от фалити. Би трябвало да има изравнителен фонд, който да обира разликите. Добре е да се внесе яснота по въпроса всеки фонд ли ще има свой отделен позитивен лекарствен списък и пакет от здравни услуги; как демонополизацията ще реши диспропорциите по региони – например в Севрозапада. Създава се риск от формиране на различни цени на медикаменти и здравни услуги, а това може да легитимира доплащането от пациентите.   Проф. Георги Михайлов, член на здравната комисия: Има предпоставка за повече разходи Изникват два основни въпроса – за дофинансирането и за финансирането. Трябва да се остойностят всички медицински дейности за всички направления в сектора, както и трудът на здравните работници. Ние не знаем точните параметри на това, което финансираме. В момента около 1,7 млн. българи се осигуряват сами. Други 4 млн. се осигуряват от държавата – деца, студенти, пенсионери и те няма да имат избор да идат в друг фонд. Идеята за служебно разпределение на група лица е недопустима. На първо място сме в Европа по разход за болнична помощ; доплащането е почти равно на дела публични средства за здраве. Предложението легитимира увеличаване на разходите.   Д-р Николай Шарков, председател на Българския зъболекарски съюз: Същите пари, но между повече играчи Не е направена реална оценка на риска при отделните заболявания по отношение на 1,7 – 2 млн. осигуряващи се лица. Нашата съсловна организация е изработила такава и тя е смразяваща. В бъдеще ще имаме пак около 4 млрд. лв. за здраве, само че те ще бъдат разпределяни между повече играчи на пазара. Остойностили сме разходите в нашата сфера; в момента за дентално здраве се дават само 4% от парите за здраве. Как частните фондове ще си гарантират печалба в бъдеще, след като и сега средствата не стигат? Трябва да се запитаме дали намаляване броя на услугите ще е опция за печалба и каква ще е ролята в бъдеще на съсловните организации в договарянето на цени и услуги.   Д-р Иван Маджаров, председател на Българския лекарски съюз: Договаряне е нужно за минимални цени Задължително основният пакет от медицински дейности трябва да бъде придружен с рамково договаряне за основни минимални цени, осигурени на доставчиците на медицински услуги. Недопустимо е да се предлага отделни лекари – общопрактикуващи, лекари от специализираната медицинска помощ и отделни болници, да се договарят самостоятелно с много по-мощни от тях структури, каквито са застрахователните фондове. Свободният избор на пациента кой да го лекува не може да бъде заместен от избора на това кой да финансира лечението му. Това са неща, които не трябва да бъдат противопоставяни. Това е отстъпление от вече завоювано право на пациентите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.15", "title": " Частна здравна каса, ако има 500 000 желаещи\t"}
{"url": "https://trud.bg/%d0%b0%d0%bd%d0%b0%d0%bd%d0%b8%d0%b5%d0%b2-%d0%b7%d0%b0-%d0%bf%d1%80%d0%b5%d0%bc%d0%b0%d1%85%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%bc%d0%be%d0%bd%d0%be%d0%bf%d0%be%d0%bb%d0%b0-%d0%bd/", "text": "Конструкцията на Националната здравноосигурителна каса започна да се задъхва – появиха се много пробойни и започнаха да изтичат голям обем средства по нерегламентирани начини. Така аргументира здравният министър Кирил Ананиев премахването на монопола на НЗОК пред БТВ. По думите му здравеопазването е сложна система, в която има публично-частни интереси, а държавата я интересува интересът на пациентите. „Никой не е доволен, нито пациентите, нито хората, които работят в системата, нито аз като министър на здравеопазването. Дошло е времето, даже сме закъснели, за промяна на модела“, каза Ананиев и допълни, че реформата ще помогне за изграждането на Националната здравна информационна система – електронното здравеопазване. Ананиев обясни, че целта на новия здравен модел е пациентите да имат право на избор – кой да управлява техните здравноосигурителни вноски. „Искаме всеки български гражданин да преценява сам къде ще получи най-доброто лечение на територията на страната. Пациентът трябва да бъде напълно информиран за видовете медицински дейности и техните цени“, каза още ресорният министър. Министърът на здравеопазването уточни, че новият модел трябва да осигури контрол върху качеството на лечебната дейност. Той допълни, че частните фондове трябва да са финансово устойчиви, но са разработени и модели за евентуален фалит. „Ние предлагаме демонополизация на НЗОК, което означава, че Здравната каса ще се конкурира на равни начела с частните здравни фондове. Със законови промени, ние ще създадем възможност НЗОК да извършва доброволно застраховане, за да бъде конкурентоспособна на частните“, обясни здравният министър. Според Ананиев, реформата ще даде възможност пациентите да получат по-качествено здравеопазване на по-ниска цена.“Избор ще имат не само тези, които се осигуряват от работодателите им, а и тези, които се осигуряват от държавата – държавните чиновници, пенсионерите, децата“, заяви Ананиев и отхвърли твърдението, че държавата не е стриктен платец на здравни осигуровки. Здравният министър заяви, че дебатът по реформата ще започне в Народното събрание в началото на 2020 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.15", "title": " Ананиев за премахването на монопола на НЗОК: Пациентите ще получат по-евтино здравеопазване"}
{"url": "https://trud.bg/%d0%bf%d1%80%d0%be%d0%b5%d0%ba%d1%82%d0%b8%d1%80%d0%b0%d1%82-%d1%84%d0%b0%d1%80%d0%be%d0%b2%d0%b5-%d0%b7%d0%b0-%d0%bc%d0%b5%d1%80%d1%86%d0%b5%d0%b4%d0%b5%d1%81/", "text": "Международната фирма, която построи завод за фарове на Мерцедес край Пловдив, откри развоен център и в София. В него служителите ще работят по проекти за задни светлини на автомобили, които ще бъдат в масово производство две години след първоначалната проектна фаза. Развойният център в момента има екип от 10 инженери, които вече работят по първия си проект за един от клиентите на компанията. До края на тази година се очаква екипът да се увеличи до 20 души и да достигне общ брой от 40 служители в рамките на 3 години. Те работят в няколко дисциплини, сред които механичен дизайн, оптика, хардуер електроника, софтуер електроника и тестинг.", "date": "2019.07.15", "title": " Проектират фарове за Мерцедес"}
{"url": "https://trud.bg/%d1%82%d1%83%d1%80%d1%81%d0%ba%d0%b8-%d0%bf%d0%be%d1%82%d0%be%d0%ba-%d0%bf%d1%80%d0%b5%d0%b7-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d1%81%d0%b5-%d0%b7%d0%b0%d0%b1%d0%b0/", "text": "Строежът на трасето на „Турски поток“ през България ще се забави, след като Върховният административен съд забрани на „Булгартрансгаз“ да подмени строителя на продължението. Според съда „Булгартрансгаз“ няма право да сключи договор с „Газово развитие и разширение в България“ (ГРРБ), който беше класиран втори в търга, докато не приключи окончателно спорът за отстраняването на саудитския консорциум „Аркад“. В края на май „Булгартрансгаз“ се отказа от класирания на първо място „Аркад“ с аргумента, че компанията не е подала всички документи за сключване на договор в срок. Преди месец Комисията за защита на конкуренцията също обяви, че няма да позволи предварително сключване на договор с ГРРБ.", "date": "2019.07.15", "title": " „Турски поток” през България се забавя\t"}
{"url": "https://trud.bg/vivacom-%d0%bf%d0%be%d0%b4%d0%b0%d0%b4%d0%b5-%d0%b6%d0%b0%d0%bb%d0%b1%d0%b0-%d1%81%d1%80%d0%b5%d1%89%d1%83-apple/", "text": "Българският телеком Vivacom е подал жалба срещу американския производител на потребителска електроника Apple Inc. В българската Комисията за защита на конкуренцията (КЗК), става ясно от съобщение на интернет страницата на регулатора. Като причина за жалбата е посочена забрана за злоупотреба с по-силна позиция при договаряне от страна на Apple. Най-вероятно става въпрос за най-продавания продукт на компанията – iPhone. Припомняме, че Vivacom е единственият български оператор, който не продава премиум апарата iPhone. Според родното законодателство, санкцията при установено подобно нарушение е в размер на 10 процента от приходите на компанията от дейността, в което е извършено то. Apple не предоставя вече точен брой за продадени iPhone, но през финансовата 2018 година общите продажби на американския гигант, чиято пазарна капитализация е 935 милиарда долара, са над 265 милиарда долара.", "date": "2019.07.15", "title": " Vivacom подаде жалба срещу Apple\t"}
{"url": "https://trud.bg/%d1%81%d1%82%d0%b0%d1%80%d1%82%d0%b8%d1%80%d0%b0-%d0%bf%d1%80%d0%b8%d0%b5%d0%bc%d1%8a%d1%82-%d0%bd%d0%b0-%d0%b4%d0%be%d0%ba%d1%83%d0%bc%d0%b5%d0%bd%d1%82%d0%b8-%d0%b7%d0%b0-%d0%bd%d0%b0%d1%81%d1%82/", "text": "От днес стартира кампанията за подаване на документи за настаняване на ученици в общежитията на Езикова гимназия и Природо-математическа гимназия в Благоевград. Документи се приемат в сградата на Спортен интернат – Благоевград , стаи 2А и 2Б, с адрес ул. „Иван Михайлов“ №51, сутрин от 8.30 до 12.30 часа и след обяд от 13.30 до 15.30 часа. Комплектът следва да съдържа заявление, справки за доходите на родителите за последните шест месеца / I – VI / 2019 год., декларация по образец за имотното състояние и броя на членовете на семейството. Крайният срок за подаване на документите е 30 юли 2019 година. Списъкът с приетите ученици ще бъде обявен на 9 август 2019г., като ще бъде поставен на видно място в Общежитията. При разглеждане на документите, ще бъдат взети предвид и установените социални критерии. С предимство се ползват деца сираци, деца с един родител, деца с родители в неравностойно положение. Миналата година в общежитията на ЕГ И ПМГ бяха настанени 128 ученици. В момента има 14 освободени места от ученици, завършили средното си образование. Заради очаквания голям интерес към услугата, Община Благоевград има готовност за обособяване на нови стаи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.15", "title": " Стартира приемът на документи за настаняване на ученици в общежитията на ЕГ и ПМГ"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d1%82%d0%b2%d0%be-%d0%bd%d0%b0-%d1%84%d0%b8%d0%bd%d0%b0%d0%bd%d1%81%d0%b8%d1%82%d0%b5-%d0%bd%d0%b0-19-%d1%8e%d0%bb%d0%b8-%d0%bf%d0%b0%d1%80/", "text": "Министерството на финансите ще предостави втората част от държавната субсидия за 2019 г. на правоимащите политически партии на 19 юли 2019 година. В рамките на годината субсидията се превежда на четири части. Това съобщиха от пресслужбата на МФ. След обнародване на измененията в Закона за политическите партии, партиите са получили издадената от министъра на финансите заповед, определяща документите, които трябва да се представят в МФ за държавната субсидия и необходимите срокове. След изтичане на 14-дневния срок за обжалване на издадената заповед, по реда на Административнопроцесуалния кодекс, Министерството на финансите ще преведе втората част от държавната субсидия на правоимащите политически партии, изпълнили установените изисквания. В случай че в срок до 18 юли 2019 г. включително, политическа партия от 44-тото Народно събрание не е възстановила доброволно дължимите на централния бюджет средства, субсидията й ще бъде редуцирана в размер, съответстващ на нормативно установения – партията ще получи 70 % от втората част на субсидията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.15", "title": " Министерство на финансите: На 19 юли партиите ще получат втората част от държавната субсидия за 2019 г."}
{"url": "https://trud.bg/%d1%82%d0%be%d0%ba%d1%8a%d1%82-%d0%bf%d0%be%d1%81%d0%ba%d1%8a%d0%bf%d0%bd%d0%b0%d0%bb-%d1%81-29-%d0%b7%d0%b0-12-%d0%b3%d0%be%d0%b4%d0%b8%d0%bd%d0%b8/", "text": "Търговци манипулирали свободния пазар, твърди синдикалист Таксата за пренос е намаляла с 25% С 29% е поскъпнал токът за бита и малките фирми за последните 12 години. Това показва анализ на Института за енергиен мениджмънт. През регулаторната година – юли 2007 – юни 2008 г. цената на електрическата енергия на регулирания пазар е била 146 лв./МВтч с ДДС, а за периода юли 2018 – юни 2019 г. един МВтч енергия за същите клиенти вече струва 188 лв. Най-високи са били цените през 2012 г. – 194 лв./МВтч, като за периода юли 2018 – юни 2019 г. все още са с 6 лв./МВтч по-ниски от пика тогава, отчитат анализаторите. Според данните, докато токът за бита е поскъпнал с 29% за 12 години, то цената за производство нараства почти двойно – от 57 лв./МВтч през 2007-2008 г. до 108 лв./МВтч през 2018-2019 г. Основната причина е инвестиционният бум при ВЕИ-мощностите, твърдят анализаторите. Преференциалните цени, по които се изкупува енергията, произведена от тях, се покриват чрез специални добавки към цената за пренос, заплащана от всички ползватели на мрежата. Добавката за ВЕИ – се появява през 2009 г. и е в размер на 2,12 лв./МВтч. Но нараства всяка година и стига до единадесеткратно по-високи стойности – 23,78 лв./МВтч през 2018 г. Към нея постепенно се присъединяват и добавки за високоефективно комбинирано производство и за финансиране на невъзстановяеми разходи. От 2013 г. добавките се калкулират в цена “Задължения към обществото”, която достига пика си от близо 38 лв./МВтч също през 2015 г. , напомнят от института. При цените за мрежови услуги се наблюдава обратна тенденция – намаляват с над 25%. Междувременно президентът на КНСБ Пламен Димитров заяви, че има манипулации на пазара на промишлен ток. Индустрията е права, защото от началото на годината няколко пъти имаше ненормални цени по сегмента “Ден напред”. Основното обяснение обаче не е в производителите, а в търговците, посочи той.", "date": "2019.07.15", "title": " Токът поскъпнал с 29% за 12 години"}
