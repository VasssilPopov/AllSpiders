{"url": "https://trud.bg/%d0%b4%d0%bd%d0%b5%d1%81-%d0%b4%d0%b0-%d0%bf%d0%be%d1%87%d0%b5%d1%80%d0%bf%d1%8f%d1%82-282/", "text": "Галя Василева, депутат от ГЕРБ в 44 НС.Димитър Николов, кмет на Бургас, 50 г.Ивет Лалова, европейска шампионка по лека атлетика.Михаил Христов, депутат от БСП в 44 НС, лекоатлет, параолимпиец, 26 г.", "date": "2017.05.18", "title": " Днес да почерпят"}
{"url": "https://trud.bg/%d0%b8%d0%b7%d1%82%d0%b5%d0%b3%d0%bb%d0%b5%d1%82%d0%b5-%d0%b1%d0%b5%d0%b7%d0%bf%d0%bb%d0%b0%d1%82%d0%bd%d0%be%d1%82%d0%be-%d0%bf%d1%80%d0%b8%d0%bb%d0%be%d0%b6%d0%b5%d0%bd%d0%b8%d0%b5-%d0%b5-3/", "text": "Инж. Дилян Млъзев, Кмет на община Елена Уважаеми съграждани, приятели и гости на нашия градВ Деня на светите равноапостоли Константин и Елена нашият чудесен град има празник. На 21 май градът ни е най-слънчев, най-светъл и звънът на църковните камбани се чува най-далеч. Тяхната песен отново ни събира при родовите корени, на най-святото място в Елена. Идват си от близки и далечни краища нейните чеда и приятели, които я обичат и носят в сърцата си.Малко са градовете като Елена, които обединяват минало, настояще и бъдеще. Славното минало живее, ревниво пазено от настоящето, а бъдещето градим върху зидовете на богати традиции и с отговорност за утрешния ден. Вярвам, че всички заедно, с мъдростта на старите, с разума и предприемчивостта на зрелите и ентусиазма на младите можем да превърнем нашия град в райско кътче, в привлекателна туристическа дестинация, за да посрещаме гости от страната, Европа и света.Вярвам във вас, скъпи съграждани! Вярвам в духа и бъдещето на Елена!Нека в празничните дни да се радваме искрено на успехите си, да отворим сърцата си за красивото! Да си пожелаем здраве, мирни и щастливи дни!Да ни е честит светлият празник 21 май и да пребъде през годините!", "date": "2017.05.18", "title": " Изтеглете безплатното приложение „Европейски път: Елена“"}
{"url": "https://trud.bg/%d0%b4%d0%be%d1%86-%d0%b7%d0%bb%d0%b0%d1%82%d0%be%d0%b3%d0%be%d1%80-%d0%bc%d0%b8%d0%bd%d1%87%d0%b5%d0%b2-%d0%bf%d1%80%d0%b5%d0%b4-%d1%82%d1%80%d1%83%d0%b4-%d1%82%d0%b5%d1%80%d0%be/", "text": "– Последната и може би най-мащабна кибератака досега Wanna.Cry ни доказа, че технологиите колкото ни помагат, толкова ни правият и уязвими. Така ли е, доцент Минчев? – За добро или лошо технологии не са се развили дотам, че да бъдем прекалено зависими от тях, но в бъдеще едва ли ще е така. Има прогнози, че човек и технологии ще бъдат в една симбиоза, но това няма да стане тази или следващата година. Ето, италианците планират трансплантация на глава от човешко тяло върху донорско тяло през тази година. Сами можете да си представите какво ни очаква през следващите години. Но това е бъдещето. Ясно е, че в условия на криза и бързо технологично развитие различни групи ще се опитват да изкарат пари, както с този вирус от типа „рансъмуеър“ (ransomware – б.р.), който ти криптира данните в компютъра и за да ги получиш обратно, трябва да платиш откуп чрез биткойни (криптирана виртуална валута – б.р.). Вирусът Wanna.Cry, разпространяващ се през технологична дупка на протокол в операционната система на „Майкрософт“ Windows, естествено мутира. Сега той зарежда и криптоминьора Adylkuzz, който се настанява удобно в потребителския ви компютър през „задна врата“, специално творена за него, и оттам удобно заразява нови, нищо неподозиращи компютри, като така печели нови биткойн кредити. Явен начин за идентифициране на това от страна на потребителя е наличието на необичаен трафик по портове на компютъра, които обикновено не се използват. Големият въпрос е, че големи компании като „Майкрософт“ предлагат стабилна защита на своите потребители, които обаче са официални потребители.– Затова ли там, където е царството на пиратския софтуер – Русия и Китай, има най-много засегнати потребители? – Да, затова. Интересен е обаче един друг феномен. България, при условие че огромна част от софтуера у нас е нелицензиран, няма сериозни щети. – Интересно. – Интересно, да. Имайте предвид, че подобен начин на проникване на този вид атаки е много трудно да бъде контролиран от частни потребители. Всяка операционна система има дупки, които позволяват да бъдат атакувани. Няма как да бъдат изолирани или прекратени бъдещи атаки от този вид. Те ще мимикрират, ще се намират нови начини за шантаж. Както новата атака, която се заражда тези дни. В крайна сметка всичко ще доведе до повишаване на покупката на легален софтуер и на услуги от големите компании. По-интересното е защо се случва това, защо се случва днес и дали някой не се опитва да отклони общественото внимание в света от други процеси, които се случват. – Какво може да бъде това? – Може да бъде нещо, което се описва с една-единствена думичка: война. – Защо тази дума през последните години се пръква отвсякъде? По мои наблюдения хората по света искат любов, нова кола и телевизор, да летят с нискотарифни авиокомпании, да прекарват незабравими мигове по света и да се връщат в уютния си дом. – Икономическата криза в света твърде много се задълбочава и има два пътя да се излезе от нея. Най-бързият начин е да се започне някаква война. Тази в Сирия не можа да въвлече Европа в мащабите, в които някои хора си представяха. Има бежански потоци, които бързо бяха овладени и толкоз. Сега очевидно се търси друга, нека го кажа, беля. Разбира се, по-дългият път е въвеждането на тотално електронно разплащане в глобален план, само че това е дългосрочно решение. Неслучайно във Франция спечели кандидатът на банкерското лоби – Еманюел Макрон. Може би след 2020 година ще си говорим за този вид разплащане. – Колеги от „Труд“ още преди година настояваха, че следващият президент ще се казва Макрон, колкото и невероятно да звучеше тогава. – Само че спечели не Макрон, а едно лоби. – Да, казва се Ротшилд. – Не само. Едно огромно лоби. Големият въпрос е, че за краткосрочни, бързи излизания от икономическата криза рецептата е война. Лошата новина е, че тази война може да не е толкова далече от нас. Виждаме какво се случва в съседна Македония – втора година протести, няма правителство. – Сиромашки народ, какво да коментираме. В Македония виждаме дълбоки цивилизационни тектонични пукнатини между две култури, два народа и поради огромната бедност на държавата може да се случи непоправимото. – Неотдавна правихме голямо събитие в Македония и много нормално говорехме с хората, но опасността, макар и хипотетична, от ново деление на бивша Югославия не е за пренебрегване. Другото място, където може да се случат изключително лоши събития, е Босна и Херцеговина. Това се говореше и на конференцията в Македония. Възможността от радикализация и противопоставяне – етническо и верско – и в двете държави е реална. Вчера попаднах на едно много интересно научно изследване върху ветерани от войната във Виетнам. При употребата на определен вид химикали американските войници са се радикализирали много бързо. За мен беше стряскащо, че е доказано на медицинско ниво и това е познато на тези, които пращат войски на война. Това е съвсем сериозна научна статия. Оказва се, че в предния лоб на човешкия мозък има центрове, които, ако се задействат чрез химически субстанции, хората престават да са склони към дипломация.– Напълно съм уверен, че това е така. В Сирия сред ликвидираните бойци на „Ислямска държава“ редовно намираха хапчета амфетамини. Тази химия превръща джихадистите в безстрашни воини. – За мен в цялата тази история има една режисура и да, химията е част от пейзажа. – Каква може да бъде целта на една такава антихуманна игра? – Дестабилизация на Балканите. – Защо? – Защото от една страна е Турция, от друга е Сърбия с осезаемото руско присъствие – не само в енергийно отношение. България е място на кръстопът и трябва да бъде много внимателна какво се случва около нас. Тук наистина е тлееща зона. Преди около две седмици проведохме една балканска среща и мога да кажа, че хората са много притеснени, защото радикализацията на младите хора е факт. Големият въпрос на Балканите е да се противопоставят две религии, които не са във война. Колкото и да се опитват да подклаждат противопоставянето, християнството и ислямът тук не са в конфликт. Ние традиционно живеем в мир. – Е, от време на време вземат, че се изпоизколят. Ей го – сега отбелязвахме годишнина от Баташкото клане. – Това е тежък въпрос. Борбата за надмощие винаги е съществувала, но по принцип мирът е основен начин на съжителство от векове. Ние не трябва да ставаме заложници на икономическите интереси на външни сили и не трябва да позволяваме да се налага радикализация и противопоставяне между етноси, религии, народи, държави. По-интересно обаче става в един друг регион – Тихия океан. Между другото, сутринта много се забавляваха на едни измислици, че тази кибератака е сътворена от севернокорейски хакери. Това е толкова комично, колкото и че един англичанин веднага измислил защита, за която получил солидна награда. Пак казвам: глобалните играчи на геополитическата карта имат стратегически интереси и се опитват да ги постигнат. Глобалната икономическа криза трябва да бъде преодоляна. – Аз си мисля, че все пак сме свидетели не само на глобална икономическа криза, но и на една чисто лична. Преди години хванаха президента Бил Клинтън със свалени гащи и за да измие срама, бомбардира европейска държава за първи път след Втората световна война. Сега един друг президент е хванат със свалени гащи, само дето не виждаме сянката на стажантка, а на Кремъл. Какво ли ще бомбардира Тръмп?– Добра метафора. Човек в такава криза има нужда от нещо голямо, защото американците обичат героите, а президентът Тръмп има крещяща нужда от подвиг. Последната подобна криза в Тихия океан е била по времето на Айзенхауер и тя е завършила доста страховито. – С няколко милиона жертви и разделена на две Корея. – Така е и за първи път словосъчетанието „термоядрена война“ не звучи само като словосъчетание. – За първи път виждаме Китай да гласува срещу Северна Корея в Съвета за сигурност, имаме обаче и стремеж за някакво начало на демократизиране на Северна Корея, каквото и да означава това в Азия, но поне да заприлича на Китай – недосегаема компартия, с капиталистическо планово стопанство. Оръжията обаче много яко дрънчат. Защо? – Съвсем скоро в интернет изтече ново обръщение на групата „Анонимните“. Това не са случайни хора и не са аматьори в това, което правят и говорят. Те насочват вниманието на публиката към размисли към бъдещето. Всички научнофантастични филми за бъдещето ни подготвят за един апокалиптичен край. – Между другото, и в най-старата книга го прогнозират това. – Така, така. Надявам се, че все пак този апокалипсис ще бъде в някаква ограничена форма и не толкова съдбовен. Наскоро правихме един модел за бъдещето, който го представихме в Румъния пред партньори от НАТО. Той беше на базата на публични данни и едно по едно нещата започнаха да се случват. Крайният резултат не е много красив по отношение на демографията, по отношение на сигурността. На форума присъстваха партньорски служби, включително и от Израел. Според модела, който презентирах, хибридните заплахи и заплахите от нови терористични атаки щяха да продължават да се случват и да се разрастват. След това се случиха атаките в Лондон, в Париж, Петербург, Москва. Още ми се обаждат да ме питат откъде имаме тази информация. Ние нямаме информация, а боравим с модели. – Откъде идва този ваш песимизъм за бъдещето? – Кризата е въпрос на пари без покритие. За да бъдат деноминирани тези пари, трябва да се случи нещо значимо. Най-удобният начин за това е един конфликт. За всички големи играчи подобно развитие е приемливо, стига да не е на тяхна територия. – В каква посока се развива тероризмът според вашите изследвания? – Тероризмът еволюира. Мотивацията е различна. – Каква е тя? – Вече не е толкова семпла „Борим се за религиозни права!“, „Искаме независимост!“. Мотивациите са дори от битовата реалност. Изживели сте някаква несправедливост в училище примерно и радикалните движения ви дават ноу-хау как да си отмъстите и да сложите името си в историята, каквото и да означава това. Тероризмът се превръща в метод за себеизява на младите. Колегите от Великобритания говореха много по тази тема и това са все млади учени. Те казват, че екзекуциите, които публично се представят от „Ислямска държава“, са демонстрация на надмощие на едно поколение над всичко и над всички. Те нарушават норми, традиции, правила и няма да спрат. Тероризмът става начин не толкова за религиозна сегрегация, а вик на осъзнаване, че огромна част от младото поколение става декласирано за обществото и то няма как да е съгласно с това и уви, начинът, по който го демонстрират, е доста зловещ. Тероризмът е много леснодостъпен начин да отмъщаваш на обществото заради своите неудачи. – Факт е, че всички терористи, които извършиха мръсното си дело през последните години, са хора с такова поведение, че в „Ислямска държава“ поне щяха да ги обесят – наркотици, алкохол, хазарт, порно. Те не са ислямисти в чистия смисъл на думата. – Да, но тях ги употребяват за друго. Системата от проблеми е на друго равнище. Използват такива хора, които лесно се индоктринират и жертват, като получават една историческа индулгенция – името им да бъде чуто, обещанието за рая да бъде изпълнено, а резултатът е, че могъщи държави се чувстват безсилни и незащитени. Радикализацията е оръжието на тероризма, въпросът е в мотивацията. Кой и защо го прави. Това пак е въпрос на икономически интереси. Не забравяйте, че дори Френската революция е предшествана от икономическа криза, породена от спекулация. Нищо по-различно – войната, революцията са бърз начин за погасяване на финансови дефицити. „Ислямска държава“ не умира, защото зад нея стоят много интереси. – Нашата колежка от „Труд“ Диляна Гайтанджиева успя да трасира и докаже как оръжия от бивши съветски републики се реновират в България и след това през Саудитска Арабия попадат в Свободната сирийска армия. – Въпрос: А кой дава парите на Саудитска Арабия? – Друг въпрос: А кой осигурява и гарантира пътищата дотам? – Именно. – Щом Диляна Гайтанджиев може да разкрие това, мислите ли, че ЦРУ, МИ-6, КГБ или както се казва днес, не могат да го проследят? – Това само показва, че зад процесите в Близкия изток стоят много сериозни икономически и геополитически интереси и не са свързани с чисто етнорелигиозни противопоставяния. Надявам се, че това поколение, което идва в света на политиката, ще потърси друг изход и той няма да е войната. ", "date": "2017.05.18", "title": " Доц. Златогор Минчев пред „Труд“: Тероризмът се превръща в метод за себеизява"}
{"url": "https://trud.bg/%d0%b2%d1%80%d0%b5%d0%bc%d0%b5%d1%82%d0%be-%d1%81%d0%b5-%d0%be%d0%bf%d1%80%d0%b0%d0%b2%d1%8f-%d0%be%d1%82-%d0%b4%d0%bd%d0%b5%d1%81/", "text": "През днешния ден облачността ще намалява и над по-голямата част от страната ще се установи слънчево време. Вятърът ще е до умерен, като вечерта ще стихне, показва справка в сайта на НИМХ при БАН. Максималните температури ще са между 19° и 24°.Над планините ще бъде предимно слънчево. Преди обяд все още над Родопите и Странджа ще има повече облаци, но без валежи. Ще духа умерен изток-североизточен вятър. Максималната температура на височина 1200 метра ще е 13°, на 2000 метра – около 6°.Над Черноморието по-значителни увеличения на облачността ще има преди обяд над южното крайбрежие. В следобедните часове навсякъде ще е предимно слънчево. Ще духа умерен и временно силен североизточен вятър, който след пладне ще отслабне. Максимални температури на въздуха: 16°-19°. Температурата на морската вода е 16-17°. Вълнението на морето ще е 2-3 бала.", "date": "2017.05.18", "title": " Времето се оправя от днес"}
{"url": "https://trud.bg/%d1%81%d0%b0%d1%89-%d0%b2%d0%b5%d0%bd%d0%b5%d1%86%d1%83%d0%b5%d0%bb%d0%b0-%d0%b5-%d0%bd%d0%b0-%d0%bf%d1%8a%d1%82-%d0%b4%d0%b0-%d1%81%d0%b5-%d0%bf%d1%80%d0%b5%d0%b2%d1%8a%d1%80%d0%bd%d0%b5-%d0%b2/", "text": "Постоянният представител на САЩ в ООН Ники Хейли предупреди, че кризата във Венецуела се влошава и може да ескалира до мащабен конфликт, подобен на тези в Сирия и в Южен Судан.„Нещата не се подобряват, дори напротив. Това, към което се стремим е международната общност да каже: „уважавайте човешките права на народа си, или всичко ще поеме в посока, по която сме виждали как поемат други“, заяви Ники Хейли пред репортери,  предаде .Тя добави, че решението на САЩ да повдигне венецуелския въпрос пред Съвета за сигурност на ООН цели превенцията на конфликта и осигуряването на това Световната организация да обърне внимание на кризата.„Вече сме вървели по този път – със Сирия, със Северна Корея, с Южен Судан, с Бурунди, с Бирма“, добави Хейли. „Защо не изпреварим нещата? Защо не се опитаме да спрем проблемите преди да започнат?“, добави тя.", "date": "2017.05.18", "title": " САЩ: Венецуела е на път да се превърне във втора Сирия"}
{"url": "https://trud.bg/%d1%81%d0%bf%d0%b5%d1%86%d0%b8%d0%b0%d0%bb%d0%b5%d0%bd-%d0%bf%d1%80%d0%be%d0%ba%d1%83%d1%80%d0%be%d1%80-%d0%b2-%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0%d0%bd%d0%b5%d1%82%d0%be-%d0%b7/", "text": "Американското министерство на правосъдието назначи бившият шеф на ФБР Робърт Мълър за специален прокурор в разследването на евентуална руска намеса в президентските избори в САЩ.Мълър ще проверява „усилията на руското правителство да повлияе на избора на Доналд Тръмп и на свързаните с това въпроси“. Натискът над Тръмп по въпроса за ролята на Русия се засили след уволнението миналата седмица на директора на ФБР Джеймс Коми, който ръководеше федералното разследване по въпроса.Президентът коментира назначението на Мълър с пост в социалните мрежи, като изрази надеждаза по-бързо приключване на разследването.„Задълбоченото разследване ще потвърди това, което вече знаем – че няма съгласуване между моята предизборна кампания и каквито и да е чуждестранни обекти“, заяви Тръмп. „Очаквам въпросът да приключи скоро“, добави той без да коментира пряко назначаването от страна на министерството на правосъдието на бившия директор на ФБР Робърт Мюлер като специален разследващ.", "date": "2017.05.18", "title": " Специален прокурор ще разследва има ли руска намеса в изборите в САЩ"}
{"url": "https://trud.bg/%d1%81%d1%82%d0%be%d0%bb%d0%b8%d1%87%d0%bd%d0%b8%d1%82%d0%b5-%d0%be%d0%b1%d1%89%d0%b8%d0%bd%d0%b0%d1%80%d0%b8-%d1%89%d0%b5-%d0%be%d0%b1%d1%81%d1%8a%d0%b4%d1%8f%d1%82-%d0%bf%d1%80%d0%be%d0%b3%d1%80/", "text": "Актуализирана програма за управление на качеството на атмосферния въздух в София ще разгледа Столичният общински съвет днес.Тя предвижда в дните с повишени нива на замърсяване градският транспорт да бъде безплатен, а придвижването с автомобили – ограничено. До края на лятото се очаква да заработи система за ранно предупреждение при прогнозни високи нива на фините прахови частици, информира .Заложени са и мерки за подмяна на отоплителните уреди на социално слабите семейства, които се топлят на въглища и дърва. До предложените мерки за по-чист въздух се стигна след като тази зима многократно бяха установявани завишени нива на финни прахови частици в София. Междувременно България беше осъдена от Съдът на Европейския съюз заради системно мръсния и опасен въздух в страната. Според съда най-замърсени са София, Пловдив и Варна.", "date": "2017.05.18", "title": " Столичните общинари ще обсъдят програмата за качеството на атмосферния въздух"}
{"url": "https://trud.bg/%d0%bc%d0%b2%d1%80-%d0%b7%d0%b0%d1%82%d1%8f%d0%b3%d0%b0-%d0%bc%d0%b5%d1%80%d0%ba%d0%b8%d1%82%d0%b5-%d0%b7%d0%b0-%d1%81%d0%b8%d0%b3%d1%83%d1%80%d0%bd%d0%be%d1%81%d1%82-%d0%bf%d0%be%d0%ba%d1%80%d0%b0/", "text": "Полицията въвежда засилени мерки за сигурност заради абитуриентските балове. Целта е опазването на обществения ред и осигуряване на безопасността на завършващите.По този повод засилено полицейско присъствие ще има в районите на училищата и местата, където се събират абитуриенти, информира БТВ. И тази година се предвижда обезпечаване с патрулиращи полицаи на маршрутите, по които ще се извозват завършващите. Отделно се проверяват от полицаи и пожарникари всички ресторанти, барове, дискотеки, и клубове, където се организират тържествата.При проверките особено внимание се обръща на пропускателния режим в заведенията, за недопускане на лица с огнестрелно оръжие, пиротехника, агресивно поведение и нетрезво състояние.Днес ръководството на столичната полиция ще обяви на брифинг подробности за предприетите мерки за охрана на обществения ред и организацията на движение по време на абитуриентските балове.", "date": "2017.05.18", "title": " МВР затяга мерките за сигурност покрай абитуриентските балове"}
{"url": "https://trud.bg/%d0%b4%d1%8f%d0%b4%d0%be-%d1%81%d1%82%d1%80%d0%b5%d0%bb%d1%8f-%d0%bf%d0%be-%d1%88%d1%83%d0%bc%d0%bd%d0%b8-%d1%80%d0%b0%d0%b1%d0%be%d1%82%d0%bd%d0%b8%d1%86%d0%b8-%d0%b2-%d0%b1%d0%b5%d0%bb%d0%b3%d0%b8/", "text": "82-годишен белгиец откри огън по работници, които нарушавали спокойствието му с ремонтни дейности на пътя. Драматичната саморазправа се размина без жертви.Мъжът се разстроил от вдигания шум и прах, взел пушката си и стрелял по багер, който ремонтирал газопровода в квартала, съобщава . Изстрелът преминал през стъклото на машината, покрай крака на багериста и се ударил в педала на спирачката.Възрастният мъж отрича опит за убийство и твърди, че само е искал да сплаши работника. Той обаче бил много разстроен от случилото се и излязъл в болнични.Стрелецът е задържан, а в дома му полицията е открила и оръжия.", "date": "2017.05.18", "title": " Дядо стреля по шумни работници в Белгия"}
{"url": "https://trud.bg/%d0%b1%d1%80%d0%b0%d0%b7%d0%b8%d0%bb%d1%81%d0%ba%d0%b0%d1%82%d0%b0-%d0%be%d0%bf%d0%be%d0%b7%d0%b8%d1%86%d0%b8%d1%8f-%d0%bf%d0%be%d0%b8%d1%81%d0%ba%d0%b0-%d0%b8%d0%bc%d0%bf%d0%b8%d0%b9%d1%87%d0%bc/", "text": "Опозицията в Бразилия внесе искане за импийчмънт на президента Темер заради компрометиращи записи, показани по-рано днес във Федералния върховен съд в страната.То бе представено на председателя на долната камара на парламента Родригу Майе, който според бразилските закони трябва да задвижи или отхвърли процедурата по отстраняване от длъжност на президента.На записите, предизвикали това действие, настоящият държавен глава Мишел Темер се опитва да подкупи бившия говорител на долната камара на парламента Едуардо Куню (инициирал свалянето и на Дилма Русеф) да си мълчи, макар и да не става ясно за какво, информира . В разговора обаче се споменават собствениците на компанията JBS SA – един от най-големите производители на говеждо в целия свят.Освен това преди дни публично достояние стана и видео, в което един от съветниците на президента, Родриго Роша Лоурес прибира крупна сума пари в сак.През 2014 година президентът Дилма Русеф и Темер се оказаха замесени в скандал с огромни подкупи и рушвети, свързан с държавната петролна компания „Петробрас“.Според данните партийни членове са подписвали договори и са получавали комисиони до 3% от стойността на договора. Тези пари след това били използвани за подкупване на политици и длъжностни лица. Според бразилските власти, завишаването на цените и подкупите са донесли на авторите на схемата печалба от около 3,8 млрд. долара.Именно за това президентът Дилма Русеф беше дискредитирана и свалена от власт през август същата година, само дни след Олимпиадата в Рио, по време на големи улични протести, предизвикани от дълбоката рецесия в страната. За временен неин заместник до изборите през 2018 стана вицепрезидентът Мишел Темер. Той обаче също се оказа въвлечен в схемата и дори загуби няколко министри, тъй като те попаднаха под подозрение покрай скандала.Официално все още не се разкриват имената на включените в т.нар „Списък на Жано“ (главния прокурор на страната Родриго Жано – бел. авт), който местните журналисти нарекоха „кутията на Пандора за бразилската политика“. През март тази година обаче стана ясно, че той е поискал разрешение да бъде започнато разследване срещу 83-ма политици, след които 29 сенатори, 42 депутати от долната камара и трима губернатори.", "date": "2017.05.18", "title": " Бразилската опозиция поиска импийчмънт на президента Темер"}
{"url": "https://trud.bg/%d0%bc%d0%b5%d1%82%d1%80%d0%be%d1%81%d1%82%d0%b0%d0%bd%d1%86%d0%b8%d1%8f-%d0%ba%d0%b0%d1%82%d0%be-%d0%b1%d0%be%d0%bc%d0%b1%d0%b0-%d1%81%d1%8a%d1%81-%d0%b7%d0%b0%d0%ba%d1%8a%d1%81%d0%bd%d0%b8%d1%82/", "text": "Още от края на миналата година главният архитект на София Здравко Здравков бие тревога, че несекващите реституции на земеделски земи в София са „бомби със закъснител“ за устройствените планове на града и застрояването. И поредната бомба експлодира. С мощен заряд, който застави столичната кметица Йорданка Фандъкова да постави ребром въпроса за незабавно преустановяване на този вид „възстановяване“ на собственост.Най-ненадейно се оказа, че част от метростанцията в „Младост 3“ е частна собственост след меко казано подозрително връщане на земеделска земя в реални граници.Сюжетът е криминален под административноправно прикритие. Разследване на Би Ти Ви показва, че теренът от над 2 декара, на който попада и метростанцията, става частна собственост миналата година. Когато общината изградила съоръжението, имотът е бил общински. Междувременно територията е реституирана, за което общината и хал хабер си няма. Поставена е пред свършен факт.Поземлена комисия е върната терена на човек, който е имал реституционни претенции. В общината разбират, че не са собственици на земята, постфактум.Смрадливата закваска на въпросната придобивка датира още от 1994 г., когато поземлената комисия е разрешила реституция на лицето Иван Иванов, който починал през 2000 г. незаинтересуван от имота. А единственото доказателство, което Иванов предоставя на комисията, е нотариално заверена клетвена декларация. Да, обаче в архива на столичния нотариат такъв документ не е открит. Друг документ, приложен при съставяне на констативния нотариален акт, е скица на имота, издадена отново на името на Иван Иванов през 1994 г. Това приложение експертите оценяват като абсолютен фалшификат. Същият бил използван и при измамата с терена до детската градина в „Младост“, за която се разшумя. Изобщо при решението на поземлената комисия, с която метростанцията става частна собственост, се прилага схемата, по която са откраднати 11 дка съблазнителни терени в квартала.Графологична експертиза доказва, че при фалшивата реституция на тези 11 дка общинска земя в „Младост“ е използван един и същ документ матрица. Нотариусът, съставил нотариалният акт, заявява, че въобще не е длъжен да проверява истинността на документите.И така с една клетвена декларация без параф и една фалшива скица всеки тарикат може да придобие собственост чрез юнашкото доверие на отговорните власти. И съответния узаконен имот да се продава и препродава от ръка на ръка, докато накрая стане „куче влачи – диря няма“ и станция на метрото се оказва в частни ръце, които запрятат ръкави да строят наоколо каквото им кефне.„Бивши ниви се възстановиха в реални граници, без да се отчита, че са вече в урбанизирана територия с улици, ток, вода, канализация. И сега собствениците буквално ни притискат за изкупуване на парчетата, останали в улична регулация“, възмущава се главният архитект Здравко Здравков.„Трябва да има цялостно спиране на този процес“, категорични са от Столичната община. Срокът за приключване на реституцията, изтекъл през 1997 г., е тенденциозно удължаван в продължение на цели две десетилетия. „Сега реституцията създава само възможности за далавери“, заключава Йорданка Фандъкова.Ако се съди по многобройните казуси пред общината с реституираните земеделски земи, в София загнояват стотици подобни „реститутски“ язви в кварталите „Мусагеница“, „Дружба“, „Левски Г“, „Обеля“, „Студентски град“ и пр.В Южния парк например, където периодично бушуват скандали при опити за застрояването му, от реституираните общо 278 дка възстановените с решение на съда са едва 1,62% . Всички останали са възстановени с акт на административен орган – кметове, поземлени комисии, областни управители. Този начин на придобиване на „наследствен“ имот, както сочи мошеническият случай с „усвояването“ на метростанцията в „Младост“, е индикация за разпространена порочна практика. Квартал „Иван Вазов“, в който се намира паркът, с разрастването на града вече влиза в обсега на идеалния център. Той винаги е бил в непосредствена близост до централна София, сравнително гъсто застроен с къщи на преселници от Тракия, Македония и Сърбия. Хора предимно занаятчии и работници, печатари, имало също лекари, учители. Хора будни, които създават тук едно от най-старите читалища в „София“ – „Петър Берон“. Нивя наоколо не е имало, за разлика от областите около шопските села, където поминък е земеделието. Тъй, че и тук „реститутските“ забежки намирисват на шарлатания.Ако яко се разрови как точно са възвърнати т.нар. земеделски земи под формата на реституция, би се намерила обилна аргументация на твърдението, че законът е врата в полето, през която можеш да минеш, можеш и да заобиколиш. И че покрай портата на реституцията близо 30 години са минавали пълчища.Земеделската реституция като съдебен проблем„Проблемите на земеделската реституция дълги години са предмет на съдебни спорове. Това се обосновава, от една страна, от непрекъснатото удължаване на сроковете за предявяване на претенции за възстановяване на земеделски земи. От друга – самата процедура, избрана от законодателя, доведе до допълнителни усложнения и нерядко след възстановяване по административен способ на собствеността се стига до оспорване на титула й.“", "date": "2017.05.18", "title": " Метростанция като бомба със закъснител\t\t\t"}
{"url": "https://trud.bg/%d0%b7%d0%b0-1-%d0%b3%d0%be%d0%b4%d0%b8%d0%bd%d0%b0-%d0%b4%d0%b5%d1%80%d0%b1%d0%b8%d1%82%d0%be-%d0%bb%d0%b5%d0%b2%d1%81%d0%ba%d0%b8-%d0%bb%d1%83%d0%b4%d0%be%d0%b3%d0%be/", "text": "Датата е 23 април, годината 2016-а. „Левски“ приема „Лудогорец“ в мач от старата „А“ група, а на трибуните има 12 500 зрители. Двубоят е без особено значение за двата отбора, тъй като разликата е внушителните 14 точки. По традиция обаче дербито между тези два тима акумулира зрителски интерес, що се отнася до мачовете в София. Допълнителен стимул за феновете на „сините“ е новопостроената трибуна на сектор „А“, която след няколко поредни отлагания ще бъде открита именно на срещата с „орлите“. В крайна сметка двубоят завършва 0:0. Датата е 16 май, годината 2017-а. На същия този стадион „Г. Аспарухов“ се играе дерби от новосформираната Първа професионална лига. Съперник на домакините е горепосоченият „Лудогорец“, а разликата между двата тима е сходна като тази отпреди 12 месеца – 17 точки. На трибуните на „Герена“ обаче има едва 2400 души. Сектор „А“ е затворен заради наказание от Дисциплинарната комисия, но сектор „В“ не контрастира особено на пустеещата трибуна. Това е и вторият най-слабо посетен мач между тези два отбора, след като „зелените“ влязоха в елита през 2011 г. Антирекордът до момента се държи от сблъсъка от май 2013-а, когато срещата бе изгледана от едва 1450 души.", "date": "2017.05.18", "title": " За 1 година  дербито „Левски“ – „Лудогорец“ загуби 10 000 души"}
{"url": "https://trud.bg/%d1%87%d0%b5%d1%82%d0%b8%d1%80%d0%b8-%d0%be%d1%82-%d0%bc%d0%b5%d0%b4%d0%b8%d1%86%d0%b8%d0%bd%d1%81%d0%ba%d0%b8%d1%82%d0%b5-%d0%b4%d1%80%d1%83%d0%b6%d0%b5%d1%81%d1%82%d0%b2%d0%b0-%d0%bd%d0%b0-%d0%be/", "text": "Декларация за прецизиране на лекарствената политика в онкологията ще внесе за разглеждане на предстоящата сесия д-р Мария Рачева – управител на Комплексния онкологичен център във Велико Търново. Според нея новите правила, подписани с Националния рамков договор за 2017 година, ще затруднят лечебния процес и ще доведат до нови задължения на здравното заведение. За тримесечието на тази година бившият онкодиспансер има негативен резултата от 15 хиляди лева при обем от 2 милиона и 4 хиляди лева. Той е текущ и не е определящ за годината, обясниха специалисти на заседание на постоянната комисия по здравни и социални дейности към Великотърновския общински съвет.  В момента задълженията на Комплексния онкологичен център са в размер на 2 791 000 лева. В същото време лечебното заведение чака 809 000 лева от здравната каса.С положителен резултат от по 3 хиляди лева за тримесечието са бившият спортен диспансер и центърът за кожно-венерически заболявания. Специализираната белодробна болница е с положителен резултат от 15 хиляди лева. Задълженията й в момента са 706 000 лева, а очакваните от здравната каса средства – 63 000 лева. Центърът за психично здраве за същия период е с положителен резултат от 33 хиляди лева.Печалбите на всички медицински дружества без белодробната болница ще отидат за капиталови разходи. Бившият тубдиспансер ще ги ползва за погасяване на задълженията си. Всички лечебни заведения, собственост на Община Велико Търново, са подписали договорите си с РЗОК. До момента това не е направил Комплексният онкологичен център. Преминалите общо болни за тримесечието са 2422, а работещите в петте дружества са 338.", "date": "2017.05.18", "title": " Четири от медицинските дружества на община Велико Търново с положителен резултат за тримесечието"}
{"url": "https://trud.bg/%d1%88%d0%b5%d1%84%d1%8a%d1%82-%d0%bd%d0%b0-%d0%ba%d0%b7%d0%bf-%d0%bd%d0%b5-%d0%bf%d0%be%d0%b4%d0%bf%d0%b8%d1%81%d0%b2%d0%b0%d0%b9%d1%82%d0%b5-%d0%bd%d0%be%d0%b2%d0%b8-%d0%b4%d0%be%d0%b3%d0%be%d0%b2/", "text": "Председателят на Комисията за защита на потребителите Димитър Маргаритов информира, че не сме длъжни да преподписваме договорите с мобилните оператори след отпадането на таксата за роуминг в ЕС. То обаче ще доведе до промени в общите условия. По  Маргаритов посъветва потребителите да не се стряскат или доверяват, ако операторите им отправят апел за незабавно подписване на нов договор с нови по-добри условия, тъй като понякога това са спекулации и започваме да плащаме за неща, от които нямаме нужда.Димитър Маргаритов, председател на Комисията за защита на потребителите: „От средата на следващия месец в цялата територия на ЕС, всички потребители, в това число и българските граждани ще използват услугата при същите условия, при които я използват в своята родина“, каза председателят на КЗП.Единствените ограничения, които могат да бъдат въведени са по безлимитните сегменти в някои от договорите – неограничен брой минути или трафик на интернет. Тогава европейският регулатор ще постави някои максимални лимити, над които вероятно ще има определени такси, посочи Маргаритов.Той посъветва потребителите да не се доверяват веднага при предложения за нова договор, а първо да обмислят предложенията.„Трябва да споменем и някои рискове. На първо място, сама по себе си, тази промяна не води до необходимост за подписване на нови договори и анекси към действащи договори, тъй като операторите ще въведат тези условия, чрез промяна в общите условия, за което ще бъдат уведомени потребителите. Не бива да се стряскаме или да се доверяваме, ако към нас бъде отправен апел, „поради това че има нови условия от 15 юни подпишете нов договор или ще ви предложим по-добри условия“, предупреди шефът на КЗП.По думите му, има случаи, в които се спекулира с това и операторите използват това, за да добавят услуги на потребителите, които не са необходими.", "date": "2017.05.18", "title": " Шефът на КЗП: Не подписвайте нови договори с операторите заради отпадането на роуминга в ЕС"}
{"url": "https://trud.bg/%d1%83%d0%b2%d0%be%d0%bb%d0%bd%d0%b5%d0%bd%d0%b8%d1%8f%d1%82-%d0%b7%d0%b0%d1%80%d0%b0%d0%b4%d0%b8-%d1%81%d0%bd%d0%b8%d0%bc%d0%ba%d0%b0-%d1%81-%d0%bd%d0%b0%d1%86%d0%b8%d1%81%d1%82%d0%ba%d0%b8-%d0%bf/", "text": "В нокдаун съм, не очаквах такова развитие. Това сподели уволненият заради снимка с нацистки поздрав зам.-министър на регионалното развитие Павел Тенев по БТВ.Причината за краткия му престой на поста е скандална снимка от 2009 г., на която се вижда, как Тенев е изпънал ръка в знак на поздрав към восъчни фигури на нацисти. Фотото е било част от снимковия архив на Тенев във фейсбук и е правено в музея „Гревен“ в Париж. Но се разпространи в социалната мрежа след назначението му в регионалното министерство.Преди 8-10 години със съпругата ми бяхме на посещение в Париж в музея на восъчните фигури, разказа Тенев.„Сега смятам, че тази снимка не отразява моята същност. Хората, разгледали всички снимки, ще разберат, че съм търсил друг ефект – хумористичен“, добави той.„Да направя този поздрав и да я публикувам във Фейсбук не беше най-доброто решение“, заяви бившият вече зам.-министър.Тенев разкри, че сам е поискал среща с премиера Бойко Борисов и е подал оставката си. „Сам разбирам, че поставих правителството в изключително неудобна ситуация“, коментира той.", "date": "2017.05.18", "title": " Уволненият заради снимка с нацистки поздрав зам.-министър: Търсех хумористичен ефект"}
{"url": "https://trud.bg/%d0%bf%d0%b0%d0%bd%d0%b0%d0%b8%d1%80-%d0%bd%d0%b0-%d0%b7%d0%b0%d0%bd%d0%b0%d1%8f%d1%82%d0%b8%d1%82%d0%b5-%d0%b7%d0%b0%d0%bf%d0%be%d1%87%d0%b2%d0%b0-%d0%b2-%d0%bf%d0%bb%d0%be%d0%b2%d0%b4%d0%b8%d0%b2/", "text": "Пролетен панаир на занаятите се провежда в Пловдив. До неделя над 80 майстори ще покажат своите умения, като ще разположат своите щандове на част от централната пешеходна улица.Организатори са Регионалната занаятчийска камара, Общинското предприятие „Туризъм“ и Етнографския музей, предаде . И тази година панаирът ще започне с шествие на майсторите.Сред занаятите, които ще бъдат показани са металопластика, дърворезба, тъкачество, плъстене, грънчарство и много други, заяви Тони Симидчиева от Регионалната занаятчийска камара.„Гости на панаира ще бъдат и децата от керамично ателие град Куклен, децата от керамично ателие към комплекса за социални услуги „Олга Скобелева“, деца от професионална гимназия по вътрешна архитектура и дървообработване „Христо Ботев“. Традиционно работим много добре с тези училища и домове“, каза Симидчиева.", "date": "2017.05.18", "title": " Панаир на занаятите започва в Пловдив"}
{"url": "https://trud.bg/%d1%82%d1%8a%d1%80%d0%bd%d0%be%d0%b2%d1%81%d0%ba%d0%b0%d1%82%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d0%bd%d0%b0%d0%bb%d0%be%d0%b6%d0%b8-%d0%bd%d0%b0%d0%b4-20-%d0%b3%d0%bb%d0%be%d0%b1%d0%b8/", "text": "Областна дирекция на МВР във Велико Търново отново е предприела всички необходими мерки за недопускане, предотвратяване на инциденти и за обезпечаване на обществения ред, безопасността на движението по пътищата и недопускане на пътнотранспортни произшествия по време на абитуриентските балове.В тази връзка традиционно са проведени срещи с училищните ръководства и органите на местното самоуправление и местната администрация за координиране на действията и планиране на съвместни мерки по опазването на обществения ред и безопасността па движението по пътищата.Предвидено е засилено полицейско присъствие в районите около учебните заведения, където ще се събират автомобили, с които ще бъдат извозвани абитуриентите, маршрутите на тяхното придвижване и местата, в които ще се провеждат балове и тържествени чествания. Извършени са съвместни проверки с Пожарната служба, Областната дирекция по безопасност на храните в увеселителните заведения, където ще се организират младежки празненства.Специално внимание е обърнато на пропускателния режим, с цел недопускане на лица с огнестрелно оръжие, агресивно поведение, в нетрезво състояние, видимо употребили наркотични вещества или техни аналози, които биха предизвикали нарушения на обществения ред. Проверено е състоянието на пожарната и аварийната безопасност на обектите, качеството на предлаганите хранителни стоки. Взети са необходимите мерки и по отношение на нерегламентирано използване на пиротехнически средства на обществени места.До момента само в гр. Велико Търново са наложени повече от 20 глоби по фиш за неправилно и опасно возене в автомобилите с абитуриенти и рисково шофиране.От Пътна полиция при ОДМВР – В. Търново са категорични, че ще продължат да следят зорко за стриктното спазване на правилата за движение, с цел недопускане на тежки пътни инциденти и опазване живота и здравите на завършващите и техните близки.", "date": "2017.05.18", "title": " Търновската полиция наложи над 20 глоби на абитуриенти за опасно поведение"}
{"url": "https://trud.bg/%d0%b3%d1%80%d1%8a%d1%86%d0%ba%d0%b8%d1%8f%d1%82-%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82-%d1%89%d0%b5-%d0%b3%d0%bb%d0%b0%d1%81%d1%83%d0%b2%d0%b0-%d0%bd%d0%be%d0%b2%d0%b8%d1%82%d0%b5/", "text": "Гръцкият парламент ще гласува нови мерки за икономии, договорени от правителството с кредиторите на страната в замяна на международни заеми. Дебатът за новия законопроект предизвика масови стачки по улиците в страната през последните няколко дни, които се очаква да продължат и днес, съобщава .От понеделник общественият транспорт се движи с нарушен график, а корабите и фериботите остават на котва. В протести по улиците се включиха държавни служители, пенсионери, лекари, учители, журналисти и служители от общините. Стигна се и до безредици след като анархисти хвърляха камъни по полицията, която на свой ред използва сълзотворен газ.В рамките на предварителното споразумение, постигнато с кредиторите в началото на месеца правителството прие да плати над 3 милиарда евро, като събере тези средства от съкращения на пенсии и заплати, реформи на пазара на труда и увеличение на данъците. Окончателното споразумение по тези мерки трябва да бъде финализирано до срещата на Еврогрупата на 22-ри май.", "date": "2017.05.18", "title": " Гръцкият парламент ще гласува новите мерки за икономии"}
{"url": "https://trud.bg/%d1%82%d1%8a%d1%80%d0%bd%d0%be%d0%b2%d1%81%d0%ba%d0%b0%d1%82%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d0%bd%d0%b0%d0%bb%d0%be%d0%b6%d0%b8-%d0%bd%d0%b0%d0%b4-20-%d0%b3%d0%bb%d0%be%d0%b1-2/", "text": "Областна дирекция на МВР във Велико Търново отново е предприела всички необходими мерки за недопускане, предотвратяване на инциденти и за обезпечаване на обществения ред, безопасността на движението по пътищата и недопускане на пътнотранспортни произшествия по време на абитуриентските балове.В тази връзка традиционно са проведени срещи с училищните ръководства и органите на местното самоуправление и местната администрация за координиране на действията и планиране на съвместни мерки по опазването на обществения ред и безопасността па движението по пътищата. Предвидено е засилено полицейско присъствие в районите около учебните заведения, където ще се събират автомобили, с които ще бъдат извозвани абитуриентите, маршрутите на тяхното придвижване и местата, в които ще се провеждат балове и тържествени чествания. Извършени са съвместни проверки с Пожарната служба, Областната дирекция по безопасност на храните в увеселителните заведения, където ще се организират младежки празненства. Специално внимание е обърнато на пропускателния режим, с цел недопускане на лица с огнестрелно оръжие, агресивно поведение, в нетрезво състояние, видимо употребили наркотични вещества или техни аналози, които биха предизвикали нарушения на обществения ред. Проверено е състоянието на пожарната и аварийната безопасност на обектите, качеството на предлаганите хранителни стоки. Взети са необходимите мерки и по отношение на нерегламентирано използване на пиротехнически средства на обществени места.До момента само във Велико Търново са наложени повече от 20 глоби по фиш за неправилно и опасно возене в автомобилите с абитуриенти и рисково шофиране.От Пътна полиция при ОДМВР – В. Търново са категорични, че ще продължат да следят зорко за стриктното спазване на правилата за движение, с цел недопускане на тежки пътни инциденти и опазване живота и здравите на завършващите и техните близки.", "date": "2017.05.18", "title": " Търновската полиция наложи над 20 глоби на абитуриенти за опасно возене в колите"}
{"url": "https://trud.bg/%d0%bd%d0%b7%d0%be%d0%ba-%d0%be%d1%80%d1%8f%d0%b7%d0%b0%d0%bb%d0%b0-%d1%81-20-%d0%bd%d0%b0%d0%bf%d1%80%d0%b0%d0%b2%d0%bb%d0%b5%d0%bd%d0%b8%d1%8f%d1%82%d0%b0-%d0%bf%d1%80%d0%b8-%d0%bb%d0%b8%d1%87%d0%bd/", "text": "Здравната каса е отпуснала този месец около 20 процента по-малко направления на личните лекари. Това обяви заместник-председателят на Българския лекарски съюз д-р Галинка Павлова по .По думите й заради това намарение пациентите няма да могат да направят своите профилактични прегледи и изследвания.Д-р Павлова обвини за създалата се ситуация чиновниците в Здравната каса.„За поредна година се повтаря едно и също нещо – от цялата страна пристигат съобщения в централата на БЛС, че парите, с които ще разполагат общопрактикуващите лекари са намалени приблизително с около 20%. Това ще се отрази на тяхната работа и най-вече на пациентите. Те няма да могат да направят своите профилактични прегледи и изследвания. Няма да могат да направят пълния брой прегледи за диспансерните си диагнози и изследвания. Когато имат някакъв здравословен проблем, те няма да могат да бъдат консултирани от специалист, който съответно да назначи изследвания, каза Павлова.По думите важно е да се знае, че пари има, че БЛС е договорил тези суми и те са в касата. „Интересно е защо НЗОК икономисва тези средства. Това е престъпно, защото се икономисва от здравето“, попита тя.„Парите, които БЛС е договорил, за да има спокойствие в системата, чиновниците от НЗОК се опитват да ги преразпределят, спестявайки от извънболничната, да ги насочат към болничната, а сумите за болнична да ги насочат за лекарства. Ние подписвайки рамковия договор сме били в ролята на наивници, че това, което сме договорили, ще бъде спазвано“, коментира д-р Галинка Павлова. Председателят на здравната комисия в НС д-р Даниела Дариткова заяви, че ако има сигнали за нарушения от страна на Здравната каса, ще бъдат предприети съответните мерки. „Решение на този проблем трябва да се намери, защото болничната помощ не бива да бъде поставяна в условия на дефицит“, посочи тя.", "date": "2017.05.18", "title": " НЗОК орязала с 20% направленията при личните лекари"}
{"url": "https://trud.bg/%d0%ba%d1%80%d0%b8%d0%bc%d0%b8%d0%bd%d0%b0%d0%bb%d0%bd%d0%be-%d0%bf%d1%80%d0%be%d1%8f%d0%b2%d0%b5%d0%bd-%d0%bf%d1%80%d0%b5%d0%b1%d0%b8-16-%d0%b3%d0%be%d0%b4%d0%b8%d1%88%d0%bd%d0%be-%d0%bc%d0%be%d0%bc/", "text": "дишен криминално проявен младеж от Бургас е задържан за побой над момиче, съобщават от полицията Бургас.Около 16.00 часа вчера в Четвърто 4-то управление е получено съобщение за инцидент, при който в района до бл. 38 в к-с „Меден Рудник“ младеж нанасял побой над момиче.Задържан 17-годишен криминално проявен младеж с инициали А.Ч., от когото е иззет 40-сантиметров нож. Констатирано е, че същият нанесъл удари в областта на лицето на 16-годишна бургазлийка, като ѝ отправил закана за убийство.А.Ч. е задържан за срок до 24 часа със заповед за задържане. По случая е образувано бързо полицейско производство.", "date": "2017.05.18", "title": " Криминално проявен преби 16-годишно момиче в Бургас"}
{"url": "https://trud.bg/%d0%b3%d0%be%d0%b2%d0%be%d1%80%d0%b8%d1%82%d0%b5%d0%bb%d1%8f%d1%82-%d0%bd%d0%b0-%d1%82%d0%be%d0%bf%d0%bb%d0%be%d1%84%d0%b8%d0%ba%d0%b0%d1%86%d0%b8%d1%8f-%d1%81%d0%be%d1%84%d0%b8%d1%8f-%d0%b4%d0%be/", "text": "Почти в цяла София е възстановено подаването на топла вода. Без такава са все още са горната част на „Лозенец“, „Студентски град“, „Витоша“ и част от „Младост“. Това съобщи говорителят на столичната топлофикация Елизабет Павлова. По думите й захранването и там ще бъде възстановено до края на деня. Възможно е обаче в отделни части да има временни колебания на топлоподаването. По график то трябва да бъде изцяло възстановено до утре.Заради планов ремонт топлата вода на абонатите, които се захранват от ТЕЦ „София Изток“ беше спряна на 8-ми май. През август предстои още едно спиране на топлата вода в източните квартали, припомни говорителят на „Топлофикация – София“.„В момента приключваме с пускането на топлата вода. Надяваме се до утрешния ден, вече ще бъде всичко в нормите. Към момента все още възстановяваме топлоподаването към горната част на квартал Лозенец, към Студентски град и кв. Витоша. Надяваме се до края на деня всичко да е нормално. Вчера възстановихме Младост 1 и почти целия квартал Младост 4. Останалите квартали вече са с възстановено топлоподаване. Изпълнихме нашето обещание и дори приключваме малко по-рано“, каза Павлова.„Между 1 – 11 август отново ще спрем клиентите, които се захранват от ТЕЦ „София Изток“, тъй като ще тряжва да включим този аварирал топлопровод, който започнахме да ремонтираме основно. А в началото на юни ще спрем централната градска част и част от районите, които се захранват от ТЕЦ -София – най-стария ТЕЦ. Там ще трябва също да извършим основни ремонти на главните топлопроводи“, напомни говорителят на „Топлофикация София“.", "date": "2017.05.18", "title": " Говорителят на Топлофикация София: До края на деня ще възстановим подаването на топла вода навсякъде"}
{"url": "https://trud.bg/%d0%ba%d0%be%d0%b9-%d0%bd%d0%b8-%d1%83%d0%bf%d1%80%d0%b0%d0%b2%d0%bb%d1%8f%d0%b2%d0%b0-%d0%b2%d1%81%d0%b5-%d0%bf%d0%b0%d0%ba/", "text": "Какви мажоритарни, какви пропорционални, какви избори? Защо продължават да ни правят на идиоти с приказките, че управлявали по волята на суверена.Той, суверенът, и в частност онзи, който овласти сегашните депутати и правителство, наброява милион и половина честни български данъкоплатци.Същите овластени позволиха волята на този милион и половина да бъде за-плюта от петдесетина зелени търгаши, лигавещи се пред парламента във вторник привечер.Кой ни управлява всъщност, господин Цветанов – ГЕРБ и патриотите или зелените лигльовци? Имате ли правителство, имате ли парламентарно мнозинство, имате ли воля за управление, или пак ще слушаме любовните ви серенади под зеления балкон?", "date": "2017.05.18", "title": " Кой ни управлява все пак"}
{"url": "https://trud.bg/%d1%82%d1%83%d1%80%d1%86%d0%b8%d1%8f-%d0%b0-%d1%81%d0%b5%d0%b3%d0%b0-%d0%ba%d0%b0%d1%82%d0%be-%d0%bc%d0%b0%d0%bb%d0%b0%d0%b9%d0%b7%d0%b8%d1%8f-%d0%bb%d0%b8/", "text": "Несравнимата с нито един тип нова президентска система в Турция, за която Ердоган получи картбланш с народно гласуване, продължава да бъде обект на най-горещи и нестихващи политически и обществени дебати. На среща с партийната група на ПСР президентът, който реално нито за миг не прекъсна отношенията със своята партия, съобщи че се връща отново „в лоното й, към своето родно гнездо, и към своята голяма любов“. Държавният глава неведнъж е нарушавал принципите за безпристрастност и надпартийност, но резултатът от пакета с конституционни промени, одобрени от 52%  от турския народ, узаконява считаните до референдума за неконституционни негови действия. ОССЕ отчете сериозни проблеми и дефицит на демокрацията, както и груби нарушения по време на изборите в Турция, но Ердоган рязко отсече, че не признава докладите на тази международна организация. Евфемистичният му отговор: „ Кой е яхнал коня, той премина Юскюдар“ бе изтълкуван, че ако конят е народът, сайбията е Ердоган. А поуката е, че конят винаги познава стопанина си и отхвърля крадеца.През 90-те години на миналия век Турция беше под мониторинга на ПАСЕ заради негативните политически последици от последния военен преврат през 1980 г. и големите нарушения на човешките права. По време на първия, реформисткия период на управление на ПСР (през 2004 г.) страната излезе от наблюдение, а една година по-късно подхвана преговорния процес с ЕС, тъй като Анкара започна успешно да изпълнява критериите от Копенхаген. Тогава на връщане от Брюксел премиерът Ердоган обяви, че този успех е плод на неуморните усилия на неговото еднопартийно правителство, което е работило денонощно, а неговата партия е „безкрайният застъпник на европейското дело“. Въпросът който сега безпокои всички, е следният – дали следващата мярка на ЕС ще бъде крайно сурова и ще доведе до приключване на преговорите, защото освен преразгледания статут все повече страда демократичният имидж на страната.Означава ли това, че Ердоган се отказва от идеята за пълноправно членство и вече гледа топло на идеята, за която отдавна се застъпваха  Меркел и Саркози – Турция, която е съюзник в НАТО, да получи статут на привилегирован партньор на ЕС, а взаимозависимите отношения да са фокусирани повече върху търговско-икономическото и енергийното партньорство. Растат и страховете за стагнация на турската икономика, увеличаване на  инфлацията и безработицата. Критиците на Ердоган предупреждават, че в страна, в която правата и свободите куцат, медиите се цензурират или заглушават, е ясно, че икономиката няма да процъфтява. Самият Ердоган в началото на ХХІ век беше пратен за няколко месеца в затвора от кемалистите, които му наложиха забрана да извършва политическа дейност в продължение на 5 години. Точно затова след победата на ПСР през ноември 2002 г. неговият съратник Абдуллах Гюл оглави правителството, а след законова поправка 6 месеца по-късно отстъпи властта на Ердоган. По-късно Гюл бе външен министър и после президент, но братските им отношения пострадаха след победата на Ердоган на първите преки президентски избори през август 2014 г. Неотдавна почетният лидер на социалдемократите Дениз Байкал от Народнорепубликанската партия подхвърли публично идеята Гюл да бъде издигнат като общ кандидат на „обединения фронт против Ердоган“ като компромисна фигура на монолитния блок от 49% турски граждани, които казаха „не“ на референдума, а сред тях има и десни, и леви, и кюрди, и аполитични. Но под въпрос е доколко електоратът на социалдемократите би застанал зад тази кандидатура и дали самият Гюл би приел поканата.Може ли Турция да стане Малайзия на Близкия изток? Този въпрос всъщност изобщо не е нов. Спорът за бъдещето на страната като ислямска демокрация възникна още преди втория мандат на ПСР през 2007 г. Големият американски дипломат и специален пратеник на САЩ за Афганистан и Пакистан Ричард Холбрук тогава заяви, че страни като Турция и Малайзия са доказателство, че могат успешно да съвместяват ислям и секуларизъм (религиозна неутралност на държавата). Турските анализатори се хванаха за тези думи и в продължение на месеци наред се нищеше въпросът дали е преносим  „малайзийският модел“ в Турция предвид културните, историческите и религиозните различия и други особености на всяка страна. Представители на секуларното малцинство се оплакват непрекъснато на Брюксел и Страсбург и призовават да се застъпят за правата им, погазени от управляващото консервативно проислямистко мнозинство. Скъсяването на дистанцията в разликите и увеличаването на приликите в политическите системи между Малайзия и Турция след 10 години отново подпалиха този дебат. Икономистът Дани Родрик неотдавна прогнозира, че Турция ще заимства модел от Малайзия в най-добрия случай, а в най-лошия – от Пакистан. Ако разгледаме „добрия сценарий“, откриваме че „майката на всички проблеми“ в Малайзия, точно както и в Турция, е етническата и религиозна мозайка, от която е съставено обществото.Още през 2007 г. се чу за съществуването на специални полицейски патрули, които дежурят по време на рамазанските пости и пишат глоби на ресторантите, които сервират храна преди времето за ифтар (постите, които същевременно са и за нравствено прочистване, продължават от изгрев до залез слънце всеки ден и забраняват хранене, пиене, пушене и секс – б.а.) Едно от задължителните условия за жените, които искат да попаднат в полицейската академия, е да бъдат забулени. Наблюдатели отбелязват, че оттогава насам консервативните настроения и тенденции в тази страна се засилват, а спазването на религиозната и етническата толерантност е отстъпила твърде на заден план. Ето как прочутият турски социолог Шериф Мардин описва Малайзия в свой анализ: „страна с развиваща се икономика, в която религията оказва сериозно влияние върху властта и контролира обществото, в което от горе на долу тече процес на ислямизация, а в продължение на 60-70 години в страната господства еднопартийна система“.Какво може да копира Турция от Малайзия? Икономиката на Анкара, въпреки трудностите през последните години, още е в Г-20 и е на първо място в класацията на мюсюлманските страни. Ако изключим икономическия модел, какво остава тогава? Синхронизирането на полудемократичната и полуавтократичната политическа система, която очевидно поставя в неизгодна позиция малцинствата и опозицията в своята страна? В тазгодишния списък на „Репортери без граници“ се вижда, че преговарящата за членство с ЕС Турция не е шампион по демокрация, анапротив, отстъпила е с още 4 позиции назад и се нарежда на 155-о място в света, даже след посочваните й за „пример“ страни като Малайзия и Пакистан. Само за сравнение да посочим, че люлката на демокрацията Франция в същия списък е на 39-о място, а Германия е на 16-о. Независимо как ще се преустроят ЕС и самата Турция в близко бъдеще, дори пълноправното членство в съюза вече да не бъде стратегическа държавна цел както за  Анкара, така и за Брюксел, единственият демократичен модел, който може да бъде полезен за турския народ, изглежда че продължава да бъде западната ориентация, завещана още през 1923 г. от създателя на модерна Турция Мустафа Кемал Ататюрк.", "date": "2017.05.18", "title": " Турция: А сега като Малайзия ли?\t\t\t"}
{"url": "https://trud.bg/%d0%b4%d0%b0%d0%bd%d0%b0%d0%b8%d0%bb-%d0%ba%d0%b8%d1%80%d0%b8%d0%bb%d0%be%d0%b2-%d0%bc%d0%b0%d0%bd%d0%be%d0%bb%d0%be%d0%b2%d0%b0-%d0%bf%d0%b8%d1%81%d0%b0-%d0%b7%d0%b0%d0%ba%d0%be%d0%bd%d0%b0-%d0%ba/", "text": "Омбудсманът Мая Манолова беше в екипа, написал през 2006 г. новия Гражданско-процесуален кодекс, в който се появи заповедното производство. Редно е тя да има доблестта да каже: „Навремето сгрешихме, прекалихме”. Това заяви председателят на правната комисия в Народното събрание Данаил Кирилов от ГЕРБ по .В парламента има внесени два законопроекта – на омбудсмана Мая Манолова и на „Воля”, посветени на промени в дейността на частните съдебни изпълнители.„Мая Манолова манипулира и изнудва с обществено-политически натиск“, категоричен беше Кирилов. Според него сериозна част от промените на Манолова са заимствани от законопроекта, внесен от миналото правителство.Депутатът обвини омбудсмана в „преписваческа дейност” от старите законопроекти в миналия парламент. „Разглезихме омбудсмана, всички партии й внасяме законопроектите, които всъщност са си от парламента”, каза Данаил Кирилов.Той призна, че действително до 2006 г. е имало проблем със свръхзащитата на длъжника, но от тази крайност сме отишли в другата.Според  заместникът на комисията Филип Попов от БСП обаче твърденията, че Мая Манолова виновна са спекулация.Попов отбеляза, че заповедното производство е било въведено с цел бързина в самия процес. „В миналото Народно събрание ние искахме да променим този закон и го внесохме, но не беше подкрепен”, каза той.Зам.-председателят на правната комисия изтъкна, че в законопроекта на социалистите е заложено уведомяването да се извърши с поне три посещения в рамките на един месец, като едното да е в неработен ден, след което съдът служебно да направи справки за постоянния и настоящия адрес и за местоработата на длъжника и да го уведоми чрез работодателя.Според Кирилов обаче това е неефективно и не гарантира резултата. По-скоро трябва да търсим доказания ефект на уведомяването с всички възможни способи, отбеляза депутатът от ГЕРБ.Запитан дали глобите за частните съдебни изпълнители трябва да са по-високи, Кирилов отбеляза, че практиката в последно време доказва, че би трябвал", "date": "2017.05.18", "title": " Данаил Кирилов: Манолова писа закона, който допусна произвол на ЧСИ-тата, да се извини"}
{"url": "https://trud.bg/%d0%b7%d0%b5%d0%bc%d0%b5%d0%b4%d0%b5%d0%bb%d1%81%d0%ba%d0%be%d1%82%d0%be-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d1%82%d0%b2%d0%be-%d0%bf%d1%80%d0%b0%d1%89%d0%b0-%d0%bd%d0%b0-%d0%bf/", "text": "Министерството на земеделието ще сезира органите, които са оторизирани да разследват измамата с фалшивата реституция, с която метростанция „Младост 3” в София стана частна. Това каза началникът на отдел отдел „Поземлена собственост и поземлени отношения” в земеделското министерство Лилия Стоянова по . по думите й извършената проверка не е открила оригинални документи за възстановяването на собствеността.По случая извършихме пълна проверка в архива на общинска служба „Панчарево” и не открихме оригинални документи по преписка за възстановяване на собственост на Иван Алексиев Иванов. Намерихме заявление, входирано в книжния регистър на службата под номер, под който фигурира друго заявление на друг човек, който няма нищо общ с Иван Алексиев”, обясни тя.Според Стоянова става въпрос за съставяне на документи с невярно съдържание и за включване в архива на една преписка, от която в момента са оставени само ксерокопия.Тя призна, че вероятно служител е опитал да легитимира действието по собствеността. „Служителите в общинска служба „Панчарево” от 1992 г. досега са сменяни многократно”, посочи Стоянова.„През 1994 г. този имот, който фигурира в решението, не е съществувал. Той се създава с одобряването на подробния устройствен план, направен във връзка със строежа на метрото. През 1994 г. тази територия е била земеделска земя и по съществуващия стария кадастър е била държавна собственост на Министерството на отбраната. Трябва да са били гадатели, за да разберат, че този номер на имот ще се появи след 20 г. точно там”, допълни тя.„Органът на възстановяване е общинската служба на земеделието, която е на подчинение на земеделското министерство. Ние не контролираме издаването на всяко едно решение”, заяви Стоянова.", "date": "2017.05.18", "title": " Земеделското министерство праща на прокурор казуса с реституираната метростанция"}
{"url": "https://trud.bg/%d0%b7%d0%b0%d0%ba%d0%be%d0%bd%d0%be%d0%b4%d0%b0%d1%82%d0%b5%d0%bb%d0%bd%d0%b8-%d0%bf%d1%80%d0%be%d0%bc%d0%b5%d0%bd%d0%b8-%d1%83%d0%b4%d1%80%d1%8f%d1%82-%d0%bd%d0%b5%d0%ba%d0%be%d1%80%d0%b5%d0%ba/", "text": "Законодателни промени срещу некоректните работодатели ще предложи времената парламентарна комисия за проучване на случаите на неизплатени заплати. Това съобщи председателят й Диана Йорданова по . По думите й, народните представители в комисията вече обсъждат предложенията за промени в седем закона на омбудсмана и синдикатите.„Комисията вече има три проведени заседания. Предстоят още. Изслушали сме представители на всички институции – Агенция по труда, НОИ, НАП, Фонда за гарантиране на вземанията на работници и служители, омбудсманът на Република България, за да стигнем до основните причини да се стигне до неизплащане на заплати и какви законови мерки бихме могли да вземем“, коментира Диана Йорданова.Депутатът призна, че има доста остра социална чувствителност по темата. :Изслушахме както работодателите, така и представители на синдикалните организации, за да чуем и двете страни. Радващото е, че случаите на неизплащане и некоректни работодатели намалява в годините. Това значи, че Инспекцията по труда си върши работата“, изтъкна Йорданова.Тя каза също, че се готвят законови промени по отношение прехвърлянето на фирми и на дялове на съдружници. „Освен да бъдат проверявани за данъчни задължения, лицата да бъдат проверявани за това, дали имат издадени или влезли в сила наказателни постановления или съдебни решения“, обясни депутатът.", "date": "2017.05.18", "title": " Законодателни промени удрят некоректните работодатели, които бавят заплати"}
{"url": "https://trud.bg/%d1%82%d1%8a%d1%80%d0%bd%d0%be%d0%b2%d1%81%d0%ba%d0%b8-%d0%bf%d1%80%d0%be%d0%b3%d1%80%d0%b0%d0%bc%d0%b8%d1%81%d1%82%d0%b8-%d1%89%d0%b5-%d1%81%d1%82%d0%be%d0%bf%d0%b0%d0%bd%d0%b8%d1%81%d0%b2%d0%b0/", "text": "Клубът на програмистите във Велико Търново да стопанисва безвъзмездно за десет години помещение на втория етаж в сградата на Общинския детски комплекс. Предложението е внесено в местния парламент от Управителния съвет на сдружението и се подкрепя от членовете на Постоянната комисия по образование, наука и култура.„Клубът възниква първоначално като общност на студенти и професионалисти, работещи в областта на информационните технологии. Благодарение на дейността му са проведени десетки конференции, семинари, обучения”, поясни един от учредителите Невен Боянов.Създаване на стартъп среда в старата столица, в която млади, амбициозни и креативни хора да развиват себе си и своите идеи е сред ключовите цели на програмистите.Исканото помещение представлява открито пространство, коридорна площ от 130 квадратни метра. Предстои процедурата по отдаването да се гласува на редовното заседание на Великотърновския общински съвет на 25 май.", "date": "2017.05.18", "title": " Търновски програмисти ще стопанисват безвъзмездно общински имот"}
{"url": "https://trud.bg/%d0%b4%d0%b2%d0%b5-%d0%b3%d0%be%d0%b4%d0%b8%d0%bd%d0%b8-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d0%b8%d0%b7%d0%bc%d0%b0%d0%bc%d0%b0-%d1%81-%d0%b4%d1%8a%d1%80%d0%b2%d0%b0/", "text": "На две години лишаване от свобода при строг режим е осъден рецидивист за извършена измама с продажба на дърва, след внесен обвинителен акт и постигнато в съдебна фаза споразумение с Районна прокуратура – Троян.Славчо Р. се призна за виновен за това, че през периода 12.08.2016 г. – 22.01.2017 г., в гр. Троян, Ловешка област, при условията на продължавано престъпление и опасен рецидив, измамил две жени от гр.Троян, че ще им  достави дърва за огрев, с осигурен от него транспорт, като им причинил имотна вреда в общ размер на 105 лева.На 12.08.2016 г. пред магазин в гр. Троян, Славчо излъгал едната жена, че ще й достави до края на деня два кубически метра нацепени и нарязани дърва за огрев за  80 лева с осигурен от него транспорт и с това й причинил имотна вреда в размер на 80 лева.На 22.01.2017 г. в гр. Троян,  във фризьорски салон възбудил заблуждение у друга жена,  че ще й достави  до края на деня три кубически метра дърва за огрев, на обща стойност 135 лева с осигурен от него транспорт, като предварително му заплати транспортни разходи в размер на 25 лева и с това й причинил имотна вреда в размер на 25 лв. Споразумението има последици на влязла в сила присъда.", "date": "2017.05.18", "title": " Две години затвор за измама с дърва"}
{"url": "https://trud.bg/%d0%b8%d0%b2%d0%b0%d0%b9%d0%bb%d0%be-%d0%bc%d0%be%d1%81%d0%ba%d0%be%d0%b2%d1%81%d0%ba%d0%b8-%d0%ba%d0%be%d0%bd%d1%86%d0%b5%d1%81%d0%b8%d0%b8%d1%82%d0%b5-%d1%81%d0%b0-%d0%bf%d1%80%d0%b8%d0%be%d1%80/", "text": "Концесиите са приоритет на правителството, а опозицията не трябва да реагира така агресивно, защото държавата ще спечели от сделките. Това заяви транспортният министър Ивайло Московски по .Московски каза, че по отношение на концесията на летище София приема да се покани външен голям консултант, който ще излезе по-скъпо, но с оглед на големия обществен интерес, това може да се случи.По-късно днес пък ще бъдат отворени офертите на тримата кандидати, които са били регистрирани до вчера за концесията на летището в Пловдив. Междувременно се прави анализ и на сроковете, в които може да бъде забавено изграждането на участъка от магистрала „Струма“, така че парите да не бъдат загубени.По отношение на БДЖ Московски транспортният министър информира, че задълженията на дружеството в момента са около 400 млн. лв. Има идеи за нов подвижен състав, но ще се разчита на помощ от финансовия министър. Предстои да се започне процедура, за да може БДЖ в срок от 8-10 години да изплаща нови влакове.", "date": "2017.05.18", "title": " Ивайло Московски: Концесиите са приоритет, държавата ще спечели от сделките"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d0%bf%d1%80%d0%b8-%d0%b0%d1%82%d0%b0%d0%ba%d0%b0-%d0%bd%d0%b0-%d1%81%d0%b8%d1%80%d0%b8%d0%b9%d1%81%d0%ba%d0%b8%d1%82%d0%b5-%d0%ba%d1%8e%d1%80%d0%b4%d0%b8/", "text": "В рамките на посещението си в САЩ президентът на Турция Реджеп Тайип Ердоган е предупредил американския държавен глава Доналд Тръмп, че в случай на атака от страна на сирийските кюрди Анкара ще действа „без да пита никого“, предава „Казахме им напълно ясно: ако има какъвто и да е тип нападение от сирийските кюрди срещу Турция, ще прилагаме правилата за ангажиране, без да питаме никого“, подчерта Ердоган, коментирайки срещата с Тръмп.Във вторник Тръмп прие в Овалния кабинет турския си колега Ердоган – среща, на която републиканецът имаше трудната задача да убеди събеседника си, че американското решение за въоръжаване на сирийските кюрди не е лоша идея.Анкара твърди, че кюрдските сили в Сирия са клон на „Работническата партия на Кюрдистан“ (ПКК), която води война в Турция през последните четири десетилетия, и че всички оръжия, които им се дават, ще подпомогнат ПКК, която, впрочем, също е в списъка на САЩ за терористични организации.От друга страна, според американците сирийските кюрди са необходими за борбата срещу близкоизточната радикална групировка „Ислямска държава“. Те са използвани за изтласкването на джихадистите от Ракка, поради което Тръмп издаде заповед за осигуряването на оръжия за тях.  ", "date": "2017.05.18", "title": " Ердоган: При атака на сирийските кюрди Турция ще действа „без да пита никого“"}
{"url": "https://trud.bg/%d0%b2%d1%82%d1%83-%d0%ba%d0%b0%d0%bd%d0%b8-%d0%bd%d0%b0-%d0%b4%d0%b2%d0%b0%d0%b4%d0%b5%d1%81%d0%b5%d1%82%d0%b8%d1%8f-%d0%bf%d1%80%d0%b0%d0%b7%d0%bd%d0%b8%d0%ba-%d0%bd%d0%b0-%d1%8f%d0%bf%d0%be%d0%bd/", "text": "Двадесети празник на японската култура ще се проведе във ВТУ „Св.св. Кирил и Методий”. Проявите започват от днес, когато в 12,30 ч. в аулата е концертът на японско-германската електро хип-хоп банда от Берлин „Моши-моши Кълектив”. Бандата ще свири и на 20 май от 12 ч., отново в аулата. традиционни японски изкуства, като: икебана, кимоно, калиграфия, играта Го; бойни изкуства – айкидо и иайдо. Посетителите ще разберат каква е ролята на растенията и животните в японската литература; ще опитат от японската кухня; могат да зарадват себе си и своите близки с японски играчки и ръчно изработени сувенири; а любителите на анимациите и комиксите ще могат да наблюдават и косплей конкурса и още много изненади.Организатор на проявите е Центърът за японски език и култура към ВТУ.", "date": "2017.05.18", "title": " ВТУ кани на Двадесетия празник на японската култура"}
{"url": "https://trud.bg/%d0%bf%d1%8a%d1%80%d0%b2%d0%be%d1%82%d0%be-%d0%b7%d0%b0%d1%81%d0%b5%d0%b4%d0%b0%d0%bd%d0%b8%d0%b5-%d0%bd%d0%b0-%d0%bd%d0%be%d0%b2%d0%b8%d1%8f-%d1%81%d1%8a%d1%81%d1%82%d0%b0%d0%b2-%d0%bd%d0%b0-%d0%bd/", "text": "Първото заседание на новия състав на Надзорния състав на Националния осигурителен институт ще се състои на 22 май, съобщиха от пресцентъра на НОИ.В съобщението се припомня, че с решение на Министерския съвет на Република България от 17 май 2017 г. е променен съставът на Надзорния съвет на Националния осигурителен институт (НОИ).За представители на държавата в ръководния орган на институцията са определени министърът на труда и социалната политика Бисер Петков, заместник-министърът на здравеопазването д-р Мирослав Ненков и заместник-министърът на икономиката Лъчезар Борисов. Те заемат местата на освободените от Надзорния съвет Гълъб Донев, Галин Каменов и Владимир Туджаров.Промяната е във връзка с настъпилите промени в състава на Министерския съвет. ", "date": "2017.05.18", "title": " Първото заседание на новия състав на Надзорния съвет на НОИ ще е на 22 май"}
{"url": "https://trud.bg/%d0%bc%d0%b0%d0%ba%d1%80%d0%be%d0%bd-%d0%b8%d0%b7%d0%b1%d1%80%d0%b0-%d0%ba%d0%be%d0%bb%d0%b0-%d0%ba%d0%b0%d1%82%d0%be-%d0%bd%d0%b0-%d0%b4%d0%b5-%d0%b3%d0%be%d0%bb/", "text": "Франция има не само нов държавен глава, но и нов президентски автомобил. Първото пътуване на Еманюел Макрон начело на републиката се осъществи с първия произведен автомобил DS7 Crossback. Моделът направи световна премиера на изложението в Женева само два месеца по-рано, а в неделя светът го видя и в движение. Известният му собственик се показваше през специалния подвижен покрив, за да приема овациите на парижани по булевард „Шанз-Е-Лизе“ след встъпването си в длъжност. Останалите кандидати за DS7 Crossback трябва да почакат до края на годината, когато серийният вариант ще излезе на пазара. Първият екземпляр е сглобен специално за Макрон и е оборудван по строгите изисквания за неговата сигурност.  39-годишният икономист е най-младият френски президент в историята. Той продължава традицията на своя предшественик Франсоа Оланд да пътува в автомобил на младата премиум марка DS от групата PSA, в която влизат още Citroen, Peugeot и Opel. Предишният държавен глава използваше хибриден модел DS5 със задвижване на всички колела, а самият Макрон се возеше на Renault.Френските президенти винаги залагат на френски коли. Жак Ширак харесваше Renault, Никола Саркози започна с Peugeot, после се прекачи на Citroen. През 1961 г. президентската лимузина Citroen DS спасява живота на Шарл де Гол в атентат, в който със спукани от куршуми гуми успява да се измъкне от нападателите благодарение на хидропневматичното си окачване. Автомобил с означение DS сега ще служи и на Макрон.", "date": "2017.05.18", "title": " Макрон избра кола като на Де Гол"}
{"url": "https://trud.bg/%d0%b2%d0%be%d0%b4%d0%b0%d1%82%d0%b0-%d0%b2-%d0%bb%d0%be%d0%b2%d0%b5%d1%88%d0%ba%d0%be%d1%82%d0%be-%d1%81%d0%b5%d0%bb%d0%be-%d0%b9%d0%be%d0%b3%d0%bb%d0%b0%d0%b2-%d0%b5-%d0%bd%d0%b5%d0%b3%d0%be%d0%b4/", "text": "В още едно Ловешко село водата не е годна за пиене. Регионалната здравна инспекция е установила завишени стойности на нитрати във водата в село Йоглав, предаде .Преди седмица завишени стойности на нитрати бяха установени и в съседните села Дренов, Владиня и Дойренци. Там е въведена забрана за пиене на водата от деца под 3-годишна възраст. ", "date": "2017.05.18", "title": " Водата в ловешкото село Йоглав е негодна за пиене заради завишени стойности на нитрат "}
{"url": "https://trud.bg/%d0%bd%d0%b8%d0%ba%d0%be%d0%bb%d0%b0%d0%b9-%d0%bd%d0%b0%d0%bd%d0%ba%d0%be%d0%b2-%d0%bd%d0%b0%d0%b9-%d0%bc%d0%bb%d0%b0%d0%b4%d0%b8%d1%8f%d1%82-%d0%bc%d0%b8%d0%bd%d0%b8%d1%81%d1%82%d1%8a%d1%80/", "text": "Нанков заемаше поста заместник-министър в МРРБ в периода 2011-2013 г. и 2014-2017 г. Той бе най-младият областен управител в България. През 2009 г., едва 26-годишен, става наместник на държавата в Ловеч. Роден е на 19 декември 1983 г. в Априлци. Мениджър проекти, народен представител от 42-рото народно събрание.Нанков е бакалавър по география и геология. Магистър е по специалността “Регионално развитие и управление” от СУ “Св. Климент Охридски”. Притежава сертификат “Привличане на чуждестранни инвестиции”, издаден от Българския икономически форум. Започнал е докторантура, която все още не е завършил, защото не му остава време.Три спешни задачи стоят пред новия министър – да завърши магистралите “Струма” и “Хемус”, да продължи програмата за енергийно обновяване на домовете и да въведе тол таксите за ползване на магистралите. И трите мерки вече бяха обявени за приоритетни от Нанков.“Много сме закъснели с изграждането на лот 3.2 на магистрала “Струма” – пътя през дефилето”, призна той. Нанков остава оптимист, че ако министерството форсира процедурите, през 2019 г. може да стартира реалното строителство. “Ако приключим до 2022 г., няма да загубим европейско финансиране. Трябва да спазим този срок”, казва Нанков. Последната идея, която министърът предлага, е повече фирми да строят едновременно тунела “Железница”, за да се избегне загуба на европари. За целта изграждането на най-трудния участък на магистрала “Струма” ще бъде разделено на три части, за да се спести време.Нанков вече даде заявка, че програмата за саниране на многофамилни сгради ще продължи. По думите му ще има ресурс, въпреки че отделените 2 млрд. лева за нея вече са изчерпани.Но си остави вратичка, че е възможно програмата да бъде оптимизирана. И въпреки че Нанков не дава подробности, предшественичката му на поста Лиляна Павлова повдигна завесата, като обяви, че идеята е да има самоучастие на собствениците на жилища. Ако в една сграда живеят много бедни пенсионери, за тях санирането ще е безплатно. Но едно младо работещо семейство ще си плаща част от стойността, обясни Лиляна Павлова.Какъв процент ще е това самоучастие, все още не е ясно и очевидно е въпрос на допълнителни разговори и разчети, но бившият министър даде като пример 5-10% собствени средства на домакинствата.Явно тези идеи ще залегнат в промяната на Националната програма за енергийно обновяване, след като Нанков разкри, че Павлова му е дала съвети за бъдещата работа, а той самият се надява приятелските им отношения да се запазят. Новият министър е категоричен, че ще продължи процедурата за въвеждането на тол системата, която ще важи за тежкотоварните автомобили. Сметката за приходите от тол такси все още не може да бъде направена, защото не са готови тарифите, но очакваните приходи в бюджета на Агенция “Пътна инфраструктура” (АПИ) са около 500 млн. лева годишно, твърди министърът. По думите му обаче срещу тол таксите има силен отпор и търгът за изграждане на системата е обжалван осем пъти от 2016 г. досега. След последното решение на Комисията за защита на конкуренцията и произнасянето на Върховния административен съд в полза на МРРБ по подадените жалби срещу обществената поръчка за въвеждане на тол система в страната, в кратки срокове трябва да бъде взето решение как да продължи процедурата. Според министъра възможно е тя да бъде обявена повторно, но по-вероятно е да се удължи срокът за подаване на оферти.За себе си Нанков казва, че е пример как може да станеш министър, без да имаш гръб. Предстои да видим дали ще му стигнат силите да изпълни ангажиментите, които пое в началото на мандата.Смени ръководството на АПИВ първите дни на поста Николай Нанков направи рокади в Агенция “Пътна инфраструктура”, като върна начело инж. Дончо Атанасов.Последният оглави пътната агенция през ноември 2016 г., когато инж. Лазар Лазаров подаде оставка “по лични причини”. През февруари обаче служебният премиер Огнян Герджиков понижи Атанасов и сложи Пирин Пенчев начело на агенцията, след като лампа падна в тунел “Ечемишка” и уби жена. През последния месец пък стана ясно, че прокуратурата разследва измама за десетки милиони за строителството на лот 1 на магистрала “Марица”.Нанков се закани да направи структурни промени в агенцията, “защото има известен дефицит там”. Към момента пътните специалисти в агенцията са под 8 на сто от щата, изтъкна още той.ЗА НЕГОИмаме отлични впечатления от него Приветстваме избора на г-н Николай Нанков за министър на регионалното развитие и благоустройството. За Камарата на строителите той не е непознат, имаме отлични впечатления от съвместната ни работа в предишния кабинет на премиера Борисов. Като човек, който е наясно със ситуацията и предизвикателствата в бранша, очакванията ни са МРРБ да заработи на пълни обороти в най-кратки срокове, да стартират забавените проекти по ОПРР, да приключи успешно водната реформа. Ще поставим отново проблема с критерия “най-ниска цена” и възможностите за неговото минимално използване при поръчките за строителство. За КСБ е от изключително значение и да продължи Националната програма за енергийна ефективност.Разговорите ни ще са трудни Разговорите ни с министър Нанков за тол системите ще са трудни, тъй като ние сме потърпевшите и ще имаме много конкретни и неудобни въпроси към него. Една от препоръките ми към министър Нанков е при строителството на магистрали и пътища да се съобрази и предвиди изграждането на паркинги за камиони. Досега никой от министерството не е внесъл проект за такъв паркинг.“Струма” ще е голямото му предизвикателство Професионалист с добра памет, това ми е направило впечатление от срещите ми с министър Нанков. Отлично познава материята, с която работи. По отношение на пътищата в страната той има достатъчно много работа и аз очаквам от него да завърши магистрала “Струма”, което ще е голямо предизвикателство за него през мандата му, особено през Кресненското дефиле.", "date": "2017.05.18", "title": " Николай Нанков – Най-младият министър"}
{"url": "https://trud.bg/%d1%81-21-%d1%82%d0%be%d0%bf%d0%be%d0%b2%d0%bd%d0%b8-%d1%81%d0%b0%d0%bb%d1%8e%d1%82%d0%b0-%d0%be%d1%82%d0%ba%d1%80%d0%b8%d0%b2%d0%b0%d1%82-%d0%bf%d1%80%d0%b5%d0%b4%d0%b8-111-%d0%b3%d0%be%d0%b4%d0%b8/", "text": "На 18 май пристанище Варна отбелязва 111 години от създаването си. На церемонията по откриването му на този ден през 1906г. гърмят 21 топовни салюта. Княз Фердинанд I пристига за тържеството на борда на българския крайцер“Надежда“, припомнят историята от пресслужбата на порта. Датата 18 май не е избрана случайно, тогава князът чества имения си ден. 23 военни и граждански парахода се включват в откриването. Има кораби от Румъния, Италия, Германия, Англия, Австро-Унгария, Гърция, крайцери от Руския императорски флот и над 300 официални гости.В началото на 1895 година е проведен търгът за строителството на варненското пристанище. Градежът е оценен на 8 290 385 лева, които са пряко осигурени от правителството.На търга за строителството участват фирми от Хамбург, Париж и българското дружество „Михайловски и Хайрабедиян“. Родната фирма е избрана след като предлага 16,5% намаление от първоначалната тръжна цена или 6 922 472 златни лева.На 7 февруари е сключен официално договорът, с което се дава начало на строителството. До 1899 година фирмата-изпълнител претърпява сериозни сътресения – след две зимни бури, които повреждат плавателния й състав и съоръжения,„Михайловски и Хайрабедиян“ почти фалира. Следствие на това продължаването на започналия градеж се прехвърля на едно новосъздадено анонимно акционерно дружество, в което главните акционери са участниците в първото предприятие.С учредителен протокол се поставя началото на „Безименно акционерно дружество за направа на Варненското пристанище“, което довежда проекта до успешното му завършване.", "date": "2017.05.18", "title": " С 21 топовни салюта откриват преди 111 години пристанище Варна\t\t\t"}
{"url": "https://trud.bg/%d0%b5%d1%81-%d0%bd%d0%b0%d0%bb%d0%be%d0%b6%d0%b8-%d0%b3%d0%bb%d0%be%d0%b1%d0%b0-%d0%bd%d0%b0-%d1%84%d0%b5%d0%b9%d1%81%d0%b1%d1%83%d0%ba-%d0%b2-%d1%80%d0%b0%d0%b7%d0%bc%d0%b5%d1%80-%d0%bd%d0%b0-11/", "text": "Европейската комисия наложи глоба на американския социален медиен гигант „Фейсбук“ в размер на 110 млн. евро (120 млн. долара) за предоставяне на неточна и подвеждаща информация за придобиването на WhatsApp, предава „Днешното решение изпраща ясен сигнал до компаниите, че трябва да спазват всички аспекти на правилата на ЕС за сливане, включително задължението да предоставят точна информация“, заяви комисарят по конкуренцията Маргрете Вестагер в изявление. ", "date": "2017.05.18", "title": " ЕК наложи глоба на Facebook в размер на 110 млн. евро заради подвеждаща информация"}
{"url": "https://trud.bg/%d1%81%d0%bf%d0%b8%d1%80%d0%b0%d1%82-%d0%b2%d0%be%d0%b4%d0%b0%d1%82%d0%b0-%d0%b2-%d1%87%d0%b0%d1%81%d1%82-%d0%be%d1%82-%d1%86%d0%b5%d0%bd%d1%82%d1%8a%d1%80%d0%b0-%d0%bd%d0%b0-%d1%81%d0%be%d1%84%d0%b8/", "text": "Във връзка с изпълнение на инвестиционен проект за подмяна на уличен водопровод пред бл. 78 жк. „Младост“ I, утре се налага спиране на водоподаването от 9:00 до 21:00 часа на клиентите на „Софийска вода”, живеещи в района на бл. 78, бл. 79, бл. 79А, бл. 79В, бл. 73, бл. 74, бл. 74А,бл. 75, пазар „Младост“ I, съобщават от дружеството.На 19 май 2017 г. (петък), във връзка с присъединяване на нов уличен водопровод към съществуващ на бул. „Патриарх Евтимий“ Център, се налага спиране на водоподаването от 9:00 до 21:00 часа на клиентите на „Софийска вода”, живеещи в района на:бул. „Патриарх Евтимий“, бул. „Витоша“, бул. „Ген. М. Д. Скобелев“При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Гургулят“ ъгъла с ул. „Княз Борис I“.На 19 май 2017 г. (петък), във връзка с изграждане на сградно водопроводно отклонение на ул. „Георги Бенковски“ Център, се налага спиране на водоподаването от 10:00 до 18:00 часа на клиентите на „Софийска вода”, живеещи в района на:по ул. „Св. Св. Кирил и Методий“ от ул. „Георги Сава Раковски“ до ул. „Бачо Киро“При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Св. Св. Кирил и Методий“ №48.", "date": "2017.05.18", "title": " Спират водата в част от центъра на София и „Младост“ утре"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%b1%d0%be%d1%80%d0%b1%d0%b0%d1%82%d0%b0-%d1%81-%d0%ba%d0%be%d0%bd%d1%82%d1%80%d0%b0%d0%b1%d0%b0%d0%bd%d0%b4%d0%b0%d1%82%d0%b0-%d1%89%d0%b5-%d0%bf%d1%80/", "text": "„Българското общество очаква от нас още по-добри резултати. Ще работим на максимум, изпълняваме и ще изпълним това, което сме обещали. Бopбaта c ĸoнтpaбaндaтa ще продължи бeзaпeлaциoнно. В това уверих и Конфедерация на работодателите и индустриалците в България по време на връчването на годишните им награди снощи.“ Това написа премиерът Бойко Борисов във фейсбук.„По този начин могат да се генерират допълнителни приходи в размер на милиард – милиард и половина лева.“, допълва той.", "date": "2017.05.18", "title": " Борисов: Борбата с контрабандата ще продължи безапелационно (ВИДЕО)"}
{"url": "https://trud.bg/%d0%b3%d0%be%d0%b4%d0%b8%d0%bd%d0%b0-%d0%b8-%d0%bf%d0%be%d0%bb%d0%be%d0%b2%d0%b8%d0%bd%d0%b0-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d1%80%d0%b5%d1%86%d0%b8%d0%b4%d0%b8%d0%b2%d0%b8%d1%81/", "text": "Наказание от една година и шест месеца „лишаване от свобода“ при „строг режим“ и глоба в размер на десет хиляди лева отнесе рецидивист, държал затворена жена, която използвал като сексуална робиня.Обвиняемият Велев се признал за виновен и сключил споразумение с прокурор в Районна прокуратура – Оряхово за това, че в с. Термиси, обл. Арголида, Гърция, укрил млада жена, която използвал за развратни действия, без съгласието й. За целта на пострадалата от престъплението бил нанасян системен побой, съобщиха от държавното обвинение.Престъплението било извършено при условията на опасен рецидив, след като подсъдимият бил осъждан за тежки умишлени престъпления.Съдът одобри сключеното споразумение. Осъденият Велев е приведен в затвора в гр. Враца за изтърпяване на наказанието.", "date": "2017.05.18", "title": " Година и половина затвор за рецидивист, използвал жена като сексуална робиня"}
{"url": "https://trud.bg/%d0%bc%d0%b8%d0%bd%d0%b8%d0%b1%d1%83%d1%81-%d1%81-%d1%80%d1%83%d1%81%d0%ba%d0%b8-%d1%82%d1%83%d1%80%d0%b8%d1%81%d1%82%d0%b8-%d1%81%d0%b5-%d0%b5-%d0%bf%d1%80%d0%b5%d0%be%d0%b1%d1%8a%d1%80%d0%bd%d0%b0/", "text": "Минибус, превозващ туристи от Руската федерация, се е преобърнал на магистрала в Югоизточна Турция, съобщава вестник , като се позовава на информация от , Doğan News Agency.Инцидентът се е случил в участъка между Мугла и Денизли. Към момента се съобщава за около 17 пострадали. Други подробности около случилото се засега не са известни. ", "date": "2017.05.18", "title": " Минибус с руски туристи се е преобърнал в Турция, има 17 ранени"}
{"url": "https://trud.bg/%d0%b1%d0%b5%d0%b7%d0%bf%d0%bb%d0%b0%d1%82%d0%bd%d0%b8-%d0%bf%d1%80%d0%b5%d0%b3%d0%bb%d0%b5%d0%b4%d0%b8-%d0%bf%d1%80%d0%b8-%d0%b5%d0%bd%d0%b4%d0%be%d0%ba%d1%80%d0%b8%d0%bd%d0%be%d0%bb%d0%be%d0%b3/", "text": "На 25 май отбелязваме Световния ден за борба с болестите на щитовидната жлеза. Тогава стартира и Международната тиреоидна седмица. По този повод УМБАЛ „Софиямед“ обявява безплатни консултативни прегледи от ендокринолог с ехография на щитовидна жлеза.Консултациите ще се извършват в Блок 2 на УМБАЛ „Софиямед“ (ул. „Димитър Моллов“ 10) на 22, 23, 25, 26 и 29 май от 11:00 до 15:00ч. с предварително записване на тел. 02 465 00 01, 02 465 00 02,02 448 58 99.„В България 65% от болните с нарушена фукция на щитовидна жлеза не са диагностицирани. Проверете се!“, съветва проф. Анна-Мария Борисова, Председател на Българско дружество по ендокринология и Началник на Клиника по ендокринология и болести на обмяната в УМБАЛ „Софиямед“.", "date": "2017.05.18", "title": " Безплатни прегледи при ендокринолог с ехография на щитовидна жлеза в УМБАЛ „Софиямед“ по случай Международната тиреоидна седмица\t\t\t "}
{"url": "https://trud.bg/%d0%b2%d0%b0%d0%bb%d0%b5%d1%80%d0%b8-%d1%81%d0%b8%d0%bc%d0%b5%d0%be%d0%bd%d0%be%d0%b2-%d0%bf%d0%b0%d0%b2%d0%b5%d0%bb-%d1%82%d0%b5%d0%bd%d0%b5%d0%b2-%d0%b1%d0%b5-%d0%b8%d0%b7%d1%85%d0%b0%d0%b1%d0%b5/", "text": "„Изказвам съжалението си за този млад човек – Павел Тенев, който беше изхабен буквално заради нелепа шега. Днес видяхме снимките, той се е снимал с всички. Ясно е че по никакъв начин той не може да бъде упрекнат в каквато и да е пристрастност към фашистка идеология или каквото и да било. Просто нелепо си замина човекът, защото ние сме го избирали по неговите професионални качества. Той беше един от добрите специалисти, на които заложихме.“ Това заяви в Бургас вицепремиерът Валери Симеонов по повод скандала със зам.- министър Тенев и добави, че го поздравява за достойното поведение, защото в такава ситуация няма друг път, „освен да приемем неговата оставка.“Това, което е изнесено във вестник „Сега“ и което се разпространява, не е вярно. Никога не съм казал никъде, че съм си правил майтапчийски снимки и ще ги съдя. Виждам, че тази истерична кампания прие прекалено големи размери, добави Валери Симеонов.Симеонов отпътува към Слънчев бряг, за да инспектира докъде е стигнало събарянето на незаконни обекти и подготовката за туристическия сезон. Имаме много добри новини, каза Симеонов. В 14. 30 часа той, заедно с министърът на туризма Николина Ангелкова ще дадат брифинг за събитията в курорта.", "date": "2017.05.18", "title": " Валери Симеонов: Павел Тенев бе изхабен заради нелепа шега"}
{"url": "https://trud.bg/%d0%b8%d0%b1%d1%80%d0%b0%d1%85%d0%b8%d0%bc-%d1%80%d0%b0%d0%b8%d1%81%d0%b8-%d0%bf%d0%be%d0%bf%d1%83%d0%bb%d0%b8%d1%81%d1%82%d0%ba%d0%b8%d1%8f%d1%82-%d0%ba%d0%b0%d0%bd%d0%b4%d0%b8%d0%b4%d0%b0%d1%82/", "text": "В светлината на предстоящите президентски избори в Иран този петък фигурата на Ибрахим Раиси набира популярност, съобщава Ню Йорк Таймс.Политическата кампания на духовното лице се основава на идеята за борба срещу неравенството и корупцията и намира отглас сред по-бедното и религиозно население на Иран. По предварителни проучвания Раиси ще получи 27% от гласовете, а сегашният президент  Хасан Рухани – около 42%.В понеделник кметът на Иран Момамед Галибаф, също кандидат-президент,  оттегли кандидатурата си и подкрепи Раиси в надпреварата.Ибрахим Раиси е смятан за фаворит в изборите и вероятен наследник на действащия върховен лидер на страната, аятолах Али Хаменей. Според анализатори шансовете Раиси да заеме тази позиция са големи, ако преди това успее да спечели президентските избори, разбира се.Много от гласуващите, които подкрепят антизападната идеология на ислямската република или са изпаднали в крайна бедност, виждат Раиси като спасител, който ще насочи Иран в правилната посока, смята Ню Йорк Таймс.„Раиси вярва в идеите на ислямската република. Той ще се справи с корупцията. Другите кандидати говорят само за икономиката,“ коментира Хади Сеифолах, продавач на религиозни принадлежности. ", "date": "2017.05.18", "title": " Ибрахим Раиси – популисткият кандидат-президент на Иран"}
{"url": "https://trud.bg/%d1%81%d1%82%d0%b0%d1%80%d1%82%d0%b8%d1%80%d0%b0-%d0%b8%d0%bd%d1%84%d0%be%d1%80%d0%bc%d0%b0%d1%86%d0%b8%d0%be%d0%bd%d0%bd%d0%b0%d1%82%d0%b0-%d0%ba%d0%b0%d0%bc%d0%bf%d0%b0%d0%bd%d0%b8%d1%8f-%d0%b7/", "text": "В Стара Загора стартира информационната кампания за местния референдум, който трябва да определи бъдещето на парк „Бедечка“.Допитването ще се проведе на 18 юни 2017 г., а старозагорци ще трябва да отговорят на въпроса: „Да бъде ли извършено отчуждаване на частните незастроени имоти в квартал Бедечка, по реда на Закона за общинската собственост и Закона за устройство на територията, при граници: от изток – бул. „Хан Тервел“, от запад – ул. „Иван Вазов“, от север – алеята към предприятие „Труд“ и от юг – ул. „Хр. Морфова“? На територията на отчуждените имоти да се изгради парк за сметка на бюджета или активи на Община Стара Загора.“Информационната кампания за референдума приключва на 16 юни 2017 г. За гласуване на референдума в община Стара Загора се разкриват 208 избирателни секции, с общо 1040 членове на СИК. Секционните избирателни комисии са съставени от петима членове, информираха от общината.Ако референдумът събере нужните 40% от гласоподавателите, което в този момент ми се струва невъзможно, но би било обвързващо, тоест решението няма да подлежи на последващо гласуване от Общинския съвет“, обясни Ива Таралежкова от Форум „Гражданско участие“ по .Според нея обаче в случая има проблем – законът за прякото участие казва, че с местен референдум не могат да се решават въпроси на общинския бюджет. „Така зададен въпросът пряко касае разпореждането с бюджетни средства, защото той гласи: „Да бъде ли извършено отчуждаване на частните земи?“. Отчуждаването означава всъщност изкупуване на тези имоти обратно от общината, което пряко засяга общинския бюджет“, каза Таралежкова.", "date": "2017.05.18", "title": " Стартира информационната кампания за бъдещето на старозагорския парк „Бедечка“"}
{"url": "https://trud.bg/%d0%b4%d0%b2%d0%be%d0%b9%d0%bd%d0%be-%d1%83%d0%b1%d0%b8%d0%b9%d1%81%d1%82%d0%b2%d0%be-%d0%b2-%d0%be%d1%84%d0%b8%d1%81-%d0%bd%d0%b0-%d1%81%d1%82%d1%80%d0%be%d0%b8%d1%82%d0%b5%d0%bb%d0%bd%d0%b0-%d1%84/", "text": "Днес, към 10.25 часа, бил подаден сигнал за стрелба в сграда в района на кв. „Витоша“ в София. Пристигналите на място полицейски  и медицински екипи са установили смъртта на двама мъже, трети бил ранен тежко и откаран в болница, съобщават от МВР. Веднага стартирали огледите в района, както и заградителните действия. Минути по-късно е задържан 57-годишният Д.Д.По данни на „Труд“ убийството е било извърешено в офис на строителна фирма в София.Продължава работата по изясняване на обстоятелствата и причините за извършеното тежко престъпление. По случая е образувано досъдебно производство, а действията по него продължават под контрола на прокуратурата.СДВР ще даде брифинг по случая.Очаквайте подробности.  ", "date": "2017.05.18", "title": " Двойно убийство в офис на строителна фирма в София, един ранен\t\t\t"}
{"url": "https://trud.bg/%d0%be%d0%bf%d0%be%d0%b7%d0%bd%d0%b0%d0%b9-%d0%ba%d1%83%d0%bb%d1%82%d1%83%d1%80%d0%bd%d0%be%d1%82%d0%be-%d0%bd%d0%b0%d1%81%d0%bb%d0%b5%d0%b4%d1%81%d1%82%d0%b2%d0%be-%d0%bd%d0%b0-%d0%b1%d1%8a/", "text": "Tретата национална конференция по културен и религиозен туризъм “Опознай културното наследство на България” ще се проведе от 25 до 27 май в Елена. Тридневният форум се организира от програмата “България ви очаква” с директор Весела Цолова, списание “Еврорегион”, платформата www.welcometobulagria.biz, информационния сайт www.presa.bg, съвместно с официалния домакин община Елена и кмета инж. Дилян Млъзев. Събитието се провежда със съдействието на Министерството на културата, Комисията за защита на потребителите, Агенцията по заетостта към Министерството на труда и социалната политика, Великотърновския университет “Св. св. Кирил и Методий”, Музея на Възраждането “Иларион Макариополски” в Елена и “Хебросбус” ООД.В конференцията ще участват експерти на ресорните министерства, от които зависи развитието на този специфичен туристически продукт – Министерството на културата, Министерството на туризма, Министерството на регионалното развитие и благоустройството, Министерството на образованието и науката, общини, ТИЦ-ове, музеи, представители на туристическия бизнес и туроператори, водещи висши учебни заведения, екскурзоводи, журналисти и други.Основните теми на конференцията са културно-историческият туризъм – фактор за развитието на целогодишен туризъм, качеството на предлагането на туристически услуги, учебни програми и образование, религиозният туризъм с неподозиран потенциал за развитие.Ще се представи информация и ще се проведат дискусии относно програмите за културното и религиозното наследство в България, програмния период 2014-2020 г. и използване ресурса на европейското финансиране. Ще бъдат обсъдени политиките за развитието на културния и религиозен туризъм, както и новите възможности за развитието му в градовете. Ще бъдат набелязани мерки за опазване на културно-историческото наследство и подкрепата на местната власт за интегрирано и устойчиво развитие на туризма.Наследството на регионите пък ще е другият поглед за подобряване на туристическия бизнес. Политиките за обучение и заетост, насочени към туристическия бранш, ще са също обект на дебати, информираха от кметската управа на възрожденското градче.Специалисти ще говорят за правата и защитата на потребителите при ползване на туристически услуги. Ще се обсъжда още какво е необходимо за успешен маркетинг на дестинация България. Ще бъде засегнат въпросът за осъвременяване на изложбените концепции в галериите и музеите чрез съвременна експозиционна инфраструктура и техника.“По време на форума ще бъде обсъдено лицензирането и правата на екскурзоводи за религиозен туризъм, висшето образование, подготовката на специалисти за нуждите на бранша, поклонничеството като неусвоена възможност за туризъм, туристическите маршрути за международен културен туризъм – презентации на манастирски комплекси, духовни центрове, свети места”, информират организаторите.Кметът инж. Дилян Млъзев и община Елена са подготвили в последния ден богат културно-опознавателен инфотур в балканското градче. Ще бъдат посетени родната къща на Иларион Макариополски, Архитектурно-историческия комплекс “Даскалоливница”, църквата “Успение на Пресвета Богородица”. Конференцията ще приключи с връчване на грамоти за принос в развитието на културния и религиозния туризъм.", "date": "2017.05.18", "title": " „Опознай културното наследство на България“"}
{"url": "https://trud.bg/%d0%b7%d0%b0%d0%bc%d1%80%d0%b0%d0%b7%d0%b5%d0%bd-%d1%81%d1%82%d1%80%d0%be%d0%b5%d0%b6-%d0%bd%d0%b0-%d0%bc%d0%be-%d0%b7%d0%b0%d1%81%d1%82%d1%80%d0%b0%d1%88%d0%b0%d0%b2%d0%b0-%d0%b4%d0%b5%d1%82%d1%81/", "text": "Недовършена от военните сграда във Велико Търново създава сериозни проблеми на общинската детска градина, до която е долепена сградата. След протест на родителите Общината се ангажира да ремонтира засегнатите помещения. Търси се финансиране за завършване на изоставения строеж, информира .Великотърновският общински съвет даде преди 9 години съгласието си Министерството на отбраната да построи в двора на детска градина „Здравец“ в старата столица забавачка за 52 деца. През 2011 година строителството беше замразено, а нужните за довършването 300 000 лева бяха спрени от правителството.Недовършеният градеж създава проблеми, обясни директорът на детската градина Илияна Стойчева. „Създава предпоставки за течове вътре, за мухъл, създава проблеми на сградния фонд на детска градина „Здравец“, който е от 45 години“, каза тя.През 2014 година военните преотстъпиха обекта си на община Велико Търново.За довършването на градината вече са нужни 600 000 лева, които са непосилни за общинския бюджет.", "date": "2017.05.18", "title": " Замразен строеж на МО застрашава детска градина във Велико Търново"}
{"url": "https://trud.bg/%d1%84%d0%b8%d1%80%d0%bc%d0%b8-%d0%bd%d0%b0-%d0%bf%d0%be%d0%bf%d1%80%d0%b0%d0%b2%d0%b8%d1%82%d0%b5%d0%bb%d0%b5%d0%bd-%d0%b7%d0%b0-%d0%bf%d1%80%d0%be%d0%bf%d0%b0%d0%b4%d0%bd%d0%b0%d0%bb%d0%b8-%d1%83/", "text": "Община Шумен даде две седмици на фирмите от обединение „Аква Билд Шумен“ ДЗЗД-София да отстранят дефектите по възстановени от тях улици в града. Пропадания и други дефекти са се появили при извършване на строителните дейности за рехабилитация и разширение на канализационната и водопроводната мрежа в града. Проектът е известен като ИСПА-2 и приключи миналата година.Комисия, в чийто състав са участвали и представители на строителните фирми от обединението, е констатирала пропадания, пропуквания и други нарушения на пътните настилки. Резултатите от проверката са описани в поредно писмо, изпратено в сряда до Георги Станилов, управител на „Станилов“ ЕООД и представляващ обединението.Подробно са описани дефектите на асфалта и опасни улягане около ревизионни шахти по улиците „Университетска“, „Ален мак“, „Поп Андрей“, бул.“Симеон Велики“ и още отсечки, като е представен и снимков материал. Указано е, че е нужно и обезопасяване на участъците със слягания, защото са предпоставка за произшествия.От общинската администрация уведомяват изпълнителите, че ако дефектите не бъдат отстранени до 14 дни, Община Шумен ще възложи изпълнението на друго юридическо лице, а разходите ще бъдат търсени от изпълнителите на строителството по Воден цикъл – Лот 2.", "date": "2017.05.18", "title": " Фирми на поправителен за пропаднали улици в Шумен"}
{"url": "https://trud.bg/%d0%b0%d0%bb%d0%ba%d0%be%d0%bc%d0%b5%d1%82-%d1%81-%d0%bf%d1%8a%d1%80%d0%b2%d0%be-%d0%bc%d1%8f%d1%81%d1%82%d0%be-%d0%b2-%d0%ba%d0%b0%d1%82%d0%b5%d0%b3%d0%be%d1%80%d0%b8%d1%8f-%d1%80%d0%b0%d1%81/", "text": "Конфедерацията на работодателите и индустриалците в България (КРИБ) раздаде най-авторитетните за бизнеса годишни награди „КРИБ – Качество, Растеж, Иновации от България“. Престижната церемония се състоя по време на Третия пролетен бал на Конфедерацията в зала „Джон Атанасов“ на Техпарк – София. Над 400 гости уважиха събитието на най-голямата работодателска организация у нас. Сред тях бяха премиерът Бойко Борисов, придружен от 16 свои министри, кметът на столицата Йорданка Фандъкова, целият стопански и бизнес елит на страната, депутати.В една от най-престижните категори „Растеж“, която отчита ръста на печалбата, инвестициите и работните места, с голямата награда беше отличена „Алкомет“ АД – Шумен. Министърът на икономиката Емил Караниколов връчи наградата – грамота и плакет на Фикрет Индже, собственик и председател на Надзорния съвет на „Алкомет“. „Получаваме тази награда, заради добрия инвестиционен климат в България и заради това, ние ще продължаваме да инвестираме тук“, каза в краткото си слово Фикрет Индже. През 2016 г. „Алкомет“ беше класиран на второ място в същата категория.Както „Труд“ писа, „Алкомет“ реализира инвестиционна програма 2016-2018 г. за 69 млн.лв. Тя обхваща трите производствени цеха на компанията – валцов, пресов и леярен, изгражда се и напълно нов цех. 400 души работят по реализацията й, а когато приключи, ще се осигурят 100 нови работни места. Общият обем на продукцията на „Алкомет“ ще нарасне с минимум 35% при запазване нивата на рентабилност.Голямата награда в категория „Качество“ получи „Дънди Прешъс Металс Челопеч“ ЕАД. Премиерът Бойко Борисов връчи приза на Илия Гърков, вицепрезидент и изпълнителен директор на компанията за България.В категория „Иновации“ призът връчи Димитър Димитров, изпълнителен директор на „Софарма Трейдинг“ и зам. председател на КРИБ, а голямата наградата получи Яник Мекушин, изпълнителен директор на „Балкам Груп“ ЕООД“.Специалната награда на председателя на КРИБ за цялостен принос за развитието на икономиката в България получи „Шнайдер Електрик България“ ЕООД. Председателят на КРИБ Кирил Домусчиев връчи наградата на Йонуц Фаркаш, управител на компанията.", "date": "2017.05.18", "title": " „Алкомет“ с първо място в категория „Растеж“ на пролетния бал на КРИБ"}
{"url": "https://trud.bg/%d0%b4%d0%b5%d1%86%d0%b0-%d0%be%d1%82-%d1%86%d0%b5%d0%bd%d1%82%d1%8a%d1%80%d0%b0-%d0%b7%d0%b0-%d0%bf%d0%be%d0%b4%d0%ba%d1%80%d0%b5%d0%bf%d0%b0-%d0%b7%d0%b0-%d0%bb%d0%b8%d1%87%d0%bd%d0%be%d1%81%d1%82/", "text": "Ученици от Елена се представиха отлично на Националния конкурс „Вълшебният свят на Ангел Каралийчев” в София. Деветгодишната Аксу Ибрямова учи в Начално училище “Иларион Макариополски“. Тя участва с илюстрация по приказката „Житената питка“ и е класирана на второ място в първа възрастова група. Ралица Русева – на 13 години, зае първо място сред връстниците си с илюстрация по разказа “Един чувал с тикви“. Единадесетгодишният Владислав Желязков се представи с дърворезба по разказа „Майчина сълза„ в раздел приложни изкуства. Двамата учат в СУ “Иван Момчилов“.Творбите са създадени в Центъра за подкрепа за личностно развитие, където децата посещават кръжоци по „Живопис“ и „Дърворезба“. Техен ръководител е Мирослав Лазаров. Инициативата е част от Националния календар за изяви по интереси на Министерство на образованието и науката за учебната 2016/2017година. Церемонията по награждаването ще се състои на 19 май в Националния дворец на децата в София.", "date": "2017.05.18", "title": " Деца от Центъра за подкрепа за личностно развитие в Елена с престижни награди от национален конкурс"}
{"url": "https://trud.bg/%d1%80%d0%b0%d0%b7%d0%ba%d1%80%d0%b8%d1%85%d0%b0-%d0%bd%d0%b0%d1%80%d0%ba%d0%be%d0%be%d1%80%d0%b0%d0%bd%d0%b6%d0%b5%d1%80%d0%b8%d1%8f-%d0%b2-%d1%81%d0%b5%d0%bb%d0%be-%d1%86%d0%b0%d1%80%d0%b5%d0%b2/", "text": "Служители на полицейски участък в Лесичово разкриха добре оборудвана и умело прикрита в къща наркооранжерия в село Церово, съобщават от МВР. Вчера те предприели проверка на къща в селото, обитавана и стопанисвана от 48-годишния С.Б. от София. В хода на претърсването те установили, че на втория етаж мъжът е обособил оранжерия за отглеждане и обработка на марихуана.Открити са общо 46 растения канабис, засадени в саксии, достигнали височина до 1.30 м. Помещението било оборудвано с всичко необходимо за засаждане и последващо отглеждане на наркотика. Иззети са електрически стабилизатори, нагнетателни лампи, въздушен абсорбатор, датчици за температура и влажност на въздуха, вентилатори. В таванско помещение на постройката криминалистите открили и три полиетиленови чувала с около 3.500 кг суха листна маса, която при направения полеви наркотест също реагирала на марихуана.Мъжът е задържан за срок от 24 часа, а спрямо него е образувано полицейско производство. Работата по документиране на престъпната му дейност продължава. ", "date": "2017.05.18", "title": " Разкриха наркооранжерия в село Царево"}
{"url": "https://trud.bg/%d0%b1%d0%b0%d0%bd-%d1%81-%d0%b1%d0%bb%d0%b8%d0%b7%d0%be-110-%d0%bc%d0%bb%d0%bd-%d0%bb%d0%b5%d0%b2%d0%b0-%d1%81%d0%be%d0%b1%d1%81%d1%82%d0%b2%d0%b5%d0%bd%d0%b8-%d0%bf%d1%80%d0%b8%d1%85%d0%be%d0%b4/", "text": "Парламентът прие отчета за дейността Българската академия на науките (БАН) за 2015 и 2016 г. Това беше единствената точка в дневния ред на депутатите за днес.От документа, внесен в деловодството на Народното събрание от председателя на БАН акад. Юлиан Ревалски, става ясно, че бюджетната субсидия на академията през 2015 г. е достигала 75 875 000 лв., а през 2016 г. 83 590 000 лв., като почти цялата сума се изразходва за заплати, за осигурителни вноски, за обезщетения и за стипендии.Собствените приходи на БАН през 2015 г. са 55,2 млн. лв., а през 2016 г. 54 мл. лв.Пред депутатите академик Юлиан Ревалски изтъкна огромната и значима работа на българските учени, а по отношение на средствата, с които те разполагат, отчете: „Собствените приходи са 55 милиона. Това е едно съотношение 60% субсидия – 40% собствени. По-скоро искам да обърна внимание как е разпределена субсидията, която вие гласувахте за Българската академия на науките. Голямата част – около 64% отива за заплати“.Съгласно отчета публикационната активност на БАН през 2015 г. включва 9183 заглавия, от тях 3388 са в международни реферирани списания. През 2016 г. публикационната активност на Академията включва 8192 заглавия, от които 3020 в международни реферирани списания. Най-висок дял са научните публикации в направление нанонауки, нови материали и технологии, както и в направление информационни и комуникационни науки и технологии.", "date": "2017.05.18", "title": " БАН с близо 110 млн. лева собствени приходи за две години"}
{"url": "https://trud.bg/%d0%b3%d1%80%d0%b0%d0%b4%d1%8a%d1%82-%d1%81-%d0%b8%d0%bc%d0%b5-%d0%bd%d0%b0-%d1%86%d0%b0%d1%80%d0%b8%d1%86%d0%b0-%d0%bf%d1%80%d0%b0%d0%b7%d0%bd%d1%83%d0%b2%d0%b0-%d0%bd%d0%b0-21-%d0%bc%d0%b0%d0%b9/", "text": "Eдин от най-хубавите празници в историята на възрожденския град Елена е 21 май – Ден на светите равноапостоли Константин и Елена. Той е обявен за ден на града през 1990 г. и ако тогава скептиците са били повече от ентусиастите Елена да има свой празник, днес улиците, площадът и най-вече дворът на Даскалоливницата, където по традиция е тържествената церемония, се изпълват с народ.Няма друго селище по земите български, което светла царица да е съзидала и със своето име назовала. На 21 май тържествен звън на църковните камбани, извисени над големия храм ще възвести началото на празника, което по традиция се провежда край прочутата Даскалоливница. Преди повече от 170 години еленчани открили силата на знанието – неоценимото богатство на всеки един народ. И местният даскал Момчилов основал в града първото класно училище у нас, направил от него цял университет, та да имаме и ние, българите, учители, знания и светлина. Петко Рачев Славейков от Трявна, пръв учител в училището, го увековечил с милото име Даскалоливница. В този град всяка педя земя тежи от история и слава. Чардаклии къщи пазят спомени за горди и свободолюбиви балканджии, будители, книжовници, църковни водачи, записали златни страници в българската история.Елена не е само славно минало. Един от най-хубавите български градове има своето настояще и най-вече своето бъдеще. Тук чудесно се съчетават природа, история и култура с възможности за развитие на туризъм. Все по-търсени на пазара са местните екологични продукти – еленско кисело мляко, сирене, кашкавал, еленски бут, филе “Елена”, вино от арония, плодовите сокове “Дивус”.Най-голямото богатство на възрожденския град са неговите хора – предприемчиви, открити и гостоприемни, достойни потомци на родолюбиви поколения. И в делник, и в празник на своите гости ще предложат най-хубавото, на трапезите ще сложат най-вкусното. И с гордост ще разказват за своя град, когото заради трите църкви в миналото наричали Българския Витлеем и малкия Атон на Балканите и когото светла царица съзидала.", "date": "2017.05.18", "title": " Градът с име на царица празнува на 21 май"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%bf%d0%be%d0%b8%d1%81%d0%ba%d0%b0-%d1%83%d0%b2%d0%be%d0%bb%d0%bd%d0%b5%d0%bd%d0%b8%d0%b5/", "text": "Днес, доколкото съм информиран, премиерът също е разпоредил да бъде уволнен служител от Министерство на отбраната, който с подобни снимки го има някъде във „Фейсбук“ пространството. Това каза председателят на ПГ на ГЕРБ Цветан Цветанов пред журналисти.Става въпрос за директора на дирекция „Социална политика” в Министерството на отбраната Иво Антонов. „Подобни снимки, подобни изказвания няма да търпим“, каза Цветанов. Във връзка с исканията на опозицията за оставка на вицепремиера Валери Симеонов заради реакцията му по скандала със снимката с нацистки жестове на вече подалия оставка зам.-министър Павел Тенев, Цветанов посочи, че това действие е нормално и координирано между две сили – БСП и ДПС, които са в парламента.„Няма да направим никакво отклонение от евроатлантическите ни ценности, няма да направим никакво отклонение от това да бъдем част от силна и обединена Европа, да бъдем част от НАТО. Смятам, че в преамбюла на акцентите от управленската ни програма, които бяха подписани заедно с „Обединени патриоти“ това е основната част“, посочи Цветанов. ", "date": "2017.05.18", "title": " Цветанов: Премиерът поиска уволнението и на служител от МО заради нацистки поздрав"}
{"url": "https://trud.bg/%d1%88%d0%be%d1%84%d1%8c%d0%be%d1%80-%d1%81-2-%d0%bf%d1%80%d0%be%d0%bc%d0%b8%d0%bb%d0%b0-%d0%b0%d0%bb%d0%ba%d0%be%d1%85%d0%be%d0%bb-%d0%b4%d1%83%d1%85%d0%bd%d0%b0-%d0%bf%d1%80%d0%b8-%d0%bf%d0%be%d0%bb/", "text": "Водач, употребил алкохол е опитал да осуети полицейска проверка.Вчера на кръстовище за селата Майско и Вълчовци служители на РУ – Елена спрели за проверка лек автомобил „Фолксваген“, управляван от 51-годишния В. А. от с. Майско. В хода на проверката  водачът не изпълнил разпореждане на униформените да остане на място и потеглил с автомобила си.Полицейските служители го последвали и го спрели отново в с. Майско. При проверка на водача за употреба на алкохол, апаратът е отчел 2,01 промила. В. А. е отказал кръвна проба. Срещу него е започнато бързо производство.", "date": "2017.05.18", "title": " Шофьор с 2 промила алкохол духна при полицейска проверка"}
{"url": "https://trud.bg/%d1%81%d0%bf%d0%b8%d0%bf%d0%b0%d1%85%d0%b0-%d1%88%d0%b5%d1%81%d1%82%d0%b8%d0%bc%d0%b0-%d0%ba%d1%80%d0%b0%d0%b4%d1%86%d0%b8-%d0%bd%d0%b0-%d1%82%d0%be%d0%ba-%d0%b2-%d1%81%d0%b5%d0%bb%d0%be/", "text": "Шестима жители на вълчидолското с. Михалич станаха клиенти на прокуратурата, след като бяха уличени, че крадат ток. Престъплението било установено на 17 май при съвместна операция на служители на полицията и „Енерго Про“. Те иззели 250 м проводници, чрез които шест къщи били присъединени незаконно към електроразпределителната мрежа. Собствениците им ползвали ток на воля, без да плащат и стотинка.Четирима от тях са с криминални регистрации, а един още не е навършил пълнолетие, уточниха от пресцентъра на варненската полиция. Срещу крадците са образувани бързи полицейски производства, а материалите са предадени на Девненската районна прокуратура.", "date": "2017.05.18", "title": " Спипаха шестима крадци на ток в село"}
{"url": "https://trud.bg/%d0%bd%d0%b0%d0%bc%d0%b5%d1%80%d0%b8%d1%85%d0%b0-%d0%be%d1%82%d0%ba%d1%80%d0%b0%d0%b4%d0%bd%d0%b0%d1%82%d0%be-%d1%81%d0%be%d1%86%d0%b2%d0%be%d0%b7%d0%b8%d0%bb%d0%be-%d0%bf%d0%be%d1%82%d0%be%d0%bf/", "text": "Служители на полицията във Велико Търново установиха издирван автомобил, потопен в язовир край Килифарево. Вчера със съдействието на бдителни граждани в микроязовир край Килифарево е установен лек автомобил „ВАЗ“. Служители от Регионална дирекция „Пожарна безопасност и защита на населението“ в Старата столица са помогнали за изваждането му от водата.При извършения оглед е установено, че същото е без регистрационни табели. От проведените действия по разследването е изяснено, че то е обявено за издирване от търновската полиция във връзка с досъдебно производство за кражба. Работата по случая продължава.", "date": "2017.05.18", "title": " Намериха откраднато соцвозило, потопено в язовир"}
{"url": "https://trud.bg/%d0%ba%d0%bd%d0%b8%d0%b3%d0%b8-%d0%b7%d0%b0-%d1%81%d0%bc%d0%b5%d1%82-%d0%b7%d0%b0-%d0%bf%d1%8a%d1%80%d0%b2%d0%b8-%d0%bf%d1%8a%d1%82-%d0%b2-%d0%b1%d0%bb%d0%b0%d0%b3%d0%be%d0%b5%d0%b2/", "text": "Благоевград ще бъде домакин на V издание на екологичната инициатива „Книги за смет”, която ще се проведе за първи път в областния център на Пиринско на 21 май. Кампанията е на фондация „Credo Bonum” и издателство „Smart books”, които ще раздават безплатни нови книги срещу килограм пластмасови.Инициативата ще се проведе между 10:00ч. и 13:00ч. на площад „Македония”. Сред новите заглавия тази година са „Доктор дулитъл”, „Белият зъб”, историята за „Изгубения плаж” от българския аниматор и татуист Петя Евлогиева и „Червената Шапчица” с илюстрации от Мила Лозанова. Максималният брой книги, които може да получи всеки участник е 2, независимо от предаденото количество пластмаса.„Книги за смет” дава възможността за избор на електронна книга от новата е-книжарница на адрес www.knigizsmet.com. При желание, за всеки предаден килограм, участнците ще могат да вземат талон за 2 елекронни книги, вместо 1 хартиена.Кампанията „Книги за смет” се провежда за пета поредна година в национален мащаб. Целта на инициативата е да обърне внимание на сериозните последици от свръхпроизводството и замърсяването на околната среда с пластмасови отпадъци, както и на отговорното отношение към рециклирането.Сред партньорите на партньори на „Книги за смет” са Българо-американска кредитна банка, Община Благоевград, Общините Бургас, Велико Търново и Кюстендил, Посолство на САЩ в България, Институт Сервантес, Mall Galleria Стара Загора и Mall Велико Търново, и с медийното партньорство на телевизионното предаване на БНТ – „Зелена светлина”, гайдът за култура „Виж! София” и „Виж! Бургас” и JCDecaux. ", "date": "2017.05.18", "title": " „Книги за смет” за първи път в Благоевград"}
{"url": "https://trud.bg/%d1%8f%d0%bf%d0%be%d0%bd%d1%81%d0%ba%d0%b0-%d0%bf%d1%80%d0%b8%d0%bd%d1%86%d0%b5%d1%81%d0%b0-%d0%bc%d0%be%d0%b6%d0%b5-%d0%b4%d0%b0-%d0%b7%d0%b0%d0%b3%d1%83%d0%b1%d0%b8-%d1%81%d1%82%d0%b0%d1%82%d1%83/", "text": "Японската принцеса Мако ще загуби кралския си статут заради женитбата й с човек без благородническа титла, съобщава Би Би Си.25-годишната принцеса Мако, най-голямата внучка на император Акихито, ще се ожени за Кей Комуро, работник в адвокатска кантора, с когото се запознава, докато учи.Според японските имперски закони, принцесата е длъжна да напусне кралското семейство в случай на женитба с човек без благородническо потекло.Това не е прецедент в японската история, като през 2005 принцеса Саяко, лелята на принцеса Мако, прави същото.Докато текат приготовленията по сватбата, в публичното пространство отново открито се дискутира темата за наследяването на престола, породена също и от възможното оттегляне на сегашния император.Император Акихито, който е на 83-годишна възраст, е намекнал, че желае да се оттегли, защото възрастта му се явява пречка на изпълнението на задълженията му, цитира Би Би Си.В момента законът в Япония не позволява абдикация от страна на императора, но за в бъдеще са предвидени подобни законови промени.Новото законодаделство няма да промени приемствеността единствено по мъжка линия, въпрос, обсъждан от години. По този начин има само четирима възможни престолонаследника – принц Нарухито и принц Фумихито, синове на император Акихито, принц Хисахито, син на принц Фумихито, и принц Масахито, по-младият брат на сегашния император. ", "date": "2017.05.18", "title": " Японска принцеса може да загуби своя статут заради любовта си"}
{"url": "https://trud.bg/%d0%b1%d1%83%d1%82%d0%bd%d0%b0%d1%85%d0%b0-%d0%b7%d0%b0%d0%b2%d0%b5%d0%b4%d0%b5%d0%bd%d0%b8%d0%b5-%d0%b2-%d1%81%d0%bb%d1%8a%d0%bd%d1%87%d0%b5%d0%b2-%d0%b1%d1%80%d1%8f%d0%b3-%d1%81%d0%b2%d1%8a%d1%80/", "text": "Бар „Оксижен“ в курорта Слънчев бряг, свързван с Божо Кравата, вече не съществува. В четвъртък багери го премахнаха, тъй като се оказало че е незаконно. „Само преди седмица незаконната част на „Оксижен“ бе съборена, но се оказа, че след това си я построили отново“, каза източник от комплекса.Собственикът на заведението коментира пред журналисти, че става дума само за част от дискотеката. „Оксижен“ се намира до добилата известност с гангстерската престрелка от миналия сезон кръчма „Фор ю“. Говори се, че част от това заведение също е незаконна, но ще видим какво ще предприемат институциите, каза отлично информиран източник.Между другото преди месец двама се опитаха да подпалят заведението „Фор ю“. Пред „Труд“ обаче отлично информиран източник уточни, че пироманите, които са предизвикали пожара, не са полели заведението, а входа на хотела до него. Това навеждало на мисълта, че вероятно става дума за инсцениране на гангстерска война, каквато не съществува.Щетите от палежа не са големи от една страна, а от друга има скандален факт – подпалено е заведението „Фор ю“. Вероятно някой иска да скара враждуващите и без друго страни и да разбуни наново духовете, допускаха криминалисти.", "date": "2017.05.18", "title": " Бутнаха заведение в Слънчев бряг, свързвано с Божо Кравата\t\t\t"}
{"url": "https://trud.bg/%d0%bf%d0%bb%d0%b5%d0%b2%d0%bd%d0%b5%d0%bb%d0%b8%d0%b5%d0%b2-%d0%be%d0%b1%d1%8f%d0%b2%d0%b8-%d1%87%d0%b5-%d0%bf%d0%b8%d1%88%d0%b5-%d0%ba%d0%bd%d0%b8%d0%b3%d0%b0-%d0%be%d0%b7%d0%b0%d0%b3%d0%bb%d0%b0/", "text": "„Аз съм тук, защото споделям вашата страст за промяна.“ С тези думи бившият президент Росен Плевнелиев даде старт на интерактивна дискусия в Американския университет в България, на която присъстваха над 100 души.Плевнелиев говори за геополитическите промени пред възпитаници от Executive MBA програмата на Американския университет в България вчера. Събитието се проведе в Център за образование и култура „Илиев“ на АУБГ в София. Плевнелиев беше приветстван от вр.и.д. президент на АУБГ д- р Стивън Съливан. Дискусията е част от серия лидерски семинари, които се предлагат екслузивно за завършили магистърската програма за ръководни кадри на АУБГ.„Историята се случва пред очите ни, кой би си представял, че милиони мигранти ще прекосяват граници и ще стигнат до сърцето на Европа, кой би си представял, че Великобритания ще поиска да излезе от Европейския съюз?“, каза Плевнелиев. „Големият въпрос е кой пише историята – Путин, Тръмп, Ердоган? Ние сме свидетели на рекорден брой кризи, сред които миграция и терористични атаки, създаващи нова геополитическа обстановка. За да има мир, трябва да има правила, които да са еднакви за всички. Живеем в интересни времена, във времена на студен мир, продължи той.Плевнелиев разкри пред присъстващите, че в момента пише книга, озаглавена именно „Студен мир“. Според него ние в момента нямаме истински мир, но не искаме и война. В такива времена няма война, но има конфронтация и дестабилизация. Много страни са в студени конфликти. Според него това е много удобен, евтин и ефективен начин да подчиниш една държава. Ето защо ние трябва да тръгнем в друга посока.„За да има устойчив мир, трябва да има правила и регулации, за чието спазване да се грижат добре работещи международни институции. Проблемите не се решават с политически двустранни споразумения. Само две страни няма как да разрешат глобални проблеми. Днес ние трябва да разберем, че имаме нужда от многостранни спогодби, за да има устойчив мир. Толкова е лесно да дестабилизираш, а толкова е трудно е да градиш. Лесно е да спечелиш война, трудно е да спечелиш мир“, заяви той пред участниците. „Ще видите много силни лидери. Те искат зависими медии, пропагандират. Но не е важно какво ще направят силните лидери, а какво показва историята, че се случва след края на тяхното водачество – разрушение. Силни лидери са тези, които градят силни институции“, каза още той.Плевнелиев обърна поглед към успешните държави, които се делели на два типа – или притежават природни ресурси, или силни институции.", "date": "2017.05.18", "title": " Плевнелиев обяви, че пише книга, озаглавена „Студен мир“"}
{"url": "https://trud.bg/%d1%80%d0%b0%d0%b4%d0%be%d1%81%d0%bb%d0%b0%d0%b2-%d0%b7%d0%bb%d0%b0%d1%82%d0%ba%d0%be%d0%b2-%d0%b3%d0%bb%d0%b0%d0%b2%d0%b5%d0%bd-%d1%82%d0%b5%d1%85%d0%bd%d0%b8%d1%87%d0%b5%d1%81%d0%ba%d0%b8-%d0%b4/", "text": "– Една година след старта, 4G мрежата на VIVACOM вече има 94% покритие на населението от страната. Реално ли е това и как го постигнахте? – Аз съм човек на цифрите, а не на думите и празните обещания. За мен и за компанията, която представлявам, е много важно клиентите да ни се доверяват, което на практика означава да им даваме точно това, което сме заявили, а дори и повече от очакваното. Когато започнахме да изграждаме 4G мрежата, дадох едно ясно обещание: населените места, за които обявяваме, че има LTE, да са реално покрити. Ние държим на думата си и постигнахме целта си. Няма да занимавам читателите с това какво ни е струвало, защото смятам, че е задължение и отговорност на всеки да си върши работата, за да може обществото ни да се придвижва напред. Това, с което лично най-много се гордея, е, че успяхме да постигнем перфектна координация между всички звена вътре в компанията, както и между нас и подизпълнителите и основния доставчик на оборудването Huawei. Смятам, че това е моделът, по който се работи успешно и се постига качество във всеки детайл.– Има ли друг начин, по който се измерва 4G покритието, освен в покритие на населени места? Кой е най-показателен за качество на мрежата? – Качеството е комплексно понятие, не само в нашия бизнес. Да се фокусираме върху един-единствен показател за качество на мрежата не е особено ефективно и релевантно. Целим 4G покритие както по население, така и по територия. Други важни показатели са скоростта на достъп и скоростта на трансфер. Качеството е комплексната оценка от всички тези показатели, а най-важното за нас като компания винаги е било да покрием очакванията и нуждите на клиентите. Защото технологията не е самоцел, а средство да направим живота си по-добър Целта ни е да осигурим много добро покритие на мрежата както в градовете и курортите, така и по пътищата в страната и вярваме, че качеството на нашата мрежа се отразява положително не само на нас като компания, но и на образа на страната ни навън. Туристите със сигурност се радват, когато имат лесен и бърз достъп до 4G услуги и това ги кара да се чувстват комфортно в нашата страна. Не е за пренебрегване, че модернизирайки мобилната мрежа, подобрихме показателите и на 2G и 3G мрежите, което допълнително считаме, че подобри усещането на клиентите за качеството на нашата мрежа. Качеството на една мрежа най-добре се измерва в преживяването на клиентите – ако използват лесно и безпроблемно услугите ни, значи сме си свършили работата добре.– Сумите, които инвестирате в технологична инфраструктура, са направо плашещи – 41 милиона лева само за първите три месеца на тази година и още 150 милиона лева през 2016-а. В какво конкретно ги влагате и какви са реалните предимства, които ще усетят потребителите? – В телеком индустрията решенията в какво да се инвестира са ключови за съществуването на самата компания. Налага се днес да решим в какво ще вложим тези солидни суми, които ще дадат резултат след година например, и ако изберем грешна посока, се обричаме на сериозни загуби. Затова ние следим постоянно нуждите на нашите клиенти, както и световните тенденции в технологичната сфера. Имаме визионерски подход и се стремим да поддържаме нивото на технологиите у нас в крак с глобалното им развитие. Освен че инвестираме в инфраструктура, оценяваме и инвестираме и във всеки един друг аспект от технологиите, които осигуряват на клиента това, от което има нужда. А това, в крайна сметка, се отразява при нас като няколко милиона доволни наши потребители, каквато е и целта на компанията. Тази седмица Виваком беше партньор на първия за България Форум за облачни технологии, организиран заедно с Huawei и КРИБ. На него водещи бизнесмени и правителство се разбраха, че инвестицията в нови технологии и облачни структури ще е основен приоритет за развитието на обществото и бизнеса И това е много важна крачка за България, имаме всички шансове да станем хъб на облачните технологии за региона и да успеем да привлечем международни инвестиции. Така че това, което правим, и парите, които влагаме в развитието на инфраструктурата и технологиите, са инвестиции в бъдещето на България, в това съм сигурен и съм много щастлив, че мога да участвам в този процес лично.– Защо 4G технологията е толкова важна, как хората могат да я използват? – 4G означава мрежа от четвърто поколение. В началото можехме само да говорим по телефона и да изпращаме съобщения по пейджър, след това се появи второто поколение технологии. С всяка следваща нова технология начините на общуване през телефона стават все повече. Увеличават се и самите дейности, за които хората използват телефона си. Днес благодарение в голяма степен на 4G и достъпните вече смартфони във всички ценови категории можем да водим видеоразговори с приятели в чужбина, да предаваме на живо във всеки момент, да гледаме интересен видеоклип, да работим от почти всяка точка на страната. А улесненията за забързаното ни ежедневие са безброй – резервация за пътуване, купуване на билети за кино или проверка за най-близкия супермаркет – всичко става онлайн, на един клик разстояние. 4G е поредният етап от цифровизацията на съвременния живот и още една стъпка към цифровата реалност от нов тип.– Обявихте, че пускате безплатни SIM карти за тест на 4G мрежата на VIVACOM. Защо го правите? – Вярваме в добрите резултати, които сме постигнали, и даваме възможност на клиентите сами и напълно безплатно да се уверят в декларираното от нас. С други думи, инвестираме в доверието им, а това е точно толкова важна инвестиция, колкото и тази в мрежата ни и ви го казвам именно като технически директор на компанията, от който не би следвало да очаквате подобна декларация. Но философията на нашата компания наистина поставя клиента в центъра и всички ние работим, за да удовлетворим различни аспекти на неговите очаквания и нужди.– За една година постигнахте рекордно покритие на 4G в страната. Каква ще е следващата ви цел? В какво ще инвестирате през следващите години? – Технологиите променят образованието, модифицират всяка една професия в момента, улесняват живота ни и влияят на всеки момент от ежедневието ни. И това е така, защото те са създадени от хора за хора и развитието им несъмнено ще продължи. VIVACOM се подготвя за бъдещето, като отчита актуалните тенденции в новите технологии. Такива са облачните услуги, т.нар. интернет на нещата, услугите, защитаващи сигурността на информацията. Гледаме в бъдещето, без да забравяме настоящето, защото клиентите ни живеят в него. Но с динамиката на света няма да е пресилено, ако кажа, че днес вече живеем в бъдещето и това, което вчера е било научна фантастика, днес е реалност. Харесва ми да съм част от този динамичен свят.– И накрая – разбрахме, че сте номиниран за “Технически директор на годината” от престижното специализирано издание Mobile Europe. Как приемате подобно признание? – Няма да крия, че ми е приятно, защото показва къде стоим ние като компания, а и България като страна на европейската карта на новите технологии. Номинацията е плод на работата на целия технологичен екип в компанията ни и това не са просто “политически коректни” думи, а единствената реалност, която създава успеха. Без екипност нищо не може да се случи в бизнес като нашия, където всяко най-малко нововъведение е плод на стотици комплексни усилия, за да може да достигне до крайния клиент продукт или услуга, съобразени с точните му необходимости.", "date": "2017.05.18", "title": " Радослав Златков, главен технически директор на Виваком: Качеството на една мрежа най-добре се измерва в преживяването на клиентите"}
{"url": "https://trud.bg/%d0%ba%d0%b0%d1%82-%d0%b8%d0%b7%d0%ba%d0%b0%d1%80%d0%b2%d0%b0-%d1%86%d0%b5%d0%bb%d0%b8%d1%8f-%d0%bd%d0%b0%d0%bb%d0%b8%d1%87%d0%b5%d0%bd-%d1%81%d1%8a%d1%81%d1%82%d0%b0%d0%b2-%d0%b7%d0%b0-%d0%be%d1%85/", "text": "Целият състав на „Пътна полиция” в страната ще бъде активизиран и ще осъществява контрол и организация по движението във връзка с абитуриентските балове в страната. Това стана ясно на брифинг в МВР.  „На възловите кръстовища ще има полицаи, които ще ги регулират. Направени са срещи с директори на училища за очертаване на маршрутите на движение”, разясни главен инспектор Росен Рапчев, началник на сектор „Пътен контрол” към Главна дирекция „Национална полиция“.Контрол ще се осъществява с  всички технически средства за видео и звуков запис.„За миналата година имаме над 700 нарушения, допуснати от абитуриенти и водачи, превозвали ги. Най-честите нарушения са неслагане на обезопасителен колан, неправилен превоз на пътници, управление на МПС от неправоспособни водачи, както и управление под въздействие на алкохол и наркотици“, каза още гл. комисар Рапчев.Целият наличен униформен и оперативен състав на СДВР ще бъде ангажиран във връзка с обезпечаването на мероприятията в София, заяви и комисар Борислав Муеров, началник на отдел „Охранителна полиция” в Столична дирекция на вътрешните работи. Той подчерта, че според заявките 124 училища в София ще имат абитуриентски балове, а столицата ще бъде разделена на 4 оперативни района. Най-голямо натоварване ще има в периода от 23 до 28 май.„Мерките, които предприемаме, са насочени към това и тази година да няма пътни катастрофи с абитуриенти, както нямаше и през миналата година“, каза комисар Тенчо Тенев, началник на отдел „Пътна полиция” в СДВР.„Ще има засилено полицейско присъствие в районите на училищата и заведенията, където ще се провеждат баловете. При необходимост ще се регулират възлови кръстовища, където ще преминават автомобилите с абитуриенти. В същото време пътните полицаи ще работят и с мобилните видео системи и ще заснемат нарушенията по Закона за движение по пътищата, които извършват водачите, превозващи абитуриенти”, поясни комисар Тенев.", "date": "2017.05.18", "title": " КАТ изкарва целия наличен състав за охрана на абитуриентските балове"}
{"url": "https://trud.bg/%d0%ba%d1%80%d0%b8%d1%81-%d0%ba%d0%be%d1%80%d0%bd%d0%b5%d0%bb-%d0%bd%d0%b8-%d0%bd%d0%b0%d0%bf%d1%83%d1%81%d0%bd%d0%b0-%d0%bd%d0%b0-52/", "text": "Вокалистът на Саундгардън и Аудиослейв, Крис Корнел, е починал в сряда вечерта, съобщава Си Ен Ен.Изпълнителят е бил на участие в Детройт, част от турнето на Саундгардън, което стартира през април.По думи на запознати със случая, кончината му е била „внезапна и неочаквана“.Кариерата на Корнел започва в Сиатъл през 1984 г. със сформирането на групата Саундгардън, популярна в гръндж движението през 90-те. След разпадането й през 1997 г., Корнел създава Аудиослейв през 2001 г., с помощта на трима бивши членове на Рейдж Агейнст Дъ Мъшин.През 2010 г. Саундгардън се завръща на сцена и малко след това започва отново да прави турнета.Рокаджията Дейв Наваро коментира смътта на Корнел в Туитър: „Трагична и тъжна загуба! Мислите ми са със семейството му тази вечер! Почивай в мир!“", "date": "2017.05.18", "title": " Крис Корнел ни напусна на 52"}
{"url": "https://trud.bg/%d1%80%d0%b0%d0%bd%d0%b5%d0%bd%d0%b8%d1%8f%d1%82-%d0%bf%d1%80%d0%b8-%d1%81%d1%82%d1%80%d0%b5%d0%bb%d0%b1%d0%b0%d1%82%d0%b0-%d0%b2-%d1%81%d0%be%d1%84%d0%b8%d1%8f-%d0%b5-%d1%81-%d0%be%d0%bf%d0%b0%d1%81/", "text": "Мъжът, ранен при , е в много тежко състояние, с опасност за живота.Това съобщиха от УМБАЛ „Св. Анна“–София АД, в чиято реанимация е настанен пострадалия. Той има прострелна рана (сляпо нараняване) в главата. Предстои му спешна операция.Малко след 10.00 часа днес 57-годишен мъж откри стрелба в офис на строителна фирма и уби двама души, а рети беше ранен. Извършителят е задържан от полицията.", "date": "2017.05.18", "title": " Раненият при стрелбата в София е с опасност за живота\t\t\t"}
{"url": "https://trud.bg/%d1%87%d0%b0%d0%b2%d1%83%d1%88%d0%be%d0%b3%d0%bb%d1%83-%d0%b3%d0%b5%d1%80%d0%bc%d0%b0%d0%bd%d0%b8%d1%8f-%d0%b5-%d1%81%d0%b2%d0%be%d0%b1%d0%be%d0%b4%d0%bd%d0%b0-%d0%b4%d0%b0-%d0%b8%d0%b7%d1%82%d0%b5/", "text": "Германия е свободна да изтегли военните си, разположени в турската база Инджирлик. Това обяви турският външен министър Мевлют Чавушоглу, предаде . В началото на седмицата Турция отказа на германски депутати достъп до военната база, където са дислоцирани германски военни като част от ръководената от Вашингтон международна антиджихадистка коалиция.Германският министър на външните работи Зигмар Габриел каза, че Берлин ще поска помощ от САЩ, за да уреди спора си с Турция: „Немислимо е един партньор на НАТО да оказва натиск върху друг. Смятам, че американците ще използват възможностите си за разговор с турската страна за това, че ние трябва да имаме различни отношения, от тези, които имаме в момента“. ", "date": "2017.05.18", "title": " Чавушоглу: Германия е свободна да изтегли военните си от база Инджирлик"}
{"url": "https://trud.bg/%d1%80%d0%b5%d1%88%d0%b0%d0%b2%d0%b0%d1%82-%d0%b4%d0%b0%d0%bb%d0%b8-%d0%b7%d0%b0%d0%b2%d0%be%d0%b4%d1%8a%d1%82-%d0%bd%d0%b0-%d1%86%d0%b2%d0%b5%d1%82%d0%b0%d0%bd-%d0%b2%d0%b0%d1%81%d0%b8%d0%bb%d0%b5/", "text": "Съдът в Крагуевац ще реши днес дали Стъкларският завод в сръбския град Парачин, който е собственост на Цветан Василев, да бъде обявен в несъстоятелност, пише „Данас“.Искането за започването на процедурата за предликвидационно състояние бе взето от съда на 4-ти май по молба на „Veksilum Balkan“, която бе създадена преди три месеци в Чачак, като подразделение на виенския „Vexillum SB“. Тази компания е предявила иск от 47.3 млн. евро. Има подозрения, че зад този иск стои самият Цветан Василев, противоречивият български бизнесмен, издирван от Интерпол, но който работи безпроблемно в Сърбия, съобщава още белградския вестник-Според изданието има съмнения, че двама висши функционери от управляващата партия на премиера Александър Вучич също се борят за превземането на завода. В искането за обявяване в несъстоятелност се посочват редица транзакции на акции от завода в Парачин, които „са се разхождали през 2015 г.“, когато в завода влиза ново ръководство, когато той за втори път е продаден на фирмата „Глас индустри“.В обяснението пише, че дългът се образувал, след като е изтекъл срокът за изплащане на четирите заема на собственика на завода от 2012 и 2013 г. Тези задължения са взети на 25-ти март 2015 г. от известната компания „Ripers limited“ от Вирджинските острови, а пет дни по-късно пристига паричното искане в белградската „Korp investment“.Този договор е прекъснат на 1-ви октомври същата година, в момент когато членовете на Надзорния съвет начело с Милорад Пушич превземат ръководството на завода. 100% участие в „Korp investment“ има фирмата „Митон“, която е собственост на дъщерята на Пушич, а той самият е директор и на двата завода, пише още „Данас“. По този начин акциите отново се връщат на „Ripers limited“, но само ден по-късно те намират нов купувач от Сейшелските острови – „Stagiori limitid“. В началото на тази година те са откупени от „Veksilum Balkan“, която в началото на месец април подава молба за обявяване в несъстоятелност, защото SFC няма възможност за никакви плащания.Интересен факт е, че компанията майка „Vexillum“ във Виена се ръководи от Стефан Бенчев, близък на Цветан Василев, което повдигна подозренията, че зад иска за обявяване в несъстоятелност стои самият Василев.(Превод БГНЕС)", "date": "2017.05.18", "title": " Решават дали заводът на Цветан Василев в Парачин да влезе в ликвидация"}
{"url": "https://trud.bg/%d1%83%d1%87%d0%b5%d0%bd%d0%b8%d1%82%d0%b5-%d0%bf%d0%be%d1%82%d0%b2%d1%8a%d1%80%d0%b4%d0%b8%d1%85%d0%b0-%d0%b1%d0%b8%d1%80%d0%b0%d1%82%d0%b0-%d1%85%d0%b8%d0%b4%d1%80%d0%b0%d1%82%d0%b8%d1%80%d0%b0/", "text": "Пивото и неговите натурални съставки са полезни за балансирания начин на живот и отлично възстановяват организма след физически натоварвания. Около това се обединиха експерти, известни личности и хора, които активно се занимават със спорт, на старта на деветото издание на информационната кампания на Съюза на пивоварите в България (СПБ). Тази година тя е под мотото „Бирата на фокус“, а началото й бе дадено в сряда вечерта на традиционното пролетно парти в изискания „Естерхази бар“ в София.„И тази година продължаваме да информираме потребителите за това какво съдържа и какви са качествата на пивото, както и какво въздействие имат неговите съставки за балансирания начин на живот“, каза Ивана Радомирова, изпълнителен директор на СПБ. Тя изрично подчерта, че заедно с колегите си са изключително последователни в това начинание, защото са убедени, че потребителите трябва да знаят достатъчно не само за всяка категория храна и напитка, а изобщо за всичко, което купуват. По думите й тук се крие разковничето за доброто качество на живота и избора на качествени продукти.„В това отношение винаги трябва да се позоваваме на научни изследвания и такава е целта на нашата кампания, която продължава вече толкова години. Ние търсим пресечна точка между полезното, приятното, забавното и образователното“, обясни тя.Специалните гости на събитието актьорът и водещ Павел Владимиров и актрисата и активна спортистка Силвия Петкова споделиха защо бирата е част от тяхното забързано ежедневие, как пивото допринася за добрата им кондиция, социалния им живот и контакти. Те припомниха, че любимата на мнозина пенлива напитка е със сравнително ниско алкохолно съдържание и ценни хранителни вещества, а според случая – всеки може да избере безалкохолна бира.Добре известно е, че в бирата има само напълно натурални съставки – вода, хмел, малц и пивни дрожди (популярни като бирена мая). Именно благодарение на естествените си суровини, пивото съдържа редица благоприятни за организма вещества, които се запазват при процеса на производство. „Добре е да знаем и какво няма в бирата. В нея няма мазнини, а съдържанието на прости захари е ниско“, обърна внимание Павел Владимиров.В 100 мл. стандартна бира има около 43 калории, а при безалкохолната са само 18. Също така в пивото има вещества, които стимулират имунната система и такива, които ускоряват обмяната на веществата. „Така че умерената консумация на кехлибарената напитка не води до напълняване – то се получава от обилните мезета“, допълни атрактивният водещ. Не само, че от нея не се напълнява, но бирата e богат източник на разтворими фибри – важни за храносмилането и намаляването на нивата на холестерол. Тя съдържа и антиоксиданти – веществата, които противодействат на вредните ефекти от окисляването в човешкия организъм.„Дамите трябва да знаят, че пивото съдържа силиций, който предпазва от остеопороза, като прави костите по-здрави“, обясни Силвия Петкова. Тя не пропусна да отбележи и че последните изследвания отново показват, че комбинацията бира след спорт е изключително добра.Силвия Петкова припомни, че както безалкохолната, така и традиционната бира хидратират организма, тъй като съдържат 92% вода, витамини от група B, соли и основни минерали като калий, силиций, магнезий. „Така че малко биричка след физически упражнения е хем с полезно, хем със супер освежаващо въздействие. А и специалистите го препоръчват, но винаги и само при умерената консумация“, допълни тя.Думите на водещата бяха потвърдени от известния диетолог проф. д-р Донка Байкова. Тя е категорична, че нискоалкохолните бири са изотонични и съдържат необходимите на организма вещества след тренировка. Комбинацията на минералите и витамините в пивото помага за по-бързото възстановяване на водния и електролитен баланс на тялото след физически натоварвания и спомага за изхвърлянето на отпадъчните продукти и млечната киселина от мускулите, което предотвратява крампи и мускулна треска. Тя цитира последната научна публикация по тази тема от международното списание „Изследвания в областта на храненето и науката за храните“, където екип от австрийски учени препоръчват особено безалкохолната бира като подходяща алтернатива на класическите фитнес напитки, именно заради високото съдържание на минерали, съчетано с изотоничен ефект.За проучването съдържанието на минералните соли и въглехидрати в пивото е установено чрез високоефективна течна хроматография и йонна хроматография. Проф. Байкова уточни, че резултатите от изследването напълно подкрепят изводите, до които са достигнали и испанските, английските и българските учени.На финала на елегантното събитие гостите видяха две забавни блиц видеа с участието на Силвия Петкова и Павел Владимиров. В тях младите актьори ни запознават с характеристиките и свойствата на пивото, като се базират на редица научни изследвания. Видеата са част от информационна кампания в социалните мрежи, която Съюзът на пивоварите стартира, за да се запознаят повече хора с качествата на бирата.Освен това всеки, който пожелае, ще може да се включи в специална образователна викторина на страницата във Фейсбук на  и да участва в томбола за 3 награди от по 200 лв. под формата на ваучери за билети за музикални събития от платформата Eventim.", "date": "2017.05.18", "title": " Учените потвърдиха: Бирата хидратира след спорт"}
{"url": "https://trud.bg/%d1%81%d1%82%d0%be%d0%bb%d0%b8%d1%87%d0%bd%d0%b8%d1%82%d0%b5-%d0%be%d0%b1%d1%89%d0%b8%d0%bd%d0%b0%d1%80%d0%b8-%d0%bf%d1%80%d0%b8%d0%b5%d1%85%d0%b0-%d0%bc%d0%b5%d1%80%d0%ba%d0%b8%d1%82%d0%b5-%d0%b7/", "text": "След продължителни дебати столичният общински съвет прие Програмата за управление на качеството на атмосферния въздух в София.„За“ гласуваха 52 общински съветници, „въздържал се“ – трима.Част от идеите в програмата са обновяване на автопарка на градския транспорт, безплатен транспорт в дните с повишено ниво на замърсяване на въздуха, безплатно паркиране на автомобили и хибриди. Сред мерките е и подмяна на отоплителните уреди на социално слаби семейства, които се отопляват с твърдо гориво.Контролът над техническите прегледи на автомобилите ще бъде повишен. В столицата ще бъде изградена и система за ранно предупреждение, която ще показва очакваните нива на замърсяване в столицата предварително.Предвижда се въвеждане на ограничение на скоростта на  от 30 км/ч някои райони на столицата.", "date": "2017.05.18", "title": " Столичните общинари приеха мерките за по-чист въздух\t\t\t"}
{"url": "https://trud.bg/%d0%bc%d0%bd%d0%be%d0%b7%d0%b8%d0%bd%d1%81%d1%82%d0%b2%d0%be%d1%82%d0%be-%d0%be%d1%82-%d0%bc%d0%b0%d0%b3%d0%b8%d1%81%d1%82%d1%80%d0%b0%d1%82%d0%b8%d1%82%d0%b5-%d0%b8%d1%81%d0%ba%d0%b0%d1%82-%d0%b4/", "text": "Магистратската общност изрази категорична позиция изборът на новия състав на Висшия съдебен съвет да е предимно чрез електронно дистанционно гласуване. Това става ясно от подадените заявления на съдии, прокурори и следователи, публикувани на сайта на ВСС.За първи път магистратите избират пряко своите представители във ВСС на принципа един магистрат – един глас. Всеки от имащите право на глас може да избират и метода на гласуване – с хартиена бюлетина в урна, за което ще трябва да дойдат до София през един от уикендите, в които следователите, прокурорите и съдиите ще гласуват или да го направи дистанционно по електронен път.Над 70% от съдиите, които ще избират между 27 кандидати за членове на ВСС, вече са заявили желание да гласуват електронно. Вотът на съдиите ще е в средата на юни. От общо 2237 съдии, 1593 са избрали електронното гласуване.От 444 следователи, които ще гласуват този уикенд, 365 са избрали да го направят по електронен път. Следователите имат един кандидат – настоящият директор на Националната следствена служба Евгени Диков.Над 90% от прокурорите също ще гласуват по електронен път – от 1505 обвинители, 1379 са избрали да гласуват дистанционно. Кандидатите за прокурорската колегия са 12.“Системата притежава достатъчна устойчивост, защита и стабилност за извършване на процесите по гласуването, верификацията и публикуването на крайните резултати от избора”, пише в становище доц. Радослав Йошинов, директор на Лабораторията по телематика към БАН, който е извършил експертиза на системата. Независимият експерт е категоричен, че електронното гласуване в конкретния случай е по-сигурен и защитен от евентуално хартиено гласуване.“Системата отговаря на изискването на тайна на вота, като след успешен вход в системата, подадените данни не се свързват с тези от талона, т.е. те стават напълно анонимни”, пише в становище и доц. Росен Радонов, представител на Техническия университет в София, който също е извършил преглед на сигурността на системата за електронно гласуване. И Радонов смята, че електронното гласуване е по-сигурно от хартиения вот.", "date": "2017.05.18", "title": " Мнозинството от магистратите искат да гласуват по електронен път за нови членове на ВСС\t\t\t"}
{"url": "https://trud.bg/%d1%81%d0%b2%d0%b8%d1%85%d0%b0-3-400-%d0%bb%d0%b2-%d0%be%d1%82-%d0%b6%d0%b8%d0%bb%d0%b8%d1%89%d0%b5-%d0%be%d1%82-%d0%ba%d0%be%d0%be%d0%bf%d0%b5%d1%80%d0%b0%d1%86%d0%b8%d1%8f-%d1%81%d0%b0-%d0%b8/", "text": "Три взломни кражби, станали през изминалото денонощие, разследват великотърновските криминалисти. 3 400 лв. са били откраднати от жилище в областния град. Престъплението е извършено вчера, като на местопроизшествието е извършен оглед.Техника и инструменти свили неизвестни до момента апаши от стопанския двор в с. Добри дял. Кражбата станала вчера, чрез срязване на оградна мрежа.325 литра препарат за растителна защита липсва пък от двора на кооперацията в с. Орловец. Престъплението е извършено в периода 16-17 май. На местопроизшествието е извършен оглед. По трите случая са образувани досъдебни производства.", "date": "2017.05.18", "title": " Свиха 3 400 лв. от жилище, от кооперация са изчезнали 325 литра пестициди"}
{"url": "https://trud.bg/%d0%b2%d1%8a%d0%b7%d1%80%d0%b0%d1%81%d1%82%d0%bd%d0%b0-%d0%b6%d0%b5%d0%bd%d0%b0-%d0%b8-%d0%bd%d0%b5%d0%b8%d0%bd-%d0%ba%d0%be%d0%bb%d0%b5%d0%b3%d0%b0-%d1%81%d0%b0-%d0%b6%d0%b5%d1%80%d1%82%d0%b2%d0%b8/", "text": "Жена на 63 г. и мъж на 38 г. са жертвите при , научи „Труд“.  е на 35 г.Както съобщихме по-рано, трагедията се разигра малко преди 11 ч в офис на строителна фирма в кв. „Витоша“.МВР съобщи, че за стрелбата е задържан 57-годишен мъж. Името му е Драгомир Д. По неофициални данни той и другите трима са колеги. Какво е причинило кървавата баня, още не е известно.Очаквайте подробности.", "date": "2017.05.18", "title": " Възрастна жена и неин колега са жертвите на стрелбата в София (СНИМКИ)"}
{"url": "https://trud.bg/%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d0%b2%d1%81%d0%b5%d0%ba%d0%b8-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d1%81%d0%bf%d0%b0%d0%b7%d0%b2%d0%b0-%d0%b7%d0%b0%d0%b4%d1%8a/", "text": "Всеки трябва да спазва задълженията си, за да има ред и да бъдат гарантирани сигурността и комфортът на туристите в Слънчев бряг. Нашата цел е в рамките на този мандат да започне да се променя обликът на курорта. Това каза министърът на туризма Николина Ангелкова по време на среща с представители на туристическия бранш в Слънчев бряг днес. На срещата присъства и вицепремиерът Валери Симеонов.Министърът подчерта, че статутът на националните курорти е специфичен. „Необходимо е да има еднакви правила, свързани с инфраструктурата, благоустройството, рекламата, разходването на средствата“, посочи Ангелкова.„Мога да ви уверя, че както сме коментирали и по време предишни срещи, ще продължим с премахването на незаконните обекти. Ако обстоятелствата го налагат, ще бъдат и затваряни, за да не се извършва търговска дейност“, подчерта министър Николина Ангелкова.Тя каза още, че „туризмът е ключов сектор, затова за нас топ приоритет е изграждането на четирилентовия път Бургас-Слънчев бряг“. По думите й всички процедури са в достатъчно напреднал етап, за да може скоро да стартира работа по отсечката.Николина Ангелкова коментира, че един от най-големите проблеми е липсата на квалифицирани кадри. В тази връзка тя съобщи, че миналата седмица на среща с министъра на труда и социалната политика Бисер Петков е предложила техническото време за регистрация на сезонни работници от трети страни за работа в страната до 90 дни да бъде намалено. Ще бъде създадена организация за по-бързото обработване на документите и регистрацията да се извършва в по-кратък срок от нормативно заложения, който е 15 дни.", "date": "2017.05.18", "title": " Ангелкова: Всеки трябва да спазва задълженията си, за да има ред и сигурност за туристите в Слънчев бряг"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b0-%d0%bc%d0%b0%d0%bd%d0%b5%d0%b2-%d0%b6%d0%b8%d0%b2%d0%be%d1%82-%d0%b2-%d1%81%d0%b2%d0%b5%d1%82%d0%bb%d0%b8%d0%bd%d0%b0%d1%82%d0%b0/", "text": "Художникът Никола Манев изрича афоризма: „Светлината е пъпната връв, която ни свързва с Вечността.“Ще прочетете тази универсална мисъл в новата луксозна монографична книга „Пленникът на светлината“ написана от Елка Няголова и Валерий Пощаров. Изданието е на Икономическия университет във Варна, получил като дарение 30 картини от именития ни художник. Текстът проследява биографично пътя на Манев, зад голите факти грее душата на артиста – семейството, превратностите, любовите, криволиците на вдъхновението, способността да се учиш от класиците и да останеш уникално свой. Той е българинът, подредил 165 изложби в Европа, Америка и Северна Африка. Никола Манев не просто е патриот космополит, маршрутът Париж – Чирпан му дава размах да бъде гражданин на света.Ето как определят авторите на книгата тази междунационална идентичност: „Съдбата му се е превърнала в кръстовище без светофари, на което се срещат за кратко или по-дълго знакови личности – Марк Шагал и Ив Монтан, Апостол Карамитев и Людмила Живкова, учителят Васил Стоилов и колекционерът меценат Жорж Екли, оня „Малък принц“ Коцето Казански и приятелите художници Стоимен Стоилов, Лъчезар Ошавков, Анди Лекарски…“На страниците на това чудо на полиграфията греят най-известните картини на Манев – „Земя от сънища“, „Каньонът“, „Поднебесен град“, „Странната планета“, „Материя на светлината“, „Нощ над Венеция“, „Дървото на живота“, „Прераждане на светлината“, „Огледални пирамиди“, „Домът на Минерва“, „Триумф на светлината“, „Залез над Париж“, „Магични огледала“, „Везувий“, „Селения“.В още над 50 цветни изображения ще видите архивни снимки, репортажни моменти от откриване на негови изложби, приятелства с велики хора на изкуството, с известни политици, ценители на изкуството. Елка Няголова и Валерий Пощаров умеят да разказват увлекателно – от битовите подробности до академичния изкуствоведски анализ – за тази амалгама от бохемски начин на живот и високо изкуство, която е еманация на личността Никола Манев. Ще разберем и как се отнасят големите европейски нации към хората на изкуството, как меценатите във Франция успяват да оценят таланта… За да си зададем отново въпроса защо у нас вече 28 години творческите личности във всички жанрове на изкуството са пренебрегнати и какво неоценимо богатство за родната култура са хора като Манев.В предговора четем: „Приятелството ни датира от 1982 г. И за да е толкова дълго и истинско, навярно немалка роля има „кръстникът“ му. А това беше поетът Любомир Левчев. Красиво е, че сега и той очаква с трепет тази книга. Да обозреш в писани редове живота и личността на Манев, е все едно да вкараш Ниагарския водопад в бутилка! Но това е видимата и „осветена“ страна на художника. Мнозина ще преоткрият уж познатия Никола Манев и ще го видят в неговата дълбочинна същност.“ Финалните страници събират оценките за творчеството на художника, дадени от Ален Боске и акад. Антон Дончев, както и фотоси от приятелствата му със Светлин Русев, Георги Калоянчев, Георги Йорданов, Емил Стойчев, Стоимен Стоилов, Любомир Левчев, Димитър Киров, Богдана Карадочева и Стефан Димитров и още десетки представители на родния артистичен елит.Премиерата е днес, 18 май от 18 ч. в галерия „Академика” на Икономическия университет във Варна.", "date": "2017.05.18", "title": " Никола Манев – живот в светлината\t\t\t"}
{"url": "https://trud.bg/%d0%bd%d0%b7%d0%be%d0%ba-%d0%bd%d1%8f%d0%bc%d0%b0-%d0%bd%d0%b0%d0%bc%d0%b0%d0%bb%d0%b5%d0%bd%d0%b8%d0%b5-%d0%bd%d0%b0-%d0%bf%d0%b0%d1%80%d0%b8%d1%82%d0%b5-%d0%b7%d0%b0-%d0%bd%d0%b0%d0%bf%d1%80%d0%b0/", "text": "Няма намаление на средствата, определени за направления, за второто тримесечие на годината. Това съобщиха от НЗОК след като по-рано днес заместник-председателят на Българския лекарски съюз, д-р , че здравната каса е отпуснала този месец около 20 процента по-малко направления на личните лекари.Според НЗОК това твърдение не отговаря на истината. Некоректността на информацията се потвърждава от справките в информационната система на институцията за отпуснатите направления за първото и за второто тримесечие на т.г. за изпълнителите на първична извънболнична медицинска помощ (ПИМП) и за специализирана извънболнична медицинска помощ (СИМП), категорични са от касата.От НЗОК публикуваха и таблица с конкретните суми:", "date": "2017.05.18", "title": " НЗОК: Няма намаление на парите за направления"}
{"url": "https://trud.bg/%d0%ba%d1%80%d0%b0%d1%81%d0%b8%d0%bc%d0%b8%d1%80-%d0%ba%d0%be%d0%bd%d0%be%d0%b2-%d0%be%d0%b3%d0%bb%d0%b0%d0%b2%d0%b8-%d0%b2%d1%80%d0%b5%d0%bc%d0%b5%d0%bd%d0%bd%d0%be-%d1%80%d0%b0%d0%b9%d0%be%d0%bd/", "text": "Заместник-окръжният прокурор на Варна Красимир Конов ще изпълнява временно функциите на административен ръководител на Районната прокуратура в града, съобщиха от пресцентъра на Апелативната прокуратура.Постът бе овакантен, след като главният прокурор Сотир Цацаров „заточи“ титулярката Цветанка Гетова във Видин заради образуваните срещу нея две дисциплинарни производства – за оказване на натиск на свидетел по досъдебно производство и за употреба на алкохол в работно време.Конов ще изпълнява длъжността за срок от 3 месеца, след като бе командирован в районното обвинение със заповед на окръжния прокурор Владимир Чавдаров.", "date": "2017.05.18", "title": " Красимир Конов оглави временно Районна прокуратура-Варна"}
{"url": "https://trud.bg/%d0%bd%d1%8f%d0%bc%d0%b0-%d0%b7%d0%b0%d0%bc%d1%8a%d1%80%d1%81%d0%b5%d0%bd%d0%b8-%d1%80%d0%b5%d1%87%d0%bd%d0%b8-%d0%ba%d0%be%d1%80%d0%b8%d1%82%d0%b0-%d0%b2%d1%8a%d0%b2-%d0%b2%d0%b5%d0%bb%d0%b8%d0%ba/", "text": "Експерти на РИОСВ-Велико Търново провериха изпълнението на предписанията до кметовете на общини от Великотърновска и Габровска област за почистване на отпадъци от речните корита и прилежащите им територии. Извършени са 24 проверки на реки и дерета в 41 населени места в обхвата на РИОСВ.Проверени са участъци от поречията на реките Росица, Пещерска, Елия, Янтра, Белица, Джулюнска, Лефеджа, Златаришка, Каменица, Стара река, Еленска, Бързица, Мийковска, Тревненска, Станчев Ханска, Дряновска, Лопушница, Видима и Боазка и прилежащите им земи.Проверките установиха, че предписанията са изпълнени в срок. Общинските администрации са предприели мерки и са почистили 21 участъка.Всички общини на територията на РИОСВ – Велико Търново са възприели и изпълнили заповедта на министъра на околната среда и водите, относно извършване на огледи на реките и прилежащите им земи и почистване на речните корита при евентуални замърсявания с отпадъци.", "date": "2017.05.18", "title": " Няма замърсени речни корита във Великотърновско и Габровско"}
{"url": "https://trud.bg/%d1%82%d0%b5%d0%b0%d1%82%d1%80%d0%b0%d0%bb%d0%bd%d0%b8%d1%8f%d1%82-%d1%84%d0%b5%d1%81%d1%82%d0%b8%d0%b2%d0%b0%d0%bb-%d1%82%d0%b0%d1%80%d0%b0-%d1%80%d0%b0-%d0%b1%d1%83%d0%bc%d0%b1%d0%b8%d1%8f/", "text": "Стотици жители и гости на Благоевград станаха част от магията и посланието на V юбилейно издание на театралния фестивал „Тара-ра-бумбия“ с „Животът е прекрасен“. Спектакълът на Александър Морфов по „Самоубиецът“ и произведения на Николай Ердман предизвика двуполюсни чувства в зрителите. Редуваха се смях през сълзи, съчувствие, снизхождение, обич, вяра, ярост.Звездният актьорски състав на Народен театър „Иван Вазов“ пренесе публиката в дома и живота на Семьон Семьонович Подсекалников, който ненамерил своята цел в живота, решава да се самоубие. Въпросът,предизвикателство към публиката бе- „За какво?“ Сред зрителите в седмата вечер от театралния фестивал „Тара-ра-бумбия“ бяха председателят на Общински съвет- Благоевград Радослав Тасков, заместник- кметът по култура и хуманитарни дейности в Община Благоевград Христина Шопова, секретарят на Община Благоевград София Янчева, директорът на дирекция „Правно- нормативно обслужване“ Антония Методиева, представителите на културни институции, учебни заведения, граждани.С бурни аплодисменти завърши спектакъла „Животът е прекрасен“. Именно за ролите си в него, с номинации „Икар“ през 2013 година са отличени за „Режисура“ – Александър Морфов, с награда „Икар“ за „Водеща мъжка роля“ – Камен Донев за ролята на Семьон Семьонич . Номинации „Аскер“ през 2012 за „Водеща женска роля“ получава Светлана Янчева за ролята на Серафима, а награда „Аскеер `2012” за „Водеща мъжка роля“ – Камен Донев за ролята на Семьон Семьонович Подсекалников.Наградата на Обществото на независимите театрални критици получава Светлана Янчева за ролята й на Серафима Илинична. Категорично обаче награда заслужават и цялостният актьорски образ на Камен Донев, Рени Врангова, Светлана Янчева, Пламен Пеев, Албена Колева, Руси Чанев, Стефания Колева, Теодор Елмазов, Дарин Ангелов, Деян Ангелов, Валентин Танев, Павлин Петрунов, Биляна Петринска, Йордан Петков, Емил Марков, Стефан Къшев, Валери Сегменски, Любомир Петкашев, Вяра Табакова, превъплътили се в различни персонажи.По думите на публиката всеки един от тях изгражда спектакъла и го прави завършен. След края на постановката, зрителите на „Тара-ра-бумбия“ и верни театрални любители споделиха, че „Животът е прекрасен“ събужда много въпроси, които ще отекват дълго. Те бяха категорични, че не само са очаровани, но и отново биха гледали спектакъла, който е съвкупност от актьорска игра, богат декор, провокативни решение на режисьор, сценограф, в лицето на Никола Тороманов и музика – Асен Аврамов.", "date": "2017.05.18", "title": " Театралният фестивал „Тара-ра-бумбия“ предаде своето послание към публиката – „Животът е прекрасен“"}
{"url": "https://trud.bg/%d1%85%d0%b2%d0%b0%d0%bd%d0%b0%d1%85%d0%b0-17-%d0%b3%d0%be%d0%b4%d0%b8%d1%88%d0%b5%d0%bd-%d0%b8%d0%bc%d0%b0%d0%bd%d1%8f%d1%80-%d0%ba%d1%80%d0%b0%d0%b9-%d1%80%d0%b0%d0%b7%d0%ba%d0%be%d0%bf%d0%ba%d0%b8/", "text": "17-годишен е задържан в полицията за продажба на археологически обекти, културно-исторически ценности в центъра на София.След получен сигнал, на 9 март е проведена полицейска операция, при която в района на метростанция „Сердика”, където се намират и разкопките на древна Сердика при Ларгото, столични полицаи са задържали 17-годишен младеж. Установено било, че той живее без адресна регистрация на територията на София – област.При последвалите процесуално-следствени действия у младежа били открити 13 метални предмета, съобщиха от МВР.По случая било образувано досъдебно производство, а непълнолетният- задържан с полицейска мярка за 24 часа. Резултатът от изготвената експертна справка показал, че иззетите предмети са движими археологически обекти и културно-исторически ценности по смисъла на закона за културното наследство. Материалите по случая са изпратени в Софийската градска прокуратура с мнение за налагане на възпитателни мерки по Закона за борба с противообществените прояви на малолетни и непълнолетни, съгласно чл. 61 от НК.", "date": "2017.05.18", "title": " Хванаха 17-годишен иманяр край разкопките при Ларгото в София"}
{"url": "https://trud.bg/%d1%88%d0%b0%d0%bc%d0%bf%d0%b8%d0%be%d0%bd%d0%b8-%d0%bf%d0%be%d0%b4%d0%bf%d0%b8%d1%81%d0%b2%d0%b0%d1%82-%d0%ba%d0%bd%d0%b8%d0%b3%d0%b8-%d0%bd%d0%b0-%d0%bf%d1%80%d0%be%d0%bb%d0%b5%d1%82%d0%bd%d0%b8/", "text": "Световните и олимпийски шампиони Стефка Костадинова и Валентин Йорданов ще раздават автографи веднага след откриването на Пролетния базар на книгата на 23 май, насрочено за 11 ч. в централното фоайе на НДК.Точното място на срещата с феновете вече е известно – щанд 106 на „Книгомания“, където може да се намерят книгите албуми „209: Да прескочиш света“ и „Всичко е борба“ . В тях със снимки и текст е разказано най-важното от живота и кариерата на тези двама изключителни български спортисти. Албумите ще станат още по-ценни, когато ги подпишат Стефка Костадинова и Валентин Йорданов.Сред най-новите интересни предложения на издателството на панаира в НДК ще е наръчникът на Христо Стоичков „Как да печелим във футбола: 88 съвета от номер 8“. Според Лионел Меси в тази книга е събрано „най-важното за футбола на едно място“, а Жозе Моуриньо добавя: „Когато прочетете съветите на Стоичков, вече сте много по-близо до победата“. Четивото е почти задължително за всички, които навлизат в играта и гонят високи цели. Самият Христо Стоичков ще дойде в София за официалната премиера на книгата и за раздаване на автографи на 14 юни.Сред другите акценти на „Книгомания“ на панаира са илюстрованата биография на футболния гений Лионел Меси – „Месиграфика“, мемоарите на „голямата актриса на малките роли“ Надя Тодорова „Един живот в пет тетрадки“ и новата голяма илюстрована енциклопедия „Наука“ . За първи път на нашия пазар се появява и преведеното на български оригинално издание „Играй с LEGO. Вдъхни живот на блокчетата“ от Даниел Липковиц. Тази книга съдържа модели, идеи и съвети за по-добро сглобяване, а също и LEGO предизвикателства за игри с приятели.", "date": "2017.05.18", "title": " Шампиони подписват книги на Пролетния базар в НДК\t\t\t"}
{"url": "https://trud.bg/%d0%b3%d0%b0%d0%bb%d1%8a%d0%bf-%d0%ba%d0%b0%d0%b1%d0%b8%d0%bd%d0%b5%d1%82%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-3-%d0%b7%d0%b0%d0%bf%d0%be%d1%87/", "text": "Кабинетът „Борисов 3“ започва своята работа при 32% доверие. Числото е около познатите нива от предходния мандат. Това показва проучване на „Галъп интернешънъл“.Недоверието засега е на равнище от 55% и е малко по-ниско от обичайните в последните години стойности над 60%. Това дава на новия кабинет известен начален комфорт, макар и малък на фона на предишни исторически периоди.Данните са от Политическия и икономически индекс на „Галъп интернешънъл“ – ежемесечното националнопредставително изследване лице в лице. Теренът на изследването в последната вълна е между 4 и 11 май с интервюирани 819 души в цялата страна. Изследването е финансирано от „Галъп интернешънъл“.По традиция у нас негативните оценки за институциите надвишават позитивните. В началото на нов мандат обаче ситуацията винаги е по-благоприятна. В идните седмици и месеци стартовият кредит на доверие на кабинета „Борисов 3“ ще може да се установи с по-голяма точност, тъй като обществото тепърва ще свиква със смяната във властта и ще формира началните си впечатления от нея.Служебното правителство е успяло да внесе известно успокоение – недоверието в правителството е слязло от нивата над 60% от края на предходния мандат „Борисов“ до нива от около и над 50%. Същата тенденция личи и по стойностите доверие в парламента. И там с идването на служебното правителство, отношението към институцията на Народното събрание става по-благосклонно – отрицателните оценки „слизат“ от нива над 70% в края на предходния мандат до нива чувствително под 70%. Парадоксално, тези по-благоприятни стойности на одобрение в парламента идват в период, когато той на практика отсъства.Новият парламент стартира с 24% доверие и 66% недоверие. Това са сравнително благоприятни числа – на фона на последните години. Разбира се, запазва се цялостната тенденция на подчертан негативизъм към дейността на Народното събрание. И тук по правило в началото на всяко ново управление, доверието традиционно нараства, но тъй като този път липсва сериозна промяна в лицата, стойностите не показват драматични промени. Големите надежди обикновено идват и с нови лица в политиката.В началото на май 30% са оптимисти за посоката на развитие на страната, 53% са песимисти. Макар песимизмът по традиция да преобладава, като че ли в последните месеци и години има укрепване на позитивните оценки.", "date": "2017.05.18", "title": " „Галъп“: Кабинетът „Борисов 3“ започва своята работа при 32% доверие"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%bf%d0%be%d0%b5-%d0%ba%d0%b0%d0%b7%d1%83%d1%81%d0%b0-%d1%81-%d1%80%d0%b5%d1%81%d1%82%d0%b8%d1%82%d1%83%d0%b8%d1%80/", "text": "Софийска градска прокуратура (СГП) започна проверка по линия на надзора за законност на Общинска служба по земеделие – Панчарево във връзка с постъпили сигнали от кмета на София – Йорданка Фандъкова и от Министерство на земеделието.Вчера стана ясно, че  част от метростанцията в „Младост 3“ е частна собственост след меко казано подозрително връщане на земеделска земя в реални граници. Поземлената комисия е върнала терена на човек, който е имал реституционни претенции. В общината разбират, че не са собственици на земята, постфактум.Проверката има за цел да установи дейността на Поземлената комисия относно извършените реституции в района на община „Младост“. В нея попада и случаят с реституирания имот, в който се намира входа на метростанция, съобщиха от държавното обвинение.Проверката е възложена за извършване на СДВР и е с едномесечен срок.", "date": "2017.05.18", "title": " Прокуратурата пое казуса с реституираната метростанция"}
{"url": "https://trud.bg/550-%d0%b0%d0%b1%d1%81%d0%be%d0%bb%d0%b2%d0%b5%d0%bd%d1%82%d0%b8-%d0%be%d1%82-%d1%82%d1%80%d0%b8-%d1%84%d0%b0%d0%ba%d1%83%d0%bb%d1%82%d0%b5%d1%82%d0%b0-%d0%bd%d0%b0-%d0%b2%d1%82%d1%83-%d0%bf%d0%be/", "text": "Три тържествени церемонии по връчване на дипломите на абсолвентите от Историческия факултет, Философския факултет и Филологическия факултет ще се проведат утре във ВТУ „Св.св. Кирил и Методий”.Историческият факултет връчва дипломите от 11,00 ч. в аулата. По същото време, но в пети корпус, в зала БИЦ, ще бъдат раздадени и дипломите на абсолвентите от Философския факултет.От 13,30 ч. в аулата ще бъде церемонията на Филологическия факултет.Ректорът проф. д-р Христо Бонджолов ще приветства абсолвентите от Историческия и Филологическия факултет, а чл.-кор. проф. д.ф.н. Стоян Буров, зам.-ректор по учебната дейност – завършващите студенти от Философския факултет.Преди раздаването на дипломите, в Историческия факултет от 10,30 ч. в зала 539 ще бъде открит новият кабинет за докторантски практики. Кабинетът е оборудван с любезното съдействие на A Data Pro, водеща компания в информационните услуги. На откриването ще присъстват ректорът проф. д-р Христо Бонджолов, проф. д.и.н. Иван Тютюнджиев – декан на Историческия факултет, инж. Олег Божанов – главен секретар на Университета, както и представители на A Data Pro. 220 души са абсолвентите със степен „бакалавър“ и „магистър“ от випуск 2016 на Историческия факултет от четирите акредитирани научни направления: „Педагогика на обучението по…“; „История и археология“;„Социология, антропология, науки за културата“ и „Науки за Земята“ (география). Завършващите бакалавърска степен са от 8 действащи специалности (редовно и задочно обучение): Археология, География, Етнология, История, История и география, История и философия, История и чужд език и Културен туризъм.Първенецът на випуска Виктория Ивелинова Вълчева, специалност „Археология“, ще бъде наградена със сребърен медал на Факултета, а на изявени абсолвенти от всички специалности ще бъдат връчени книги от Декана на Факултета проф. д.и.н. Иван Тютюнджиев.По време на церемонията дългогодишният преподавател в катедра „География“ доц. д-р Васил Дойков, по решение на Академичния съвет на Великотърновския университет, ще получи инсигниите на званието „Почетен професор на Историческия факултет“ за популяризирането на географската наука, преподавателската му работа и дейността му за издигане престижа на Факултета.Във Философския факултет своите дипломи от випуск 2015/2016 ще получат 101 бакалаври (редовно и задочно обучение) от професионалните направления: Психология, Политически науки и Философия. 51 от абсолвентите на Философския факултет завършват с отличен успех. Чл.-кор. проф. д.ф.н. Стоян Буров, зам.-ректор по учебната дейност, ще приветства завършващите студенти от Философския факултет и ще им връчи дипломите.Филологическият факултет ще връчи дипломите на близо 230 абсолвенти с бакалавърска и магистърска степен в специалностите Приложна лингвистика с първи език английски, немски,френски, испански и руски език и като втори 13 чужди езици по избор; Българска филология, Английска, Френска, Немска и Руска филология; Връзки с обществеността; Журналистика; Славистика; Балканистика; Български език и история; Български език и география; магистърски програми по Транслатология (с английски, немски, френски, испански, руски, славянски и балкански езици) и Конферентен (устен) превод с английски език; по Българска литература и култура; Български език като чужд и други.С отличен успех са 36 студенти, завършили бакалавърска степен, а отличниците-магистри са 22. В церемонията ще участва и проф. д-р Христо Бонджолов, ректор на Великотърновския университет, който ще приветства завършилите филолози и ще връчи дипломите на отличниците.На тържеството ще присъстват ръководителите на катедри и преподаватели от Филологическия факултет, както и представители на бизнеса от партниращи си с Великотърновския университет фирми, които осигуряват стажове, практики и работни места за студентите от Филологическия факултет.Д-р Руксандра Ламбру, дългогодишен лектор по румънски език във Великотърновския университет, е удостоена с Почетната грамота на Ректора за нейните заслуги и принос в академичния живот на Университета и за издигане на неговия авторитет.", "date": "2017.05.18", "title": " 550 абсолвенти от три факултета на ВТУ получават своите дипломи"}
{"url": "https://trud.bg/%d0%b8-%d1%80%d0%b8%d0%be-%d1%84%d1%8a%d1%80%d0%b4%d0%b8%d0%bd%d0%b0%d0%bd%d0%b4-%d0%b8%d0%b4%d0%b2%d0%b0-%d0%bd%d0%b0-14-%d1%8e%d0%bd%d0%b8/", "text": "Бербатиньо и Риориньо. Това не са бразилци, а ще играят на 14 юни на стадион „Васил Левски“.Димитър Бербатов обяви бившия си съотборник Рио Фърдинанд от „Манчестър Юнайтед“ за звездния благотворителен двубой срещу фондацията на Луиш Фиго. Сега двамата често се изявяват в телевизионните студиа из Острова.„Постоянно ми обясняваше колко е техничен и накрая си измислихме прякори Бербатиньо и Риориньо – написа Бербатов във фейсбук. – Той е един от най-интелигентните защитници, с които съм играл. Винаги беше, където трябва и четеше играта със затворени очи.“Фърдинанд е шесткратен шампион на Англия с „Манчестър Юнайтед“. Когато сър Алекс Фъргюсън го купи през 2002 година от „Уест Хем“ за 27 милиона лири, стана най-скъпият защитник в света. С „Юнайтед“ Фърдинанд спечели и Шампионската лига през 2008 година.", "date": "2017.05.18", "title": " И Рио Фърдинанд идва на 14 юни"}
{"url": "https://trud.bg/%d0%b3%d0%b0%d0%b1%d1%80%d0%be%d0%b2%d1%81%d0%ba%d0%b8%d1%8f%d1%82-%d1%81%d1%8a%d0%b4-%d0%be%d1%82%d0%bc%d0%b5%d0%bd%d0%b8-%d0%be%d0%b1%d1%89%d0%b8%d0%bd%d1%81%d0%ba%d0%b8-%d1%80%d0%b0%d0%b7%d0%bf/", "text": "Административен съд Габрово уважи подаденият от Районна прокуратура – Севлиево протест, касаещ отмяна на разпоредби на Наредбата за условията и реда за престой и паркиране на МПС на територията на Община Севлиево.В протестът Районна Прокуратура – Севлиево обжалва чл. 3 ал.2 и 3, чл.4 ал.1 т.1, чл.11 ал.1, ал.2 и ал.3, чл.15 ал.1 и ал.2, чл.31 ал.1 и ал.2, чл.32 ал.1 от Наредбата за условията и реда за престой и паркиране на пътни превозни средства на територията на град Севлиево, приета с Решение №285 от 15.11.2016г. на Общинския съвет в Севлиево, тъй като тези норми противоречат на други такива от акт с по-висока степен – Закона за движение по пътищата и Закон за пътищата. Актът е издаден от Общински съвет Севлиево извън кръга на правомощията му и при неправилно приложение на материалния закон.Протестираните от прокуратурата текстове от наредбата като незаконосъобразни са свързани с правомощията за определянето на местата за платеното паркиране на територията на гр.Севлиево, както и тези с режим кратковременно платено паркиране – „Синя зона”.При съпоставка на текстовете от ЗДвП и от Наредбата се установява, че санкцията, предвидена в Наредбата е по-тежка в сравнение с тази в Закона. В Наредбата е предвидено налагане на глоби в размер от 50 до 250 лева, като в Закона тези нарушения се санкционират с глоби от 50 лева до 200 лева за всички лица, като законът не прави разлика между физически, юридически лица и еднолични търговци, което отново създава противоречие със записаното в Наредбата – „.. .имуществена санкция от 100 лева до 500 лева за еднолични търговци и юридически лица”. Предвиждането на допълнителен критерий измежду кръга на санкционираните лица и то с глоби по-високи от нормата на закона, прави тази разпоредба от Наредбата в явно противоречие и несъответствие със текста от акта от по-висока степен и следва да бъде обявена за нищожна.По сходен начин противоречи и нормата от Наредбата, където е заложена санкция за паркиране върху специално обозначено място, обслужващо хора с трайни увреждания в размер от 50 до 250 лева за физически лица и от 100 до 500 лева за еднолични търговци и юридически лица.Това също е в противоречие с ЗДвП, където е определена санкция – глоба в размер на 200 лева, като отново законът не въвежда допълнителни критерии за кръга на нарушителите.При санкциите за повреждане на пътен знак, указателна табела или друго съоръжение, поставено за вертикална пътна сигнализация, са определени глоби от 50 лева до 500 лева, като санкцията е по-ниска от предвидената в Закона за движение по пътищата.Поради това съдът е уважил протестът на прокуратурата, като е обявил за нищожни атакуваните текстове от НАРЕДБА като противоречащи на норми от актове с по-висока степен.", "date": "2017.05.18", "title": " Габровският съд отмени общински разпоредби за престой и паркиране в Севлиево"}
{"url": "https://trud.bg/%d0%b2%d0%b5%d0%bb%d0%b8%d0%ba%d0%be-%d1%82%d1%8a%d1%80%d0%bd%d0%be%d0%b2%d0%be-%d1%89%d0%b5-%d0%be%d1%82%d0%b1%d0%b5%d0%bb%d0%b5%d0%b6%d0%b8-%d1%82%d1%8a%d1%80%d0%b6%d0%b5%d1%81%d1%82%d0%b2%d0%b5/", "text": "Велико Търново ще отбележи тържествено 24 май – Ден на българската просвета и култура и на славянската писменост. В 10,30 ч. сутринта от площад „Велчова завера” над 700 ученици и възпитаници на детските градини ще се включат в празнично шествие, което ще продължи до сградата на Общината. Младите великотърновци ще носят потрети на светите братя Кирил и Методий, на техните ученици и последователи, на бележити дейци на науката, образованието, културата и изкуствата от старопрестолния град и България. Участие ще вземат също студенти и преподаватели от Великотърновския университет.По същото време в ритуалната зала на Общината кметът Даниел Панов ще се срещне с културни и образователни деятели, общественици и изявени великотърновци. В 11, 15 ч. Даниел Панов ще произнесе празнично слово и ще награди носителя на общинската награда за завършен гимназиален етап на обучение „24 май“. Отличието ще бъде връчено на Васил Иванов – изявен зрелостник и отличник от Природоматематическа гимназия „Васил Друмев”. Кандидатурата му бе гласувана от специално назначена комисия, председателствана от заместник-кмета Ганчо Карабаджаков.Кратката церемония ще се състои на сцената пред Община Велико Търново. На същото място ще бъдат представени тазгодишните носители на общинската награда „Култура”. В категорията за ярки постижения приза ще получи проф. Сава Василев, а в раздела за творчески изяви – актьорът Иван Митев. Програмата ще продължи с празничен благослов и концерт. В 21,00 ч. на площад „Цар Асен I” ще бъде излъчен аудиовизуалният спектакъл „Царевград Търнов – звук и светлина”.Във връзка със събитията, временно ще бъде променена организацията на движението – от 9,30 ч. на 24 май до 12,00 ч. ще бъдат затворени площад „Велчова завера”, улиците „Стефан Стамболов” и „Независимост”. Забраната за движение по улица „Васил Левски” ще важи от 9,30 ч. до 14,00 ч. Затворен ще бъде и площад „Цар Асен I” – за времето от 20,45 до 21,30 ч.", "date": "2017.05.18", "title": " Велико Търново ще отбележи тържествено Деня на българската просвета и култура"}
{"url": "https://trud.bg/%d0%b2%d0%b8%d0%ba%d0%bd%d0%b0%d1%85%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d0%b2-%d0%b4%d0%b5%d1%82%d1%81%d0%ba%d0%b0-%d1%8f%d1%81%d0%bb%d0%b0-%d0%b7%d0%b0%d1%80%d0%b0%d0%b4%d0%b8-%d0%b7/", "text": "Зашито в джоба на момченце записващо устройство предизвика скандал в детска ясла „Иглика“ във Варна, в който бе намесена и полицията.На 17 май в 11 часа детегледачка открила предмета у малкия Виктор. Директорката алармирала общината, а оттам и полицията. Служители на Трето РУ отишли в яслата, прибрали устройството и снели показания от персонала. Родителите на Виктор обаче узнали за инцидента чак в 16 часа, когато баба му отишла да го вземе. Наложило се и те да дават показания, тъй като по указание на прокурор по случая била образувана полицейска проверка.„Обясниха ми, че устройството можело да е заплаха за децата, затова викнали униформени, вместо първо да потърсят мен. Все едно съм терорист и съм поставила бомба! Това се прави за назидание, за да не смеят други родители да слагат записвачки“, възмутена бе майката на Виктор – Мария Бадинова.Пред „Труд“ тя обясни, че ден по-рано зашила устройството в панталона на сина си. Вечерта прослушала записа и чула, че го удрят, защото е станал от масата по време на обяда. Решила да повтори акцията, за да провери дали лошото отношение към детето й е прецедент или практика.„Надявам се записът да даде основание на полицията да разследва истинските виновници“, каза Бадинова. Тя подаде и жалба в общината, че синът й е удрян и служителите в яслата са превишили правомощията си.„Ще направим проверка по случая. Но уведомяването на полицията не е нарушение. Изискват го процедурите за сигурност, щом бъде намерен предмет, за който не е ясно какво точно представлява“, коментира Анастасия Георгиева, шеф на общинската дирекция „Здравеопазване“, която отговаря за яслите.Скандалът в „Иглика“ е втори за последния месец. В началото на май детегледачка и медсестра бяха наказани дисциплинарно за нарушение на Етичния кодекс за работа с деца. Двете бяха уличени, че крещят на хлапетата, след като майки поставиха записващи устройства в играчките на децата си, за да проверят защо са изнервени и се стряскат насън.Полицейската проверка по случая с Виктор ще приключи до месец, уточниха от пресцентъра на ОД на МВР.", "date": "2017.05.18", "title": " Викнаха полиция в детска ясла заради записвачка в джоба на момченце"}
{"url": "https://trud.bg/%d0%b7%d0%b0-%d1%82%d1%80%d0%b5%d1%82%d0%b8-%d0%bf%d1%8a%d1%82-%d0%b1%d0%b5%d0%b7%d0%b0%d0%bf%d0%b5%d0%bb%d0%b0%d1%86%d0%b8%d0%be%d0%bd%d0%bd%d0%be/", "text": "„„„„„„", "date": "2017.05.18", "title": " За трети път – безапелационно!"}
{"url": "https://trud.bg/%d1%82%d1%8a%d1%80%d0%bd%d0%be%d0%b2%d1%81%d0%ba%d0%b0%d1%82%d0%b0-%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0-%d0%b8%d0%b7%d0%b4%d0%b8%d1%80%d0%b2%d0%b0-%d0%bf%d0%b8%d1%88/", "text": "Прокуратурата в Старата столица търси съдействие от гражданите в страната. Под ръководството на Окръжна прокуратура – Велико Търново се провежда разследване във връзка с инцидент от 07.03.2015г. в къща за гости „Росна вила” в с. Росно, обл. В. Търново, ул.“Осма“№7, при който при взривяване на камина с водна риза към локална отоплителна система е причинена смъртта на Богдана Маринова от с. Росно.В хода на проведеното разследване е установено, че в периода от м. октомври 2014г. до 07.03.2015г. във вилата е възникнала аварийна ситуация с отоплителната инсталация. По това време е имало гости в къщата. Извършен е бил спешен ремонт от неизвестно за органите на разследването лице, което е отстранило предпазен клапан.Въпреки положените усилия, до настоящия момент не е установена самоличността на лицето, извършило ремонта.Не е установена и самоличността на гостите във вилата в периода м. октомври 2014г. до 07.03.2015г., с помощта на които разследващите биха могли да установят кое е лицето, премахнало предпазния клапан на отоплителната инсталация.Затова прокуратурата призовава всички български граждани, посетили Росна вила в с. Росно, обл. В.Търново, ул.“Осма“№7 в периода м. октомври 2014 г. до края на месец февруари 2015 г., или имащи информация за случилото се, да се свържат с прокуратурата или органите на МВР.", "date": "2017.05.18", "title": " Търновската прокуратура издирва пишман майстор, чийто ремонт на камина довел до смъртен случай"}
{"url": "https://trud.bg/%d0%bf%d1%80%d0%be%d0%b8%d0%b7%d0%b2%d0%be%d0%b4%d1%81%d1%82%d0%b2%d0%b5%d0%bd%d0%b0-%d0%b0%d0%b2%d0%b0%d1%80%d0%b8%d1%8f-%d0%b2-%d1%81%d1%82%d0%be%d0%bc%d0%b0%d0%bd%d0%b0-%d0%bf%d0%b5%d1%80%d0%bd/", "text": "При произоводствена авария в „Стомана“ Перник са обгорели двама работници при разриване на метал. Това съобщи пред „Труд“ главният секретар на МВР Младен Маринов.Пострадалите са откарани към „Пирогов“.", "date": "2017.05.18", "title": " Производствена авария в „Стомана“ Перник, двама работници са обгорели при разливане на метал"}
{"url": "https://trud.bg/%d0%bf%d1%80%d0%b8%d1%82%d0%b5%d1%81%d0%bd%d0%b5%d0%bd-%d1%88%d0%be%d1%84%d1%8c%d0%be%d1%80-%d0%b8%d0%b7%d0%b4%d0%b0%d0%b4%d0%b5-%d0%bf%d1%80%d0%b5%d0%b2%d0%be%d0%b7-%d0%bd%d0%b0-%d0%bd%d0%b0%d1%80/", "text": "Стефан Захариев – Чефо Косъма и още двама негови приятели бяха задържани с дрога в автомобил, който бил спрян за проверка от шуменски полицаи. Засечката станала в сряда към 17,50 часа, когато полицаите стопирали „Опел Астра“ край Шумен.Водачът Минчо М./27г./ от град Нови пазар, видимо се притеснил при униформените. Това ги накарало да извършат по-обстойна проверка освен на документите и на возилото. В него пък пътувал шуменците Стефан – Чефо Косъма и И.Д./20г./ от Шумен.Резултатите не закъсняли и при последвал личен обиск в Чефо е намерен плик с около 70 гр. суха листна маса. Чефо обяснил, че това е марихуана. В И.Д. е открит плик с бяло вещество на бучки с тегло около 30 грама, за което притежателят съобщил, че е амфетамин.Случаят е докладван на прокурор от Окръжна прокуратура в Шумен. Тримата мъже са задържани за едно денонощие. Започнато е досъдебно производство за притежание на наркотици.Чефо е стар познайник на полицията,  известен е с два аматьорски грабежа, противозаконно отнемане на автомобил и държане на наркотични вещества. Прочу се, когато опита да ограби златарско ателие и после влезе в денонощен магазин през януари 2013 г. И в двата случая насочвал оръжие срещу собствениците. Първия път срещна яростна съпротива от шуменския златар Гаро и съпругата му, която го погна с дилаф. Шофьорът Минчо пък имал 4 кражби в досието и глоба от 1500 лв. за притежание на наркотици.", "date": "2017.05.18", "title": " Притеснен шофьор издаде превоз на наркотици"}
{"url": "https://trud.bg/800-%d0%b2%d0%b5%d0%bb%d0%b8%d0%ba%d0%be%d1%82%d1%8a%d1%80%d0%bd%d0%be%d0%b2%d1%81%d0%ba%d0%b8-%d0%b0%d0%b1%d0%b8%d1%82%d1%83%d1%80%d0%b8%d0%b5%d0%bd%d1%82%d0%b8-%d1%89%d0%b5-%d0%b4%d0%b5%d1%84%d0%b8/", "text": "Близо 800 абитуриенти от 13 училища във Велико Търново ще дефилират като филмови звезди от Холивуд по 200-метров червен килим, разпънат в центъра на старопрестолния град. Символичното изпращане на зрелостниците ще се състои на 24 и 25 май пред сградата на Музикалнодраматичния театър „Константин Кисимов”.Абитуриентските дефилета се провеждат за седма поредна година, като идеята е на кмета на Велико Търново Даниел Панов. Във всеки от двата дни те ще започнат в 18,00 ч.На 24 май по червения килим ще преминат дванадесетокласниците от ЕГ „Проф. д-р Асен Златаров”, СУ „Емилиян Станев”, СУ „Вела Благоева”, СУ „Владимир Комаров”, ПГ по моден дизайн, ХГ „Св. св. Кирил и Методий”, СПГ по икономика и ПГСАГ „Ангел Попов”. Ден по-късно са дефилетата на абитуриентите от ПМГ „Васил Друмев”, Американски колеж „Аркус”, Спортно училище – В. Търново, ПГТ „Д-р Васил Берон” и ПГЕ „Александър Попов”.В тази връзка, на 24 и 25 май временно ще бъде затворена главната улица „Васил Левски” – от 16,00 ч. до 21,30 ч. или до приключване на събитията.", "date": "2017.05.18", "title": " 800 великотърновски абитуриенти ще дефилират като холивудски звезди"}
{"url": "https://trud.bg/%d1%81%d0%bf%d0%be%d1%80-%d0%b7%d0%b0-100-%d1%85%d0%b8%d0%bb-%d0%bb%d0%b2-%d0%b4%d0%be%d0%b2%d0%b5%d0%bb-%d0%b4%d0%be-%d1%83%d0%b1%d0%b8%d0%b9%d1%81%d1%82%d0%b2%d0%be%d1%82%d0%be-%d0%b2-%d1%81%d1%82/", "text": "Майка и син са простреляните тази сутрин в офис в столичния квартал „Витоша“, обявиха на извънреден брифинг в прокуратурата. Жената, която почина, е 61-годишна, синът й, който оцеля, е роден през 1982 г.Третият прострелян, който е убит, е мъж, роден през 1979 г. Той е с българско и с чуждо гражданство. Според съседи другото му гражданство е руско.Тримата са имали вчера среща с убиеца Драгомир. Станал е скандал, защото Драгомир имал претенции за 100 хил. лв. строително-монтажни работи, извършени на техен обект. Днес отново са се срещнали и нещата са излезли извън контрол, обясни главният секретар на МВР Младен Маринов.Убиецът досега не е криминално проявен и според полицията убийството не е подготвяно. Използвал е законно притежаван пистолет.Драгомир е бил хванат близо до офиса. Изглежда, след като е стрелял, е бил много объркан. Отпътувал е с колата си, после я е оставил и е тръгнал да се връща, като са го заловили в отцепения район около местопрестъплението.", "date": "2017.05.18", "title": " Спор за 100 хил. лв. довел до убийството в столичния квартал „Витоша“"}
{"url": "https://trud.bg/%d0%b7%d0%b0%d0%bb%d0%be%d0%b2%d0%b8%d1%85%d0%b0-%d0%bc%d1%8a%d0%b6-%d0%bf%d1%80%d0%b5%d0%b1%d0%b8%d0%bb-%d1%88%d0%be%d1%84%d1%8c%d0%be%d1%80-%d0%b2-%d0%b3%d0%b0%d0%b1%d1%80%d0%be%d0%b2%d0%be-%d0%b8/", "text": "Служители на РУ – Габрово хванаха мъж, проявил агресия на пътя и избягал от мястото на инцидента, съобщиха от пресцентъра на МВР.Според първоначалната информация, в района на кръстовище, регулирано със светофарна уредба, при спиране за изчакване на зелена светлина леко се ударили два автомобила. След инцидента, при който били нанесени незначителни материални щети, водачът на втората кола излязъл, отворил шофьорската врата на спрялото пред него превозно средство, нападнал и бил шофьора.Пострадалият – 64-годишен мъж от Трявна, е прегледан и настанен за наблюдение в габровската болница. В резултат на предприети незабавни действия за изясняване на случая, малко по-късно извършителят на деянието е установен – 24-годишен жител на Габрово. По случая е образувано досъдебно производство за извършено престъпление.", "date": "2017.05.18", "title": " Заловиха мъж, пребил шофьор в Габрово и избягал"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb%d0%b8-%d0%bf%d1%80%d0%b8-%d1%82%d0%b5%d0%b6%d0%ba%d0%b0-%d0%b0%d0%b2%d0%b0%d1%80%d0%b8%d1%8f-%d0%b2-%d1%81%d1%82/", "text": "Двама души пострадаха при много тежка производствена авария в „Стомана“ – Перник, предаде .В момента пострадалите биват транспортирани към „Пирогов“. Единият е с много тежко изгаряне и опасност за живота.Взривила се е Трета електростоманодобивна пещ.Едната от версиите е, че там е попаднал снаряд.Според друга версия пещта е била включена по спешност, след като Първа пещ е била претоварена и е аварирала.В електростоманодобивна пещ старото желязо се нагрява до 1800 градуса, топи се и с различни примеси се получава стоманата.  ", "date": "2017.05.18", "title": " Двама пострадали при тежка авария в „Стомана“ – Перник\t\t\t"}
{"url": "https://trud.bg/%d0%bc%d0%b2%d1%80-%d0%bf%d1%80%d0%be%d0%b2%d0%b5%d1%80%d1%8f%d0%b2%d0%b0-%d1%81%d0%b8%d0%b3%d0%bd%d0%b0%d0%bb-%d0%b7%d0%b0-%d1%83%d0%b3%d0%be%d0%b2%d0%be%d1%80%d0%b5%d0%bd-%d0%bc%d0%b0%d1%87-%d0%bc/", "text": "Сигнал за уговорен мач между „Монтана“ и „Славия“ разследва МВР, съобщи главният секретар на вътрешното министерство Младен Маринов.Сигналът е дошъл от УЕФА в БФС и оттам в полицията. Извършва се проверка, която още не е докладвана в прокуратурата.На въпрос дали ще бъде разпитван шефът на „Славия“ Венцеслав Стефанов от МВР отговориха, че ще бъде разпитван всеки, който има отношение към сигнала.Срещата се игра на стадиона в Ловеч на 15 април и завърши 4:3 за “белите”, като до 62-ата минута символичните домакини от Монтана водеха с 3:1.", "date": "2017.05.18", "title": " МВР проверява сигнал за уговорен мач между „Славия“ и „Монтана“"}
{"url": "https://trud.bg/%d0%bf%d1%80%d0%be%d0%ba%d0%bb%d1%8f%d1%82%d0%b8%d0%b5-4000-%d1%82%d0%b5%d0%b3%d0%bd%d0%b5-%d0%bd%d0%b0%d0%b4-%d1%86%d1%81%d0%ba%d0%b0/", "text": "Проклятие 4000 налегна ЦСКА. При яловото 0:0 срещу „Локомотив“ (Пд) в последния мач на „Българска армия“ за сезона „червените“ не успяха да вкарат 4-хилядния гол в историята си в елита. А положения – много. Най-фрапиращото бе за младата звезда Кирил Десподов, който не улучи празната врата.Още в предния двубой срещу „Черно море“ (1:0) тимът на Стамен Белчев имаше много положения да вкара заветния гол. Бразилецът Фернандо Карагна се разписа, но и изпусна доста. Деветката имаше положения и срещу „Локомотив“.Гол №4000 може да дойде и във вечното дерби срещу „Левски“ на 28 май. Сега ЦСКА гостува на най-неудобния си съперник в елита – „Лудогорец“. Не са малко двубоите, когато „червените“ са си тръгвали без попадение от Разград.„Играчите бяха доста припряни и имахме проблеми в предпоследния пас – призна треньорът Стамен Белчев. – Още нищо не е решено. Трябва да останем здраво стъпили на земята. Бяхме далече от нивото, което искам. Не ни притеснява сгъстеният цикъл, защото отборът е подготвен.“", "date": "2017.05.18", "title": " Проклятие 4000 тегне над ЦСКА"}
{"url": "https://trud.bg/%d0%b4%d0%b6%d0%b5%d0%b9-%d0%b7%d0%b8-%d0%b8-%d0%b1%d0%b8%d0%be%d0%bd%d1%81%d0%b5-%d0%b8%d0%bc%d0%b0%d1%82-%d0%bf%d0%be%d0%b2%d0%b5%d1%87%d0%b5-%d0%be%d1%82-1-%d0%bc%d0%b8%d0%bb%d0%b8%d0%b0%d1%80/", "text": "Рапърът Джей Зи и съпругата му – певицата Бионсе имат общо състояние от 1.16 млрд. долара, съобщава Си Ен Ен по информация на Форбс.От тази сума Джей Зи притежава 810 млн. долара, а Бионсе – 350. Тези показатели ги поставят съответно в класация „Най-богат в Хип-Хоп“  и класация „Най-богата самоиздигната жена в Америка“.Успехът на изпълнителите, които са двойка както и на сцената, така и в живота, се дължи не само на музикалните им кариери, но и на инвестирането в редица бизнес проекти.С годините Джей Зи успява да изгради репутация на бизнес магнат. Сред по-популярните му инвестиции се нареждат транспортната компания Юбер и в платформата за стрийм на музика Тайдъл.Бионсе от своя страна има своя марка дрехи – Айви Парк, и компания – Паркууд Ентъртейнмънт и също има дял в Тайдъл.", "date": "2017.05.18", "title": " Джей Зи и Бионсе „струват“ повече от 1 милиард долара"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%bc%d1%8a%d0%b6-%d0%b7%d0%b0-%d0%bf%d1%80%d0%b8%d1%82%d0%b5%d0%b6%d0%b0%d0%bd%d0%b8%d0%b5-%d0%bd%d0%b0-%d0%bd%d0%b0%d1%80%d0%ba%d0%be%d1%82/", "text": "Криминалисти задържаха 41-годишен мъж за притежание на наркотични вещества и извършена домова кражба, съобщиха от пресцентъра на МВР.До проверка се стигнало след подаден сигнал за откраднати пари от къща в село Пороминово. Служителите предприели незабавни действия, и в съседа на жертвата – Г.Й./40 г./ открили парите, 484 грама канабис и две туби с различна по вид течност.Мъжът е задържан с полицейска мярка за 24 часа, уведомен е дежурен прокурор. Работата по образуваното досъдебно производство продължава.", "date": "2017.05.18", "title": " Задържаха мъж за притежание на наркотици и кражба в Кюстендилско"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d1%87%d0%b0%d0%ba%d0%b0%d0%bc%d0%b5-7-10-%d0%bf%d1%80%d0%be%d1%86%d0%b5%d0%bd%d1%82%d0%b0/", "text": "7-10 процента е чаканият ръст на туристи през това лято. Ранните записвания говорят за 10- 29 процента повече германци и 15- 20 процента повече руснаци, които се чакат на нашето море. При чартърите от Франция ръстът е най- висок- 83 процента повече, в сравнение с миналата година. Продължава устойчивият ръст по отношение на Полша и Чехия.Ще има засилено полицейско присъствие, особено в Слънчев бряг. 776 полицаи ще бъдат командировани по Южното Черноморие, като по голямата част от тях ще охраняват комплекса. Ще има велополицаи по плажа, които ще изпълняват ролята на туристическа полиция. Задължителни изисквания към концесионерите са по ивиците да има денонощно осветление, което ще спомогне за борбата с организираната престъпност. И това лято ще има непрекъснати проверки от данъчни, изнесени офиси и приемни на Агенцията по безопасност на храните, ще отворят врати.Това обяви в Бургас министърът на туризма Николина Ангелкова. „Разчитаме на всички контролни органи, за да имаме едно безпроблемно и безопасно лято и да гарантираме качеството на нашия продукт“.Знаете че в телефонен разговор между премиера Бойко борисов и президента Путин една от основните теми бе именно туризмът и да се продължи с устойчивият ръст на руски туристи, както и нашият ангажимент който винаги е бил ангажимент на правителството за осигуряване на сигурността и безопасността на всички, добави министър Ангелкова. На въпрос колко е бил дефицитът на работници в туризма, тя отговори, че за миналата година има данни за 27 000 души.Тази година на Летище Бургас се очаква рекорд – над 3 милиона пътници, каза вицепремиерът Валери Симеонов на пресконференция пред журналисти.Наемането на работници от трети страни вече ще е облекчено, като документите им ще се обработват за 7 дни. Документите ще могат да се обработват не само в София, но и в Бургас и Варна, добави Симеонов и коментира, че от този сезон ще бъде въведен патентен данък за всички апартхотели.500 000 апартамента са изброени на територията на България. Предложението на хотелиерите е патентният данък за апартхотел да е 1500 лева, но Министерството на финансите ще определи точният размер на таксата. Апартхотелите са собственост на български, руски и чужди граждани, които се отдават под наем на туристи, без това да е регламентирано официално. Стотици милиони левове се очаква да влязат в бюджета от това перо, коментира Симеонов.", "date": "2017.05.18", "title": " Министър Ангелкова: Чакаме 7-10% ръст на туристи\t\t\t"}
{"url": "https://trud.bg/%d0%b8%d0%b7%d0%b7%d0%b5%d1%85%d0%b0-%d0%b1%d0%bb%d0%b8%d0%b7%d0%be-300-%d0%ba%d0%b3-%d1%82%d1%8e%d1%82%d1%8e%d0%bd-%d0%b2%d1%8a%d0%b2-%d0%b2%d1%80%d0%b0%d1%87%d0%b0%d0%bd%d1%81%d0%ba%d0%be/", "text": "Голямо количество тютюн и тютюневи листа са иззети от полицаи и митничари във Врачанско.Претърсването в частен дом в Бяла Слатина било извършено вчера от служители на районното управление в града, съвместно с представители на Агенция Митници – Лом.При проверката били намерени и иззети 35 кг нарязан тютюн и 13 бали с тютюневи листа, с общо тегло 292 килограма. По случая е образувано досъдебно производство.", "date": "2017.05.18", "title": " Иззеха близо 300 кг тютюн във Врачанско"}
{"url": "https://trud.bg/%d1%84%d0%b0%d0%bb%d1%88%d0%b8%d0%b2-%d1%82%d1%83%d0%b8%d1%82-%d0%bd%d0%b0-%d1%84%d1%80%d0%b5%d0%bd%d1%81%d0%ba%d0%b8-%d0%bc%d0%b8%d0%bd%d0%b8%d1%81%d1%82%d1%8a%d1%80-%d1%83%d0%b1%d0%b8-%d0%bd/", "text": "Световни медии съобщиха, че 69-годишната беларуска писателка и разследваща журналистка Светлана Алексиевич е починала във Франция, позовавайки се на съобщение на френския министър на културата Франсоаз Нисен в социалната мрежа Туитър.„Ужасна новина. Светлана Алексиевич е починала. Няма подробности“, Франсоаз Нисен, която зае поста министър на културата вчера.Алексиевич опроверга информацията. „Не знам на кого е притрябвало подобно нещо. Аз в момента съм в Сеул, тук има представяне на мои книги“, обясни Алексиевич пред руски журналисти.Известно време след това в „Туитър“ се появи  „Този профил е измама, създадена от италианския журналист Томазо Де Бенедети (известен автор на фалшиви профили в социалните мрежи, които да изглеждат като създадени от известни личности и „съобщава“ от тях за смъртта на папата, Фидел Кастро, Педро Алмодовар и Умберто Еко.)Журналистката спечели Нобелова награда за литература през 2015 г. за „полифоничните ѝ творби, които са паметник на страданието и смелостта в нашето време“.Сред художествено-документалните й книги са „Чернобил – хроника на бъдещето“, „Войната няма женско лице“, „Цинковите момчета“, „Времето на секъндхенда“.   ", "date": "2017.05.18", "title": " Фалшив туит на френски министър „уби“ нобеловия лауреат за литература Светлана Алексиевич"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%bc%d1%8a%d0%b6-%d0%bf%d1%80%d0%b5%d0%b4%d1%81%d1%82%d0%b0%d0%b2%d0%b8%d0%bb-%d1%84%d0%b0%d0%bb%d1%88%d0%b8%d0%b2%d0%b0-%d1%88%d0%be%d1%84/", "text": "Мъж е задържан заради използване на неистински документ, съобщиха от пресцентъра на МВР.На 16 май, 39-годишният жител на врачанското село Остров бил спрян за проверка с управлявания от него „Опел Астра“ на кръстовището на улиците „Данаил Попов“ и „Цар Борис III“.Служители на плевенското Първо РУ установили, че той шофирал в едногодишен срок от наложено по административен ред наказателно постановление. Освен това, мъжът представил пред полицаите фалшива шофьорска книжка, издадена от Република Гърция.За случая е уведомена Окръжна прокуратура – Плевен. Нарушителят е привлечен в качеството на обвиняем. С постановление на прокурор от 17 май му е наложена мярка за неотклонение „задържане по стража“ за срок до 72 часа. Работата на разследващите по случая продължава.", "date": "2017.05.18", "title": " Задържаха мъж, представил фалшива шофьорска книжка на катаджии"}
{"url": "https://trud.bg/%d0%b5%d0%b2%d1%80%d0%be%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d1%8a%d1%82-%d0%b5%d1%81-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d0%b7%d0%b0%d1%81%d0%b8%d0%bb%d0%b8-%d1%83/", "text": "Само политически процес, ръководен от различните сирийски групи и подкрепен от ООН, може да сложи край на войната в Сирия. ЕС трябва да играе по-активна роля. Това се казва в прессъобщение от Европейския парламент.– Мирен процес, ръководен от сирийците и подкрепен от ООН; – По-активен ЕС; – Създаване на трибунал за военни престъпления в Сирия.Евродепутатите одобриха стратегията на ЕС за Сирия и се изказаха в защита на обединена и независима държава. Това стана в резолюция, гласувана в четвъртък. Те са убедени, че единствено политически процес, воден от сирийските групи и под наблюдението на ООН, може да доведе до честни и свободни избори. Това е и единственият начин да се сложи край на една война, в която вече са загинали около 400 000 души, а 13,5 милиона имат спешна нужда от храна, вода и подслон.Според евродепутатите ЕС, който е най-големият донор, трябва да участва по-задълбочено в сирийския мирен процес. Това може да стане под формата на подпомагане на политическия преход, сближаване на партиите, подкрепа за сирийското население и подготовка за възстановяването на страната. Те също така посочват някои ранни мерки за изграждане на доверие като изцяло безпрепятствен хуманитарен достъп в Сирия, прекратяване на всички обсади на градове и освобождаване на затворниците и заложниците.Евродепутатите осъждат зверствата, нарушенията на правата на човека и международното право от всички страни в конфликта и по-специално силите на режима на Асад с подкрепата на Русия и Иран, както и ИДИЛ/ДАИШ и Джабхат Фатах аш-Шам. Те призовават за създаването на трибунал за военни престъпления в Сирия, докато се чака сезирането на Международния наказателен съд. ", "date": "2017.05.18", "title": " Европарламентът: ЕС трябва да засили усилията си за мир в Сирия"}
{"url": "https://trud.bg/%d0%bf%d1%83%d1%82%d0%b8%d0%bd-%d0%bf%d1%80%d0%be%d0%b2%d0%b5%d0%b4%d0%b5-%d1%82%d0%b5%d0%bb%d0%b5%d1%84%d0%be%d0%bd%d0%b5%d0%bd-%d1%80%d0%b0%d0%b7%d0%b3%d0%be%d0%b2%d0%be%d1%80-%d1%81-%d0%bc%d0%b0/", "text": "Държавният глава на Руската федерация Владимир Путин проведе първи телефонен разговор с новия френски президент Еманюел Макрон, пише вестник „Взгляд“, позовавайки се на пресслужбата на Кремъл.„Владимир Путин поздрави Емнюел Макрон за официалното встъпване в длъжност като президент на Франция и съставянето на новото правителство“, се казва в съобщението, разпространено от Кремъл.", "date": "2017.05.18", "title": " Путин проведе телефонен разговор с Макрон"}
{"url": "https://trud.bg/%d1%80%d0%b0%d0%bd%d0%b5%d0%bd%d0%b8%d1%8f%d1%82-%d0%be%d1%82-%d1%81%d1%82%d1%80%d0%b5%d0%bb%d0%b1%d0%b0%d1%82%d0%b0-%d0%b2-%d0%ba%d0%b2-%d0%b2%d0%b8%d1%82%d0%be%d1%88%d0%b0-%d0%be%d0%bf%d0%b5%d1%80/", "text": "Мъжът, който днес сутринта бе  в София, е бил опериран, съобщиха от болница „Св. Анна“.Операцията е приключила към 16 ч. Проектилът е успешно изваден и са евакуирани хематомите, каза д-р Славомир Кондов – началник II неврохиругично отделение в УМБАЛ „Св. Анна“.Пациентът обаче продължава да е в много тежко състояние и е с опасност на живота.Припомняме, че днес  в офис на „. Ранен е мъж, син на убитата жена. Задържан е 57-годишен инвеститор.", "date": "2017.05.18", "title": " Раненият при стрелбата в кв. „Витоша“ опериран успешно, животът му обаче още е в опасност"}
{"url": "https://trud.bg/%d0%b8%d1%81%d0%bb%d1%8f%d0%bc%d1%81%d0%ba%d0%b0-%d0%b4%d1%8a%d1%80%d0%b6%d0%b0%d0%b2%d0%b0-%d0%b7%d0%b0%d0%bf%d0%be%d1%87%d0%bd%d0%b0-%d0%be%d1%84%d0%b0%d0%bd%d0%b7%d0%b8%d0%b2%d0%b0-%d1%81/", "text": "Джихадистката групировка „Ислямска държава“ започна днес офанзива срещу правителствените сили в Централна Сирия край магистралата, свързваща столицата Дамаск със северния град Алепо, предаде Асошиейтед прес.Днешната атака идва на фона на настъпателните действия на сирийската правителствена армия срещу екстремистите в други части на страната. Сирийската държавна агенция САНА предаде, че проправителствените сили са отблъснали атака на ИД срещу села в провинция Хама.Според базирания във Великобритания Сирийски център за човешките права джихадистите са успели да завладеят няколко позиции на армията в района, като са убили деветима войници.Правителствените сили са започнали контраофанзива под прикритието на въздушни удари на своята авиация. ", "date": "2017.05.18", "title": " „Ислямска държава“ започна офанзива срещу правителствените сили в Централна Сирия"}
{"url": "https://trud.bg/%d0%b5%d0%ba%d0%be%d0%bc%d0%b8%d0%bd%d0%b8%d1%81%d1%82%d1%8a%d1%80%d1%8a%d1%82-%d0%bf%d1%80%d0%be%d0%b2%d0%b5%d1%80%d1%8f%d0%b2%d0%b0-%d0%b7%d0%b5%d0%bb%d0%b5%d0%bd%d0%b8%d1%82%d0%b5-%d0%bf%d1%80/", "text": "Министърът на околната среда и водите Нено Димов е разпоредил пълен одит на всички проекти на т. нар. „зелени“ организации. Проверката е във връзка с подадени сигнали. Това стана ясно в Бургас, по време на посещение на министър Димов, който уточни че е наредил проверката в сряда и тя ще се извърши от Инспектората на ведомството.Ще бъде одитиран и последният сигнал за Поморийското езеро. Нено Димов посочи, че не може да прави предварителни констатации. При установяване на нарушения ще бъдат сезирани компетентните органи.Министърът се срещна с кмета на Бургас Димитър Николов, след което посети дървопреработвателното предприятие „Кроношпан“. То ще бъде спряно, ако до 30 юни не изпълни мерките, които се изикват от него, за да опази чистотата на въздуха на бургазлии.Спирането на производството ще бъде до изпълнение на изискванията, подчерта той. Сигнали за замърсяването на въздуха с дървесни стърготини са подавани многократно от жители на Бургас и най-вече от кв. „Славейков“.", "date": "2017.05.18", "title": " Екоминистърът проверява „зелените проекти“"}
{"url": "https://trud.bg/%d1%84%d0%b8%d0%bd%d0%b0%d0%bb%d0%b8%d1%82%d0%b5-%d0%b2-%d0%b1%d0%b0%d1%81%d0%ba%d0%b5%d1%82%d0%b1%d0%be%d0%bb%d0%b0-%d0%b7%d0%b0%d0%bf%d0%be%d1%87%d0%b2%d0%b0%d1%82-%d0%b2-%d0%bf%d0%be%d0%bd%d0%b5/", "text": "Едновременно започват финалните серии за титлата и бронза в мъжкото баскетболно първенство. На 21 май в Правец шампионът „Лукойл Академик“ започва защитата на титлата си срещу „Берое“, а същия ден „Рилски спортист“ приема „Черно море“ в първи мач от серията за трето място. Дотам се стигна, след като „Лукойл“ спечели с 3-2 победи полуфинала с „Рилецо“ с труден успех 80:76 у дома. „Всичко беше въпрос на психология, напрежението ни пречеше при стрелбата –-заяви старши-треньорът на шампионите Тони Дечев. – Все още нищо не сме свършили, целта остава шампионската титла.“", "date": "2017.05.18", "title": " Финалите в баскетбола започват в понеделник"}
{"url": "https://trud.bg/%d1%81%d0%b2%d0%b8%d1%89%d0%be%d0%b2-%d0%be%d1%82%d0%b1%d0%b5%d0%bb%d1%8f%d0%b7%d0%b0-150-%d0%b3%d0%be%d0%b4%d0%b8%d0%bd%d0%b8-%d0%be%d1%82-%d0%bf%d1%80%d0%b5%d0%bc%d0%b8%d0%bd%d0%b0%d0%b2%d0%b0%d0%bd/", "text": "„Няма да оставя оръжието си, догде не видя или България свободна, или да ме убият нейде!“ – това са думите на прочутия и неуловим воевода Филип Тотю.На паметника на Филип Тотю край Свищов ученици, културни дейци и представители на общинското ръководство положиха цветя в знак на признателност към паметта на смелия воевода. В негова чест, от Исторически музей – Свищов припомниха славното му дело.Преди 150 години, начело с воеводата Филип Тотю, чета от около 40 души преминава р. Дунав край Свищов, за да проучи настроенията на българите в страната. Още при с. Царевец, четата среща първите свищовски доброволци – Георги Алеков (братовчед на Алеко Константинов), Иван Тончев, Петър Иваницов – Тютюнджийчето, Тодор Киряков, Тодор – Кръчмаря, Тодор Пеев, Тодор Цанков – Шекерджи, Симо – Македонеца и Иван Кьор Дончев, които се присъединяват към родолюбивото дело на четниците. Единадесет години по-късно, след редица сражения с четата си и участието му в Руско-турската освободителна война, мечтата на Филип Тотю – да види родината си свободна – е осъществена, а през 1884 година е награден с „Кръст за храброст“.", "date": "2017.05.18", "title": " Свищов отбеляза 150 години от преминаването на четата на Филип Тотю"}
{"url": "https://trud.bg/%d0%be%d1%80%d0%b3%d0%b0%d0%bd%d0%b8%d0%b7%d0%b8%d1%80%d0%b0%d1%82-%d0%b4%d0%b5%d1%82%d1%81%d0%ba%d0%b0-%d1%88%d0%b0%d0%bc%d0%bf%d0%b8%d0%be%d0%bd%d1%81%d0%ba%d0%b0-%d0%bb%d0%b8%d0%b3%d0%b0-%d0%b2/", "text": "Шампионска лига по футбол за деца ще се проведе на 10 и 11 юни в столичния комплекс „Спортна София“. Надпреварата се организира от Асоциацията на българските фен клубове на чуждестранни отбори и детска футболна академия „Комета“ е в партньорство със Столична община като част от програмата „София 2018 – европейска столица на спорта“.Участие ще вземат деца, селектирани от официалните български фенклубове на „Ювентус“, „Реал“ (Мадрид), „Рома“, „Галатасарай“, „Интер“, „Челси“ и „Манчестър Юнайтед“. Осмият отбор в турнира ще бъде съставен от състезатели на „Комета“, набрани чрез програмата „Футбол за отличници“.Детската Шампионска лига ще се проведе по време на седмия годишен благотворителен турнир на асоциацията на феновете.Събраните средства от инициативите ще бъдат дарени за обученията по иновативно лечение на диабета на сдружение „Култура без граници“.", "date": "2017.05.18", "title": " Организират детска шампионска лига в София"}
{"url": "https://trud.bg/%d0%b4%d0%b0%d0%bd%d0%b8%d0%b5%d0%bb-%d0%bf%d0%b0%d0%bd%d0%be%d0%b2-%d0%b8-%d0%bd%d0%b8%d0%ba%d0%be%d0%bb%d0%b0%d0%b9-%d0%bd%d0%b0%d0%bd%d0%ba%d0%be%d0%b2-%d0%be%d0%b1%d1%81%d1%8a%d0%b4%d0%b8%d1%85/", "text": "Кметът на Велико Търново и председател на Националното сдружение на общините Даниел Панов инициира среща с новия регионален министър Николай Нанков. Обсъдени бяха важни за местните власти въпроси, свързани с ремонтите на общинските пътища, инвестициите във водния сектор, изпълнението на програмата за саниране, промени в Закона за устройството на територията. Засегната бе и темата за бързото възобновяване на европейското финансиране за модернизация на училища и детски градини.Даниел Панов заяви, че осигуряването на траен финансов ресурс за поддържане на общинската пътна мрежа, която надхвърля 23 хиляди километра, е основен приоритет на НСОРБ. Панов подчерта, че 265-е общини получават обща капиталова субсидия от 150 милиона лева годишно, която се разпределя между всички належащи потребности на местните власти. Обсъдена бе възможността за увеличаване на целевите трансфери за общински пътища с до 60 милиона лева годишно, заедно с промяна на механизма за разпределянето й. По темата за инвестиции във водния сектор министър Николай Нанков информира, че предвижда създаването на специален фонд за малките общини и за областите без консолидация на ВиК-дружествата.От МРРБ увериха Даниел Панов, че се работи за намирането на бързо и същевременно най-доброто за общините решение за възобновяване на европейското финансиране за модернизация на образователната инфраструктура. Това ще позволи на 22 български общини да реализират проектите си за училища и детски градини. Необходимият допълнителен финансов ресурс по приоритетна ос „Модернизация на образователната инфраструктура” към Оперативна програма „Региони в растеж” възлиза на около 213 милиона лева.Министър Нанков представи намеренията си за промени в ЗУТ и поднормативната уредба, които да облекчат процедурите по устройствено планиране и да насърчат инвестиционния процес. Даниел Панов подчерта, че общините ще приветстват и подкрепят всяко изменение, което ще улесни съгласувателните процедури, без да натовари местните власти с допълнителни отговорности. „Промените в ЗУТ задължително трябва да са обвързани с изменения в Закона за културното наследство, за да подпомогнат работата на регионалните звена за културно наследство”, аргументира се Панов и добави, че е нужно по-бързо съгласуване на общите устройствени планове на общините от страна на Националния институт за недвижимо културно наследство.Обсъдени бяха и текущи проблеми по Националната програма за саниране. И МРРБ, и НСОРБ се обединиха около позицията, че ще бъдат положени усилия за финансиране на всички договори от 2016 г., които са депозирани в Българската банка за развитие.В заключение Даниел Панов апелира към министър Нанков, който е председател на Съвета по децентрализация на държавното управление, да подкрепи реалната финансова децентрализация. „Тогава няма да се налага да разговаряме за увеличаване на субсидиите от държавата, тъй като общините ще имат достатъчно собствен ресурс”, мотивира се Даниел Панов.", "date": "2017.05.18", "title": " Даниел Панов и Николай Нанков обсъдиха важни теми за българските общини"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%bf%d0%be%d0%b5-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb%d1%81%d1%82%d0%b2%d0%be%d1%82%d0%be-%d0%bd%d0%b0-%d0%b0%d1%81/", "text": "Централната избирателна комисия пое председателството на Асоциацията на избирателните комисии от Европа /АСЕЕЕО/, а председателят на ЦИК г-жа Ивилина Алексиева стана президент на АСЕЕЕО на състоялото се в България заседание на Изпълнителното бюро на Асоциацията през м. май, съобщиха от ЦИК.България ще председателства Асоциацията в продължение на една година като през м. ноември ЦИК ще бъде домакин и на 26-тата конференция на тема „Съзнателните гласоподаватели в дигиталната епоха“. На конференцията се очаква да присъстват над 150 изборни експерти от цял свят и да бъдат дискутирани най-добрите изборни практики през 2017 г., както и възможностите за ангажиране на младите хора в изборния процес.  В рамките на конференцията ще се проведе и Общо събрание на АСЕЕЕО.Асоциацията на избирателните комисии от Европа /АСЕЕЕО/ е създадена през 1991 година в Будапеща, Унгария. България е сред първите й членове. Мисия и целите на Асоциацията са повишаване на професионализма на изборните институции чрез обмяна на опит, наблюдение на избори, подготовка на позиции във връзка с подготвяне на проекти на ЕК и ЕС относно изборите и изборното законодателство, свързани с прозрачност на изборите,  финансиране на изборни кампании, гарантиране на избирателните права, равнопоставеност на гражданите и др. В организацията членуват 25 избирателни комисии и трима асоциирани членове.", "date": "2017.05.18", "title": " България пое председателството на Асоциацията на избирателните комисии от Европа"}
{"url": "https://trud.bg/%d0%b6%d0%b5%d0%bd%d0%b0-%d0%bf%d0%be%d0%bb%d0%b8%d1%86%d0%b0%d0%b9-%d0%be%d0%bf%d1%80%d0%b0%d0%b2%d0%b4%d0%b0%d0%bd%d0%b0-%d1%81%d0%bb%d0%b5%d0%b4-%d1%80%d0%b0%d0%b7%d1%81%d1%82%d1%80%d0%b5%d0%bb/", "text": "Жури в щата Оклахома намери за невинна бяла жена полицай от управлението в Тълса, причинила , съобщава Ройтерс. Решението породи национален дебат в САЩ на тема расови предразсъдъци в структурите на полицията, допълват от агенцията.Пред съда полицай Бети Шелби отхвърли тезата, че расовата принадлежност на убития е повлияла на действията й. В продължилия една седмица процес Шелби се защити с твърдението, че поведението на мъжа, Терънс Кръчър, е довело до фаталния край.По нейни думи Кръчър се е опитвал да вземе оръжие през полуотворен прозорец на превозното си средство.На видео, съдържащо част от инцидента, се вижда как Кръчър е с ръце във въздуха малко преди да бъде застрелян. Това води до съмнения относно мотивите на полицай Шелби, твърдят от семейството на загиналия.След съдийското решението около 50 протестиращи се събраха пред сградата на съда в Тълса, като повтаряха „няма справедливост, няма мир“, съобщават от Ройтерс. Впоследствие, групата е блокирала трафика на едно кръстовище, като не се е стигнало до ексцесии.  ", "date": "2017.05.18", "title": " Жена полицай оправдана след разстрел на цветнокож"}
{"url": "https://trud.bg/%d0%b5%d0%bf-%d0%be%d1%81%d1%8a%d0%b4%d0%b8-%d0%bd%d0%b5%d0%b6%d0%b5%d0%bb%d0%b0%d0%bd%d0%b8%d0%b5%d1%82%d0%be-%d0%bd%d0%b0-%d1%81%d1%82%d1%80%d0%b0%d0%bd%d0%b8-%d0%be%d1%82-%d0%b5%d1%81-%d0%b4%d0%b0/", "text": "Евпопейският парламент осъди с мнозинство нежеланието на група държави да приемат бежанци от Италия и Гърция съгласно задълженията и по квоти, информира .България от своя страна обясни, че прави процедурни проверки дали кандидатите за убежище от Италия са християни.Евродепутатите разкритикуваха редица държави заради бавния прием или пълното замразяване на релокацията на бежанци. Резолюцията в Страсбург гласуваха 398 представители срещу 134 „против“ и с 41 въздържали се.Политическата декларация се позовава на вчерашния доклад на ЕК която обвини Полша и Унгария, че не са настанили нито един човек от Италия и Гърция по техните квоти.Страните, които не са приели никого, или не са правили трансфер повече от година, трябва незабавно да започнат. Иначе до 1 месец ще започнем процедури за нарушениепредупреди по време на дебата комисарят по миграцията Димитрис АврамопулосВ доклада си Комисията обвини властите в България, че налагат ограничаващи и дискриминационни преференции за гражданите от Еритрея, което пречи на тяхното преместване у нас от Италия.„Ами да, претенциозни са. Те и другите са претенциозни. Ние питаме те християни ли са първо, какви са? Ако може да бъдат проверени, както правим с Турция. Проверяваме всеки един, който може да дойде тука. Ние казваме: „Да. Може да е малко, но ние сме на границата“. Ние имаме, където го няма другите това, потенциална опасност. Италия дори го няма това. Голямата вълна, ако има такава /дано не се случва/, тя ще дойде точно срещу България.“, каза пристигането си за първи Съвет в Брюксел вътрешният министър Валентин Радев.Въпреки споразумението за пренастаняване по квоти на 160 000 бежанци от Гърция и Италия до момента са били разпределени 11% от общия брой. Крайният срок на схемата изтича през септември.", "date": "2017.05.18", "title": " ЕП осъди нежеланието на страни от ЕС да приемат бежанци от Италия и Гърция"}
{"url": "https://trud.bg/%d0%bc%d0%be%d0%b4%d0%b5%d1%80%d0%b5%d0%bd-%d0%ba%d1%83%d1%85%d0%bd%d0%b5%d0%bd%d1%81%d0%ba%d0%b8-%d0%b1%d0%bb%d0%be%d0%ba-%d1%80%d0%b0%d0%b1%d0%be%d1%82%d0%b8-%d0%b2-%d0%bf%d0%b5%d0%b4%d0%b8%d0%b0/", "text": "Модерен кухненски бокс вече е факт в Отделението по педиатрия в МБАЛ „Свети Иван Рилски“ в Горна Оряховица. Ремонтираното и оборудвано с нови шкафове и бяла техника отделение е благодарение на немски дарители, информира д-р Елена Ангелова, завеждащ детското отделение в болницата.Средствата в размер на 5070 лева са осигурени от благотворителната организация „Булгариан Хилфе“, с чиито ръководител Юрген Мюлер управителят на горнооряховската лечебница д-р Иван Иванов има дългогодишни контакти.Немските благотворители от повече от 10 години развиват дарителска дейност в България, най-вече в различни социални и здравни заведения във великотърновска област. През миналата година те осигуриха около 10 000 лева, с които беше основно ремонтиран санитарния възел в детското отделение в болницата, който бе в окаяно състояние.Кухненският бокс е особено важен за млечната кухня, която се приготвя за малките пациенти от кърмаческото отделение. С останалите средства, дарени от немските приятели на болницата, в момента се освежават четири помещения за бебета /боксове/ в отделението.Близо 900 малки пациенти са преминали през Отделението по педиатрия през м.г., съобщи още д-р Ангелова. От 1 януари досега броят им е 354, като през есенно-зимния сезон те нарастват заради инфекциите на дихателната система. Отделението работи по девет клинични пътеки. На 15 май горнооряховската болница сключи нов рамков договор с РЗОК.Лечебницата ще работи тази година общо по 119 клинични пътеки, като има добавени още 14 нови в областта на анестезиологията и реанимацията, на кардиологията, на УНГ-заболявания, на гастроентереологията и на физиотерапията, информира управителят д-р Иванов. Основно в две отделения има допълнително нови клинични пътеки.В Отделението по анестезиология и интензивно лечение тази година касата ще покрива разходи по шест клинични пътеки, тъй като през м.г. то получи второ ниво на компетентност. Отделението бе окомплектовано с четирима анестезиолози и още двама лекари и е подсигурено със съответната материална база за спешни случаи, така че покрива критериите за повишаване нивото на компетентност, коментира д-р Иванов. Докато през 2016 г. то не е работило по клинични пътеки със здравната каса и всички дейности са били за сметка на болницата, от тази година вече ще има постъпления от извършените медицински услуги в него.„Никъде по света реанимацията не е печеливша дейност, така, че финансирането от РЗОК ще ни е само в плюс“, коментира д-р Иванов.Второ ниво на компетентност получи и Трето вътрешно отделение, заради което се увеличават и пътеките в областта на кардиологията. Това ще доведе до по-широк кръг от пациенти с повече и по-разнообразна патология, споделя д-р Иванов. Отделно по 14 амбулаторни процедури касата ще плаща разходите, тъй като са регламентирани в договора с болницата.През миналата година има нови назначени специалисти в болницата – хирург, двама гинеколози, анестезиолог, ортопед, ендокринолог. Годишно през стационара преминават над 10 000 пациенти, но това създава и ситуация, при която се надхвърлят лимитите, въведени за стационара от здравната каса.Заради увеличения брой пациенти, тези лимити се надхвърлят средно с около 17 000 лева месечно или общо за периода те възлизат на 153 000 лева, които отново остават за сметка на болницата, коментира д-р Иванов.По думите му, от здравната каса ще бъде поискано повишаване на лимитите на лечебното заведение, тъй като обслужените пациенти, за които не се покрива от РЗОК дейността, отново остават като разход за болницата. Д-р Иванов подчерта, че както и за останалите болници в страната, така и за горнооряховската, най-голям си остава проблемът с липсата на кадри. Според него, трябва да се търсят решения на национално ниво за българското здравеопазване.Ръководството на болницата се опитва поетапно да увеличава заплатите на медицинския персонал, за да задържи своите кадри. За първото тримесечие на м.г. средната брутна заплата на лекарите е била в размер на 1187 лева, а за същия период на 2017 г. тя е нараснала до 1408 лева. За същия период медицинските сестри, лаборанти и др. са вземали средно по 710 лева на месец, а от тази година вземат вече по 777 лева.", "date": "2017.05.18", "title": " Модерен кухненски блок работи в педиатрията на горнооряховската болница"}
{"url": "https://trud.bg/%d0%b2%d0%b0%d0%bb%d0%b5%d0%bd%d1%82%d0%b8%d0%bd-%d1%80%d0%b0%d0%b4%d0%b5%d0%b2-%d0%bf%d0%be%d0%b8%d1%81%d0%ba%d0%b0%d1%85%d0%bc%d0%b5-%d0%bd%d0%b0%d0%b4-400-%d0%bc%d0%bb%d0%bd-%d0%b5%d0%b2%d1%80/", "text": "България е поискала над 400 милиона евро от бюджета на ЕС за охрана на външната граница и мерки по миграцията в следващите 10 години, съобщи пред журналисти в Брюксел министърът на вътрешните работи Валентин Радев, цитиран от .„Има писмо. Президентът лично го е пуснал. След това на Туск, доколкото знам. Презентация му е направил, когато беше на гости у нас. Ние искаме за 10-годишен период над 400 милиона евро още, но въпросът, който ми зададе тука и Аврамопулос, е: „Ама какво правите с първите 160?“ Ние говорихме и върху това. Даже го помолих, ако може да ни съдейства. Той обеща. Има там процедури и ако може да съдействат за удължаване на срока за застрояването. Знаете, че той е до 01.01 – 101, и до Нова година – останалите 59 милиона евро. Има добронамереност, но те очакват съответните стъпки и отсреща да виждат разбиране.“, обясни министър Радев, който е на работно посещение в Брюксел. ", "date": "2017.05.18", "title": " Валентин Радев: Поискахме над 400 млн. евро от ЕС за охрана на външната граница за следващите 10 години"}
{"url": "https://trud.bg/%d0%bc%d0%be%d1%82%d0%be-%d1%88%d0%b0%d0%bc%d0%bf%d0%b8%d0%be%d0%bd-%d0%bf%d1%80%d0%b5%d0%b3%d0%b0%d0%b7%d0%b5%d0%bd-%d0%bd%d0%b0-%d0%b2%d0%b5%d0%bb%d0%be%d1%81%d0%b8%d0%bf%d0%b5%d0%b4/", "text": "Световният шампион в Moto GP от 2006 г. Ники Хейдън пострада тежко, след като бе ударен от кола, докато карал велосипед край Римини (Италия). Американецът бил с приятели, които свидетелствали, че автомобилът се движел с много висока скорост. Версията им се потвърждава от пораженията по предното стъкло на колата, както и на смачкания до неузнаваемост велосипед на Хейдън. 35-годишният пилот бил закаран в болница с мозъчен кръвоизлив и счупвания на крака и таза. След като бил стабилизиран, пострадалият бил преместен в лечебно заведение в Чезена. Хейдън остава в изкуствена кома, тъй като все още бил твърде слаб, за да издължи операция.", "date": "2017.05.18", "title": " Мото шампион прегазен на велосипед"}
{"url": "https://trud.bg/%d0%bc%d0%be%d1%82%d0%be%d1%86%d0%b8%d0%ba%d0%bb%d0%b5%d1%82%d0%b8%d1%81%d1%82-%d0%b7%d0%b0%d0%b3%d0%b8%d0%bd%d0%b0-%d1%81%d0%bb%d0%b5%d0%b4-%d0%ba%d0%b0%d1%82%d0%b0%d1%81%d1%82%d1%80%d0%be%d1%84/", "text": "Възникнал е тежък пътен инцидент на територията на Слънчев бряг в 16.18 часа, съобщават от ОД на МВР-Бургас.На кръстовището край санаториума в посока Свети влас възниква катастрофа между товарен автомобил и мотоциклет, в резултат на което мотоциклетистът загива на място. В момента се установява самоличността на загиналия.Пътният трафик е временно затруднен до приключване на огледа на местопроизшествието.ОД на МВР призовава водачите да се движат с повишено внимание и максимална концентрация при шофиране в района на инцидента, за да не допуснат нови пътнотранспортни произшествия.", "date": "2017.05.18", "title": " Мотоциклетист загина след катастрофа с товарен автомобил в Слънчев бряг"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d1%80%d0%b0%d0%b7%d0%b3%d0%be%d0%b2%d0%b0%d1%80%d1%8f-%d1%81-%d0%bf%d0%be%d1%81%d0%bb%d0%b0%d0%bd%d0%b8%d0%ba/", "text": "Председателят на Парламентарната група на ГЕРБ и заместник-председател на партията Цветан Цветанов проведе работа среща с посланика на Република Азербайджан в България Н. Пр. Наргиз Гурбанова.По време на разговора двамата обсъдиха стъпки за разширяване на сътрудничество, както между парламентите на двете страни, така и между ГЕРБ и управляващата партия в Азербайджан. По повод 25-ата годишнина от установяването на дипломатически отношения между Азербайджан и България, Цветанов и посланик Гурбанова отбелязаха, че двустранните отношения винаги са били на отлично ниво по време на управлението на ГЕРБ и че премиерът Бойко Борисов и президентът Илхам Алиев работят в прекрасни отношения.По време на срещата Цветан Цветанов още веднъж благодари на Н. Пр. Наргиз Гурбанова за направеното от фондация „Гайдар Алиев“ дарение от 1 милион и 200 хиляди евро за реставрация, консервация и социализация на културно-музейния резерват „Трапезица“ във Велико Търново. „Този жест към България е израз на отношението на Азербайджан към опазването на историята и развитието на културата и изкуството по цял свят. Още веднъж използвам възможността и като народен представител, избран от Велико Търново, да благодаря за този огромен жест“, подчерта Цветанов.", "date": "2017.05.18", "title": " Цветан Цветанов разговаря с посланика на Азербайджан Н. Пр. Наргиз Гурбанова"}
{"url": "https://trud.bg/%d0%b0%d0%bb%d0%b4%d0%b5-%d1%83%d0%bf%d1%80%d0%b0%d0%b2%d0%bb%d0%b5%d0%bd%d1%81%d0%ba%d0%b0%d1%82%d0%b0-%d0%ba%d0%be%d0%b0%d0%bb%d0%b8%d1%86%d0%b8%d1%8f-%d0%bd%d0%b0-%d0%b1%d0%be%d1%80%d0%b8%d1%81/", "text": "„Бъдещето на България не бива да бъде в ръцете на крайни националисти. Много съм загрижен, тъй като участието на Обединените патриоти в управлението поставя под въпрос ценностите, в които страната се е врекла при присъединяването си към Европейския съюз. Европа вече изпита какво се случва, когато ксенофобията и езикът на омразата спечелят, когато обществата се поляризират и разделят на етническа основа. Не бива да допускаме тази грешка отново.“Това заявява лидерът на група АЛДЕ в Европейския парламент Ги Верхофщадт по повод скандала със снимка на зам.-министъра на регионалното развитие Павел Тенев, на която отдава нацистки поздрав.Обединените патриоти – крайно дясна политическа партия, член на правителството на Бойко Борисов, шокира общественото мнение. Въпреки че висшият служител си подаде оставката, българското правителство минимализира инцидента, посочват от АЛДЕ.„Министър – председателят на България Бойко Борисов, а заедно с него и семейството на ЕНП, носят отговорност за бъдещето на България, както и за успешното провеждане на предстоящото Българско председателство на Съвета на ЕС.Министър – председателят Борисов трябва са преоцени коалиционните си взаимоотношения и да покаже, че ще има нулева толерантност към крайни и националистически прояви на членове на правителство.Семейство на АЛДЕ ще наблюдава действията и политиките на това правителство много отблизо“, заявява лидерът на АЛДЕ Ги Верхофщадт. ", "date": "2017.05.18", "title": " АЛДЕ: Управленската коалиция на Борисов с крайни националисти подкопава европейските ценности в България"}
{"url": "https://trud.bg/%d0%b2%d0%bb%d0%b0%d0%b4%d0%b8%d0%bd%d0%be%d0%b2%d0%b0-%d0%b5-%d0%b7%d0%b2%d0%b5%d0%b7%d0%b4%d0%b0%d1%82%d0%b0-%d0%bd%d0%b0-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%be%d1%82%d0%be/", "text": "Невяна Владинова влиза като голямата звезда на европейското първенство по художествена гимнастика в Будапеща, поне според официалния сайт на състезанието. Родната прима даде интервю „Под светлината на прожектора“, в което призна, че очаква сериозна конкуренция от съперничките си от другите страни, както и от другата българка – Катрин Тасева. „Жените ни в индивидуалното направление ще се срещнат с най-голямата си конкуренция тук – заяви президентът на Федерацията по художествена гимнастика Илиана Раева. – Всички са много добре подготвени. Очаква ни страхотна битка, смятам, че ще е много интересно.“ Тя е възхитена от организацията в унгарската столица. „Всички са в много добро настроение, с много вяра сме тук – заяви Раева. – Направихме много добра първа тренировка и се надявам така да завършим седмицата. Условията са прекрасни. Залите за тренировки и състезания са фантастични. Много отдавна не съм била на толкова добре организирано състезание.“ На подиум тренировките на българките присъства и вицепрезидентът на федерацията Мария Петрова, която участва в организацията на първенството. След заниманието гимнастичките разгледаха забележителности от града, за да си починат преди състезанията, които започват днес.", "date": "2017.05.18", "title": " Владинова е звездата на европейското"}
{"url": "https://trud.bg/%d0%bd%d0%b0%d0%bf%d0%b0%d0%b4%d0%b0%d1%82%d0%b5%d0%bb%d1%8f%d1%82-%d0%be%d1%81%d0%b0%d0%ba%d0%b0%d1%82%d0%b8%d0%bb-%d0%b6%d0%b5%d0%bd%d0%b0-%d0%bd%d0%b0-%d1%81%d0%bf%d0%b8%d1%80%d0%ba%d0%b0-%d1%81/", "text": "Мъжът, който , е болен от шизофрения. Това съобщиха от прокуратурата, като се позоваха на експертиза направена преди години. От Центъра за психично здраве отказаха да потвърдят или отрекат за заболяването, защото очакват, резултатите от съдебно-психиатричната експертиза, които ще бъдат предоставени на прокуратурата в понеделник.От прокуратурата на специален брифинг днес потвърдиха, че нападателят Живко Кючуков е бил регистриран като шизофреник.Медицинският управител на Центъра за психично здраве в Бургас се позова на лекарския етичен кодекс и заяви, че може да потвърди за заболяването, едва след като прокуратурата и съдът се запознаят с резултата от психиатричната експертиза. Заради високия обществен интерес тя ще бъде изготвена до края на седмицата.„Нека съдът да се запознае с експертизата и тогава всъщност ще има и подробности около психичното му състояние, около това дали този човек е извършил деянието под въздействие на наркотични вещества, под въздействие на психоза или е психично здрав. Това ще установи експертизата, която ще бъде предадена на прокуратурата.“, заяви д-р Надя Желязкова, управителя на Център за психично здраве – Бургас, цитирана от .От Центъра за психично здраве заявиха, че след проведеното вчера събеседване с психолог и психиатър Кючуков е бил освободен и вероятно е у дома си.", "date": "2017.05.18", "title": " Нападателят, осакатил жена на спирка, страда от шизофрения\t\t\t"}
{"url": "https://trud.bg/%d0%b4%d0%b8%d0%bc%d0%b8%d1%82%d1%8a%d1%80-%d0%bc%d0%b0%d0%bd%d0%be%d0%bb%d0%be%d0%b2-800-%d0%bb%d0%b2-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d0%b5-%d0%bc%d0%b8%d0%bd%d0%b8%d0%bc%d0%b0/", "text": "За да се осигури минимална пенсия от 200 лв., минималната работна заплата трябва да е 800 лв. Това каза пред  президентът на КТ „Подкрепа“ Димитър Манолов.Той обясни, че размерът на пенсията за стаж и възраст е във функция от осигурителния доход на лицето.„Ако приемем хипотезата, че едно лице, за да получава минимална пенсия, трябва да е работило цял живот на минимална работна заплата, то размерът на тази минимална работна заплата трябва да е такъв, че от осигурителни вноски да се осигури въпросната минимална пенсия. Това е истинската логика.Ако приемем днешните съотношения пенсия – заплата, би следвало минималната работна заплата, която осигурява минимална пенсия от 200 лв., да бъде 800 лв. Това е един подход за изчисляване на минималната работна заплата“, каза синдикалистът.Според Манолов моментът на обжалването на решението на съда за отмяна на минималната работна заплата от 460 лв. най-вероятно ще бъде използван от правителството, за да се състоят консултациите в НСТС по правилата и постановлението да бъде преиздадено.По думите му минимална работна заплата от 460 лв. е недостатъчна. Минималната заплата е доходът, който трябва да се гарантира на един работник, за да може той да преживява просто, а не прилично, допълни президентът на КТ „Подкрепа“.Той припомни, че „Подкрепа” е предложила още преди 10 г. да се въведе диференцирана минимална работна заплата по икономически дейности и да се договаря.Това че в Европа има държави, в които няма минимална заплата, не е вярно, допълни той и обясни, че има 5-6 държави, в който това заплащане се договаря и държавата е определила тези договорности за закон.Според Манолов проблемите у нас тръгват от пороците на приватизацията.", "date": "2017.05.18", "title": " Димитър Манолов: 800 лв. трябва да е минималната заплата за минимална пенсия от 200 лева"}
{"url": "https://trud.bg/%d0%b4%d0%be%d0%bd%d0%b0%d0%bb%d0%b4-%d1%82%d1%80%d1%8a%d0%bc%d0%bf-%d0%b7%d0%b0%d0%bf%d0%be%d1%87%d0%bd%d0%b0-%d0%bf%d1%80%d0%be%d1%86%d0%b5%d1%81%d0%b0-%d0%b7%d0%b0-%d0%bf%d1%80%d0%b5%d0%b4%d0%be/", "text": "Администрацията на американския президент Доналд Тръмп формално уведоми Конгреса за намерението си да предоговори Северноамериканското споразумение за свободна търговия (НАФТА), предаде АФП.Разговорите с Канада и Мексико, другите страни по договора, ще започнат „не по-рано от 16 август 2017 г.“, гласи формалното уведомление на Службата за търговско представителство на САЩ (СТПС, USTR) до Конгреса.По време на 90-дневния срок СТПС ще проведе консултации с „Конгреса и американските акционери с цел изработването на споразумение, което да отговаря на интересите на американските работници, фермери и бизнес“, са казва още в уведомлението.", "date": "2017.05.18", "title": " Доналд Тръмп започна процеса за предоговаряне на НАФТА"}
{"url": "https://trud.bg/%d0%bf%d1%83%d1%81%d0%bd%d0%b0%d1%85%d0%b0-%d0%bf%d0%be%d1%80%d1%8a%d1%87%d0%ba%d0%b0%d1%82%d0%b0-%d0%b7%d0%b0-%d1%82%d0%be%d0%bb-%d1%81%d0%b8%d1%81%d1%82%d0%b5%d0%bc%d0%b0%d1%82%d0%b0-%d1%81%d1%80/", "text": "Възобновена е процедурата за възлагане на обществена поръчка за проектиране, изграждане и въвеждане на електронна система за събиране на тол такси от автомобилите над 3,5 т. Това съобщиха от пресцентъра на АПИ.Срокът за изпълнение на обществената поръчка е 19 месеца. Индикативната й стойност е 200 млн. лева без ДДС. Тол системата ще замени сегашните винетки за събиране на пътни такси.Кандидатите могат да подават оферти до 17 ч. утре. Офертите ще бъдат отворени в 11 ч. на 22 май 2017 г. в сградата на Агенция „Пътна инфраструктура“.Обществената поръчка за тол системата беше обявена преди повече от година, но няколко пъти беше спирана заради обжалвания на кандидати.", "date": "2017.05.18", "title": " Пуснаха поръчката за ТОЛ системата, срокът за оферти е до утре"}
{"url": "https://trud.bg/%d0%ba%d0%be%d0%bb%d0%b0-%d1%81%d0%b5-%d0%b2%d1%80%d1%8f%d0%b7%d0%b0-%d0%b2-%d0%bf%d0%b5%d1%88%d0%b5%d1%85%d0%be%d0%b4%d1%86%d0%b8-%d0%bd%d0%b0-%d1%82%d0%b0%d0%b9%d0%bc%d1%81-%d1%81%d0%ba%d1%83%d0%b5/", "text": "Кола се е врязала с висока скорост в пешеходци на Тайм Скуеър в Ню Йорк. Най-малко 13 души са ранени, предаде ABC News.Един човек е загинал по информация от Sky News.Полицията е отцепила района. На мястото са изпратени лекарски екипи. Засега няма информация дали става въпрос за пътно транспортно произшествие или терористичен акт.По думите на очевидци действията на шофьора са изглеждали „преднамерени“. Той е задържан и в момента го разпитват, предаде ABC News.За момента няма информация инцидентът да е терористичен акт. По данни от полицията шофьорът е криминално проявен и е възможно причината за катастрофата да е употреба на алкохол.", "date": "2017.05.18", "title": " Кола се вряза в пешеходци на Таймс скуеър в Ню Йорк\t\t\t"}
{"url": "https://trud.bg/%d0%b8-%d0%b2-%d0%bb%d0%be%d0%bd%d0%b4%d0%be%d0%bd-%d1%81%d0%b5-%d0%ba%d0%b0%d1%80%d0%b0%d1%82-%d0%b7%d0%b0%d1%80%d0%b0%d0%b4%d0%b8-%d1%88%d0%b0%d1%80%d0%b0%d0%bf%d0%be%d0%b2%d0%b0/", "text": "Мария Шарапова няма да участва на „Ролан Гарос“ дори като коментатор, след като „Евроспорт“ се отказа от услугите й. Но около рускинята се заформя скандал и за следващия турнир от Големия шлем – „Уимбълдън“. „Асоциацията за тенис на трева“, както се нарича британската централа, покани рускинята за някои от подгряващите турнири, но „Ол Ингланд Клъб“ се разграничи от тази позиция и отказа да даде на тенисистката уайлдкард за основната схема. За разлика от Франция, където всичко е в ръцете на федерацията, на Острова меродавно е становището на клуба организатор. Така Маша ще трябва да мине през квалификациите, в които си гарантира място, като влезе в топ 200 на ранглистата. Решенията на организаторите на турнири намериха подкрепа дори у спонсори на Шарапова като производителя на тенис ракети „Хед“. „Напълно разбирам мотивите им, няма как да се дават покани на допинг нарушители – заяви изпълнителният директор на компанията Йохан Елиаш. – Проблемът не е в тях, а в Световната антидопингова агенция, която наруши дори собствените си правила.“", "date": "2017.05.18", "title": " И в Лондон се карат заради Шарапова"}
{"url": "https://trud.bg/%d0%b2%d0%b8%d0%b6%d1%82%d0%b5-%d1%81%d0%bd%d0%b8%d0%bc%d0%ba%d0%b8-%d0%b8-%d0%b2%d0%b8%d0%b4%d0%b5%d0%be-%d0%be%d1%82-%d1%85%d0%b0%d0%be%d1%81%d0%b0-%d0%bd%d0%b0-%d1%82%d0%b0%d0%b9%d0%bc%d1%81-%d1%81/", "text": "Полицията отцепи района на Тайм скуеър в Ню Йорк, след като .На мястото има полицейски и пожарни коли, в небето кръжат няколко хеликоптера.Вижте какво засне наш читател в Ню Йорк на мястото на инцидента.", "date": "2017.05.18", "title": " Вижте СНИМКИ и ВИДЕО от хаоса на Таймс скуеър"}
{"url": "https://trud.bg/%d0%ba%d1%80%d0%b0%d1%81%d0%b8%d0%bc%d0%b8%d1%80-%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d1%81%d0%b5-%d1%81%d1%80%d0%b5%d1%89%d0%bd%d0%b0-%d1%81-%d0%b9%d0%b5%d0%bd%d1%81/", "text": "Заместник министър-председателят по обществен ред и сигурност и министър на отбраната Красимир Каракачанов се срещна днес, 18 май 2017 г., в Брюксел с генералния секретар на НАТО Йенс Столтенберг. Това съобщиха от пресцентъра на Министерство на отбраната.На разговора в Главната квартира на Северноатлантическия пакт присъстваха заместник-директорът на кабинета на генералния секретар Йоргенсен и директорът по отбранителна политика в дирекция „Отбранителна политика и планиране“ Тимо Костер. От българска страна присъстваха заместник-министърът на отбраната Атанас Запрянов, постоянният представител на България в НАТО посланик Иван Найденов, директорът на „Отбранителна политика“ в Министерството на отбраната Росица Димитрова.В началото на разговора вицепремиерът Красимир Каракачанов предаде поздрави от министър-председателя Бойко Борисов и отправи покана към генералния секретар на НАТО за посещение в България през 2018 г. Той го запозна с приоритетите на българското правителство и с основните предизвикателства, пред които страната ни е изправена в областта на отбраната.Генералният секретар Йенс Столтенберг изказа благодарност за приноса на България в провежданите от НАТО мисии и операции, както и за оказваната подкрепа на страните-партньори. Той приветства усилията на българското правителство за превъоръжаване на Българската армия.Във връзка с предстоящата на 25-ти май в Брюксел среща на държавните и правителствени ръководители на страните-членки на НАТО събеседниците се обединиха около важността срещата да излъчи силно послание за значимостта на трансатлантическата връзка, единството и солидарността между съюзниците и споделените ценности, които ги обединяват.Вицепремиерът Красимир Каракачанов подчерта наличието на перспектива за постепенно увеличаване на разходите за отбраната с цел изграждане на необходимите отбранителни способности. До края на годината се предвижда да бъде разработен национален план за увеличаване на разходите за отбрана.В контекста на борбата с тероризма вицепремиерът Красимир Каракачанов подчерта, че това е един от основните приоритети на българското правителство. Двамата с генералния секретар Йенс Столтенберг се обединиха около мнението, че НАТО трябва да има по-видим принос в противодействието на тероризма.Заместник министър-председателят по обществен ред и сигурност и министър на отбраната Красимир Каракачанов ще участва в българската делегация за срещата на 25-ти май, която ще бъде водена от президента на Република България Румен Радев.", "date": "2017.05.18", "title": " Красимир Каракачанов се срещна с Йенс Столтенберг в Брюксел"}
{"url": "https://trud.bg/%d0%b3%d0%b5%d1%80%d0%b1-%d0%bf%d0%be%d0%ba%d0%b0%d0%b7%d0%b0-%d0%b6%d1%8a%d0%bb%d1%82-%d0%ba%d0%b0%d1%80%d1%82%d0%be%d0%bd-%d0%bd%d0%b0-%d0%bf%d0%b0%d1%82%d1%80%d0%b8%d0%be%d1%82%d0%b8%d1%82%d0%b5/", "text": "ГЕРБ показа жълт картон на коалиционните си партньори от „Обединени патриоти“ (ОП) заради снимките с нацистки поздрави. Само ден след като зам.-министър Павел Тенев изхвърча от правителството заради кадър, на който е вдигнал ръка за поздрав на восъчни нацисти, още един патриот бе отстрелян от изпълнителната власт.Премиерът Бойко Борисов е разпоредил шефът на социалната дирекция във военното министерство Иво Антонов да бъде уволнен. Пак за снимка в поза „Зиг хайл“, но до нацистки танк „Майбах“.„Подобни снимки, подобни изказвания няма да търпим. Премиерът Борисов няма да търпи подобни хора да бъдат част от екипа на сегашното управление. Извиняваме се за неудобството, ГЕРБ гарантира европейските ценности“, категоричен бе председателят на ПГ на ГЕРБ Цветан Цветанов.От опозицията обаче продължават да настояват за оставката и на вицепремиера и съпредседател на ОП Валери Симеонов, цитиран от в. „Сега“, че всеки на млади години може да има майтапчийски снимки от нацисткия лагер Бухенвалд.Симеонов се закани да съди медията: „Никога не съм казал никъде, че съм си правил майтапчийски снимки и ще ги съдя“. На свой ред обаче от вестника бяха категорични, че застават зад статията си, както и че Симеонов сам е разказал за студентското си пътуване до Бухенвалд.", "date": "2017.05.18", "title": " ГЕРБ показа жълт картон на патриотите (обзор)\t\t\t"}
{"url": "https://trud.bg/%d0%bc%d0%b5%d0%b9%d1%83%d0%b5%d0%b4%d1%8a%d1%80-%d0%b8-%d0%bc%d0%b0%d0%ba%d0%b3%d1%80%d0%b5%d0%b3%d1%8a%d1%80-%d1%81%d1%82%d1%8f%d0%b3%d0%b0%d1%82-%d0%b1%d0%be%d0%b9-%d0%b7%d0%b0-%d0%bc%d0%b8%d0%bb/", "text": "Флойд Мейуедър и Конър Макгрегър са на път да осъществят най-касовия мач в историята на бойните спортове. Събитието все още не е обявено официално, но вчера и двамата потвърдиха, че са отдадени на идеята. Първо Дейна Уайт, шеф на ММА веригата UFC, обяви, че ирландският боец е подписал „рекорден договор“ за мача. Босът разкри, че хонорарът на неговия човек е 75 млн. долара, а се предполага, че американският боксьор ще вземе поне $100 млн. Малко по-късно Богаташчето отговори, че забавянето на работата около организацията на мача не е по негова вина. „От гледна точка на бизнеса само този мач има смисъл – обяви Мейуедър. – Аз съм се отказал от бокса и вече не съм спортист, а бизнесмен. Затова ще дам на хората това, което искат да видят. Макгрегър е боец, аз също. Всички ще искат да ни гледат.“ Според слуховете се очаква общата сума, която ще генерира събитието да стигне 1 милиард долара. Това накара Мейуедър да се впусне в словесна атака срещу световния шампион в тежка категория Антъни Джошуа. „Не мисля, че той е съсредоточил у себе си целия интерес, има и други боксьори“, твърди Богаташчето. Джошуа все още очаква решението на Владимир Кличко за евентуален реванш, а украниецът ще го обяви в телевизионно интервю на 27 май. При отказ британецът ще трябва да брани титлите си срещу задължителния претендент на IBF Кубрат Пулев.", "date": "2017.05.18", "title": " Мейуедър и Макгрегър стягат бой за милиард"}
{"url": "https://trud.bg/%d0%bf%d0%b0%d0%ba-%d1%81%d0%bc%d0%b5%d0%bd%d1%8f%d1%82-%d0%bf%d1%80%d0%b0%d0%b2%d0%b8%d0%bb%d0%b0%d1%82%d0%b0-%d0%b2%d1%8a%d0%b2-%d0%b2%d0%be%d0%bb%d0%b5%d0%b9%d0%b1%d0%be%d0%bb%d0%b0/", "text": "Геймовете във волейбола отново може да се играят до 15 точки, както бе почти до края на миналия век. Международната федерация (ФИВБ) обмисля въвеждането на нова точкова система, която да ограничи продължителността на мачовете. Идеята е била предложена през януари на заседание на треньорската комисия. Проектът предвижда по-кратки геймове, като ще се запази сегашната система „рали пойнт“ (всяка грешка е точка). Очаква се така геймовете да станат по-интензивни и да спомогнат за телевизионната популярност на спорта. Ще се играе до 4 от 7 гейма вместо 3 от 5, както е сега. Новата система ще бъде изпробвана на световните първенства за младежи и девойки до 23 години през август и септември.", "date": "2017.05.18", "title": " Пак сменят правилата във волейбола"}
{"url": "https://trud.bg/%d1%81%d0%b0%d0%bc%d0%be%d0%bb%d0%b5%d1%82-%d0%bd%d0%b0-%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be%d0%b4%d0%bd%d0%b0-%d0%ba%d0%be%d0%b0%d0%bb%d0%b8%d1%86%d0%b8%d1%8f-%d0%bd%d0%b0%d0%bd/", "text": "Самолет от състава на оглавяваната от САЩ международна коалиция нанесе удар срещу проправителствен конвой в Сирия, който се е движил към позиции на коалицията в близост до границата с Йордания, съобщи американски военен източник, предаде АФП.„Конвой, движещ се по пътя, не реагира на многократните предупреждения да не се приближава до коалиционните сили в района на Ат Танф“, заяви пред медията източникът, пожелал анонимност.„Впоследствие беше нанесен удар срещу предната част на конвоя“, добави той.", "date": "2017.05.18", "title": " Самолет на международна коалиция нанесе удар срещу проправителствен конвой в Сирия"}
{"url": "https://trud.bg/%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb%d1%8f%d1%82-%d0%bd%d0%b0-%d0%b4%d0%bf%d1%81-%d0%bc%d1%83%d1%81%d1%82%d0%b0%d1%84%d0%b0-%d0%ba%d0%b0%d1%80%d0%b0%d0%b4%d0%b0%d0%b9/", "text": "– Г-н Карадайъ, при гласуването на новото правителство обвинихте Бойко Борисов, че легитимира крайния национализъм. Какво ви кара да смятате, че „Обединени патриоти“ са крайни националисти?– Както тезите, изложени в публичните им изяви и актове, така и действията им. Но аз мога да бъда и по-конкретен. Първо, защото това е европейската оценка за тях. Ще ви цитирам параграф 32 от доклада на Европейската комисия за расизма и нетолерантността (ЕКРН): „.. в България функционират няколко по-малки ултранационалистки/фашистки политически партии и групи, сред които НФСБ (Национален фронт за спасение на България), ВМРО-БНД (Вътрешна македонска революционна организация – Българско национално движение). ВМРО-БНД е известна със системно насаждане на омраза срещу съседните народи на Балканите и антициганската пропаганда. ЕКРН е дълбоко обезпокоена от лекотата, с която екстремистки партии получават официално признаване…“. Искам да ви обърна внимание на факта, че цитираният доклад е отпреди близо три години, в които участието на радикалистите и националистите не само не беше ограничено, а напротив, днес те са във властта. Второ, заради езика на публичните им изяви, който е откровено нетолерантен, расистки и ксенофобски. Изрази като „скотове“, „майки кучки“, „вой“ (за молитвения зов на имамите) не могат да бъдат в речника на никой политик. Нещо повече, това е съставна част от реториката на фашизма. Трето, действията на тези партии, на техните лидери, членове и симпатизанти. Спомнете си паленето на молитвени килимчета на молещи се мюсюлмани на петъчна молитва, оскверняването на десетки молитвени домове в цялата страна. И най-пресният пример от отминалите избори – поведение на единия от техните лидери на границата; кадрите, в които той блъска възрастна жена, дошла да упражни гражданското си право да гласува, обиколиха цяла Европа.– Моля ви, коментирайте оставката на заместник-министъра на регионалното развитие, в чийто профил във фейсбук имаше негова снимка с нацистки поздрав.– Събитията от последните дни доказват истинността на нашето твърдение за това, че става въпрос за чисто фашистка идеология. Но превантивни действия на ниските нива, с уволнения на чиновници от втори и трети ешелон няма да решат фундаменталния ценностен проблем с пряко участие на националисти на върха на законодателната и изпълнителната власт. Оставката на заместник-министъра не е решение на проблема. Очакваме оставки на вицепремиерите и отговорност от субекта, който ги е вкарал във властта.– Амбицията на новата коалиция е да изкара пълен мандат. Каква е вашата прогноза?– Последователно сме заявявали и сега го твърдим, че този състав на правителството е вреден за страната и за бъдещето на Европа. Не може да се сформира мнозинство без ценностна спойка, без ясна управленска програма, без споделени европейска и евроатлантическа ориентация на съставните елементи.– Почетният председател на ДПС Ахмед Доган и вие говорите за обединителен патриотизъм, какво точно включвате в това понятие?– Ние сме за такъв обединителен патриотизъм, който не издига етнонацията като самоцел или като основополагащо условие за консолидиращите процеси в обществото. Този обединителен патриотизъм се базира на необходимостта от заедност на различието, а не на елиминиране или отдалечаване на другостта и различието. Националната идеология трябва да бъде ориентирана преди всичко към гражданската идентичност, насочена към интеграция на културно многообразните общности. Нация на основата на общото гражданство.– Имате ли обяснение защо ДПС се превърна в нежелан партньор и за ГЕРБ, и за БСП? И двете партии еднакво категорично заявиха, че не биха правили коалиция с движението.– Въпрос на политическа и държавническа зрелост. И двете партии правят евтин реверанс към примитивно насаждания в част от българските избиратели етнонационализъм, без да си дават сметка дали това е полезно за страната. Това е заредено с конфликтност, особено в нашия регион – Балканите. За нас е важно, че ДПС върви по своя път от създаването си, доказвайки правотата на своята политика и на българския етнически модел.– Всъщност в изолация ли е партията ви и какво ще направите, за да излезете от това положение?– Не смятам, че ДПС е в изолация. Ние сме в парламента, работим, изпълняваме своята програма. Имаме становища по всички въпроси, които имат значение за развитието на страната. Искаме и работим за това животът на българските граждани да се подобри, не оставяме управляващите да неглижират или да загърбят важните теми на деня. Работа за всички, икономически растеж, европейско развитие. И в тази връзка – активна роля на България и във връзка с председателството. Опитите за изолация на ДПС от властта са опит за изолация на избирателите на ДПС. И ние питаме: Мислят ли тези, които го правят, че това е полезно за България? Нещо повече – и в контекста на събитията в региона.– Гласовете, които ДОСТ получи на изборите, показват ли, че ДПС се разцепи, и е ли това проблем на ДПС?– ДПС не се е разцепило. ДОСТ не е политическа партия, отцепила се от ДПС, а процес, опасен за България, и в този смисъл е нашето твърдение, че ДОСТ не е проблем на ДПС, а на България. Впрочем отминалите избори показаха, че българските граждани, политиците и институциите започнаха да виждат това, за което ДПС говори през последната година.– В речите си, посветени на майските събития, твърдите, че ДОСТ са докарали националистите на власт. Кой всъщност докара националистите на власт?– На първо място, разбира се, ГЕРБ. Без изборните резултати да изискват непременно такова решение. По-внимателният анализ обаче изисква да кажем, че това се дължи и на създадения и трайно подхранвания след влизането на България в НАТО националистически мит. ДПС е отрицание на онези процеси, които доведоха и отредиха място на националистите във властта. Интеграция в Европа, интеграция вътре в страната, равни права, върховенство на закона, мир и икономически просперитет. Защото политическата доктрина на ДПС, създадена от д-р Ахмед Доган – българският етнически модел, всъщност е отказ от национализмите и радикализмите във всичките им форми и проявления в името на обединяващия патриотизъм. Националистическият мит, идеята да се обединим пред заплахата от чуждите, различните в нашето общество, които са единствено виновни за положението, в което се намираме, звучи примамливо, приемливо за голяма част от обществото. Звучи добре. Но само на пръв поглед. Действителността е много различна. От една страна, опитът ни учи, че взаимното насъскване на различни народи във външен аспект, а във вътрешен насъскването на различни етноси, е довеждало до толкова разрушителни конфликти, че цената се оказва непоносима за всички. Колкото по-скоро падне маската на т.нар. обединени патриоти, които трудно прикриват частните си интереси да се домогнат до власт и влияние, и бъдат отстранени, толкова по-скоро ще започнат реформите, които са условие за икономически растеж. Това не е проблем на ДПС, това е проблем, с който трябва да се справи цялата нация и българската държава.– В речите си на възпоменателните митинги, посветени на майските събития, говорите и за мерки срещу Главното мюфтийство. Какво имате предвид?– Нашата позиция е известна – имамите, мюфтиите нямат място в политиката. Те имат грижа за духовното развитие на изповядващите исляма. В този смисъл обръщаме вниманието на духовното ръководство.– Не знаехте ли, че от години Главното мюфтийство се издържа от Дианета, тъй като сметките му са блокирани?– Тук е ролята на държавата и ние ще подкрепим всички усилия да се създаде финансова независимост на всички признати в България вероизповедания. Това е въпрос, свързан и с националната сигурност. Мисля, че ще намерим правилното решение.– Как решенията на референдума в Турция ще рефлектират в България?– България има интерес от стабилност в региона, т.е. стабилност във всяка от съседните държави. България има нужда от демократична Турция с европейско развитие. Обществото там в момента е разделено. Разчитам на диалог и разумно решаване на противоречията в турското общество. Това е и повод да заявя отново, че израз на слабост и липса на политическа воля е оправдаването с народната воля. Решенията ги вземат гражданите, избирателите, но отговорността се носи от политиците. Това не трябва да се забравя.– Истина ли е, че голяма част от депутатите от ДПС имат забрана за влизане в Турция и не могат да ходят при роднините си?– Не. Не е истина.– И последно, искам да ви попитам за промените в изборните правила, внесени от ГЕРБ. Заместник-председателят на ПГ на ДПС Хамид Хамид намекна, че може да подкрепите мажоритарния вот. Ще го направите ли наистина и знаете ли кои партии биха спечелили от въвеждането му?– Предстои ни заседание на ПГ и ЦОБ, на което ще обсъдим всички мнения по отношение на този законопроект и едва след това ще вземем своето решение. Принципната ни позиция за така проведения референдум е, че ние подкрепяме нашите избиратели, които не се съгласиха с поставените на референдума въпроси. Но що се отнася до вземането на позиция по внесен вече законопроект, по правило при нас всяко решение се взема след дебат. Нашият гостМустафа Карадайъ е роден на 8 май 1970 г. в село Борино, Смолянско. Завършва висше образование в УНСС.Учредител на Академичното дружество на ДПС в София и член на движението от май 1991 г. Учредител е на младежката организация на ДПС и неин председател през първите два мандата (1998-2003).От 1996 до 2001 г. е преподавател по Информатика в НБУ. От 2002 до 2010 г. е зам. изпълнителен директор на Агенцията за следприватизационен контрол.От 2010 г. е организационен секретар на Централното оперативно бюро (ЦОБ) на ДПС.На 24 април 2016 г. е избран за председател на ДПС на IX национална конференция на партията.", "date": "2017.05.18", "title": " Председателят на ДПС Мустафа Карадайъ пред „Труд“: Очакваме оставки на вицепремиерите националисти\t\t\t"}
{"url": "https://trud.bg/%d1%80%d0%b0%d0%b7%d1%82%d0%be%d0%bf%d0%b5%d0%bd-%d0%bc%d0%b5%d1%82%d0%b0%d0%bb-%d0%b7%d0%b0%d0%bb%d1%8f-%d0%b4%d0%b2%d0%b0%d0%bc%d0%b0-%d0%b2-%d1%81%d1%82%d0%be%d0%bc%d0%b0%d0%bd%d0%b0/", "text": "Сигналът за инцидента подаден малко след 14 чПри производствена авария в комбината „Стомана“-Перник са обгорели двама работници, докато разривали метал, съобщи пред „Труд“ главният секретар на Министерството на вътрешните работи Младен Маринов. Сигналът за инцидента е бил подаден малко след 14 ча. Маринов добави, че пострадалите са откарани в столичния институт за спешна помощ „Пирогов“. Единият е със 70 процента изгаряния и опасност за живота, а другият е приет в съзнание, като лекарите днес ще преценят какво лечение да предприемат за него Впоследствие се оказа, че още двама техни колеги са пострадали, но леко. На територията на предприятието пристигнаха екипи на пожарната и полицията, които отцепиха района и започнаха оглед. Бе образувано и досъдебно производство. Според информацията се е взривила Трета електростоманодобивна пещ. При работата на съоръжението в него се поставя старо желязо, което се нагрява до 1800 градуса по Целзий. При тази температура желязото се разтопява, поставят му се различни примеси и така се получава стомана. Едната от версиите, по които работят разследващите злополуката, е, че пещта е била включена по спешност, след като Първа пещ е била претоварена и е аварирала. Друг вариант е, че в съоръжението е попаднала вода, която в комбинация с високата температура е причинила взрива. Първоначално имаше и предположения, че в пещта е попаднал снаряд, но пожарната отхвърли тази възможност.", "date": "2017.05.18", "title": " Разтопен метал заля двама в „Стомана“-Перник (обзор)\t\t\t"}
{"url": "https://trud.bg/%d0%bc%d0%be%d0%bd-%d0%b2%d1%80%d1%8a%d1%87%d0%b8-%d0%bd%d0%b0%d0%b3%d1%80%d0%b0%d0%b4%d0%b8-%d0%bf%d0%b8%d1%82%d0%b0%d0%b3%d0%be%d1%80-%d0%bd%d0%b0-10-%d1%83%d1%87%d0%b5%d0%bd%d0%b8/", "text": "Десет български учени получиха днес наградите за наука „Питагор“ на Министерството на образованието и науката на официална церемония в Софийския университет. Това съобщиха от пресцентъра на МОН.Носителите на приза бяха избрани сред 41 постъпили предложения в категориите: за млад учен, за утвърден учен в областта на природните и инженерни науки, за утвърден учен в областта на здравето и медицинските науки, за успешен ръководител на международни проекти, за научен колектив с успешна експлоатация и комерсиализация на научните резултати, за фирма с най-много инвестиции в научноизследователската и развойна дейност, както и за значим принос на български учен, работещ в чужбина.Тази година журито реши да не присъжда наградите за цялостен принос в развитието на науката и за утвърден учен в областта на хуманитарните и социалните науки. В първата категория са постъпили три предложения, които не покриват изискванията за получаване на отличието, а във втората няма номинации.Голямата награда „Питагор“ за млад учен беше присъдена на гл. ас. д-р Теодора Чамова и д-р ас. Кирил Христов. Всеки от тях получи от министъра на образованието и науката Красимир Вълчев статуетка „Питагор“ и парична награда от 11 000 лв.Гл. ас. Чамова е специалист по нервни болести към Клиниката по нервни болести в Университетска болница „Александровска“ и главен асистент към Медицински университет-София. Д-р Христов е асистент в Института за ядрени изследвания и ядрена енергетика (ИЯИЯЕ) на БАН. Журито присъди и поощрителна награда за млад учен в областта на социалните и хуманитарните науки на гл. ас. д-р Благовеста Николова. Тя получи грамота, плакет и парична награда от 2000 лв.„Щастлив съм, че връчвам точно тази награда. За държавата ни е стратегически важно да създаде условия и да привлечем обратно младите учени, които работят по цял свят“, заяви министър Вълчев.Той поясни, че това ще гарантира развитие на икономиката и ще осигури суверенитет на държавата. За постигането на тази цел МОН има съгласие да работи съвместно с Българската академия на науките (БАН) и да увлече цялата обществена и политическа енергия за създаване на привлекателни условия за работа в страната.Двама са победителите и в категорията за утвърден учен в областта на природните инженерни науки – проф. дхн Тодор Дудев и проф. дхн инж. Иво Грабчев. Проф. Дудев е ръководител на катедра „Фармацевтична и приложна органична химия“ във Факултета по химия и фармация, а проф. Грабчев –на катедра „Химия и биохимия, физиология и патофизиология“ в Медицинския факултет на Софийския университет.Награда „Питагор“ за утвърден учен в областта на здравето и медицинските науки беше присъдена на доц. д-р Андрей Чорбанов, който работи в областта на експерименталната и приложната имунология. Доц. Чорбанов е първият български учен, който получава тази награда за втори път. Отличието за успешен ръководител на международни проекти отиде при доц. Д-р Цанко Гечев – директор на новосъздадения по програмата Хоризонт 2020 Център за растителна системна биология и биотехнология в Пловдив. Отличието „Питагор“ за научен колектив с успешна експлоатация и комерсиализация на научните резултати беше присъдено на колектива от Института по механика на БАН с ръководител проф. д-р Костадин Костадинов, а наградата за значим принос на български учен, работещ в чужбина, взе проф. дфзн Сергей Петков от Висшата международна школа за авангардни изследвания в италианския град Триест.Освен членовете на академичните и научни среди, на церемонията днес присъства министърът на икономиката Емил Караниколов. Той връчи наградата за фирма с най-много инвестиции в научно-изследователската и развойна дейност. В тази категория беше отличена фирма ЕООД „АЛЕКС–1977“. Президент на предприятието е д-р инж. Александър Долашки, главен асистент в Института по органична химия с център по фитохимия на БАН. Всички отличени получиха плакети и парични награди от 8000 лв.", "date": "2017.05.18", "title": " МОН връчи награди „Питагор“ на 10 учени"}
{"url": "https://trud.bg/%d1%81%d1%82%d1%80%d0%be%d0%b8%d1%82%d0%b5%d0%bb-%d0%b7%d0%b0%d1%81%d1%82%d1%80%d0%b5%d0%bb%d1%8f-%d0%b8%d0%bd%d0%b2%d0%b5%d1%81%d1%82%d0%b8%d1%82%d0%be%d1%80%d0%b8-%d0%bf%d1%80%d0%b8-%d1%81%d0%bf/", "text": "Строителен предприемач откри огън по инвеститори, от които очаква да получи над 100 000 лв. На място са убити 38-годишен мъж с българско и руско гражданство и жена на 61 години. Нейният 35-годишен син е откаран в болница в критично състояние. Той е в кома с куршум в главата и животът му е в опасност.Двойното убийство бе извършено вчера във фирмен офис на ул. „Ради Радев” в столичния квартал „Витоша”. Стрелецът, 57-годишният Драгомир Драгомиров, е задържан наблизо. Той потеглил с автомобила си, но после се върнал и се предал на полицаите. Попитал ги дали простреляните са още живи. В автомобила му е намерен законният му пистолет „Берета” – оръжието, с което е стрелял. Мотивът за саморазправата – неуредени сметки за строителен обект.На Драгомиров е повдигнато обвинение за тежко умишлено престъпление, съобщи градският прокурор на София Емилия Русинова. Наложен му е 72-часов арест и през уикенда обвинителите ще поискат от съда да го остави за постоянно в ареста. По чл. 116 от Наказателния кодекс Драгомиров може да получи от 15 до 20 години решетки или най-тежката присъда по българския закон – доживотен затвор без право на замяна.Сигналът за изстрелите бил получен в 10,22 ч на тел. 112, разказа главен комисар Ивайло Иванов, който само преди няколко дни оглави Столичната дирекция на вътрешните работи (СДВР). Кварталът, в който преобладават новите сгради, е бил блокиран веднага от полицията, а патрул пристигнал на мястото за няколко минути. В окървавения офис лежали простреляни мъж и възрастна жена. Другият по-млад мъж още бил жив и веднага бил откаран с линейка в болница „Св. Анна”. Към 16 ч вчера е приключила операция, при която от мозъка му е бил изваден куршум и са отстранени кръвоизливите, но състоянието му продължава да е много тежко, съобщи д-р Славомир Кондов, шеф на Второ неврохирургично отделение.Свидетели разказали на криминалистите, че жертвите са от инвеститорска фирма, в която има и чуждестранно участие. Според сайта Блиц дружеството е регистрирано у нас като „Пейсол” ООД с търговско наименование „Алдис”. Справка в Търговския регистър показва, че на 16 май, само два дни преди разстрела, рускинята Елена Илюхина е прехвърлила своите 25% от дяловете на украинеца Димитро Куропаткин, който е и управител. Така той вече е станал собственик на 50% от фирмата. Други двама съдружници, Александр Клещев и Олга Смирнова, които имат българско гражданство, притежават още по 25% от дяловете. Вчера не стана ясно дали има някаква връзка между тази сделка и кървавата саморазправа.Строителната фирма на Драгомир Драгомиров била наета като подизпълнител на обект на „Пейсол”. Една от версиите е, че Драгомиров изпълнил договореното, но инвеститорите започнали да го бавят с плащането. Другата обаче гласи, че възложителите не били доволни от строително-монтажните работи, открили дефекти и заявили на Драгомиров, че ще меуплатят тогава, когато поправи всичко.„Убийството не е било предварително планирано. Двете фирми са работели и преди, без да имат проблеми. Между извършителя и жертвите е имало среща предишния ден. В четвъртък сутринта на следващата среща нещата са ескалирали и са излезли извън контрол”, разказа главният секретар на МВР Младен Маринов.Драгомир Драгомиров няма кримидосиеЗадържаният строителен предприемач Драгомир Драгомиров няма кримидосие и никога досега не е попадал в полезрението на полицията, разказаха криминалисти. Получил е разрешително за оръжие като физическо лице за самоохрана, тъй като работи по договори за много пари.Драгомиров е инженер и участва с дялове в 13 фирми, 10 от които са активни действащи, сочи справка в системата „Дакси”. Сред тях са дружествата „НД-комерс” ЕООД, „НД-инвест груп” ООД, „Д и Д Билдинг” ООД и други.От профила му във Фейсбук става ясно, че има прекрасно семейство и двама големи сина. Съпругата му работи с него като счетоводител. Ценител е на хубавите вина, активен турист е и обича много моторите. Качил е свои снимки от семейни пътувания в САЩ, Австрия и други страни.„В шок съм от сутринта, когато ми се обадиха и така научих какво е станало с Драгомир – сподели вчера негов приятел пред „Труд”. – Не мога да повярвам, че го е извършил. За него мога да говоря само добри неща, но не виждам смисъл”, споделя приятелят. ", "date": "2017.05.18", "title": " Строител застреля инвеститори при спор за 100 000 лв. (обзор)\t\t\t"}
{"url": "https://trud.bg/18-%d0%b3%d0%be%d0%b4%d0%b8%d1%88%d0%bd%d0%be-%d0%bc%d0%be%d0%bc%d0%b8%d1%87%d0%b5-%d0%b5-%d0%b6%d0%b5%d1%80%d1%82%d0%b2%d0%b0%d1%82%d0%b0-%d0%bf%d1%80%d0%b8-%d0%b8%d0%bd%d1%86%d0%b8%d0%b4%d0%b5%d0%bd/", "text": "18-годишно момиче е загинало при инцидента на Таймс скуеър, при който , предаде Си Ен Ен. Броят на пострадалите достигна 23 души.Шофьорът на колата е в ареста. 26-годишният Ричард Рохас е арестуван два пъти заради каране в нетрезво състояние. Полицията подозира, че той е бил пиян и при днешния инцидент.Кметът на Ню Йорк Бил де Блазио каза, че Рохас е бивш военен от въоръжените сили на САЩ.Медии заснеха момента на ареста му на Таймс скуеър:От полицията съобщиха, че случаят се разследва, но го определиха като инцидент. Няма индикации да е бил акт на тероризъм.Преди да се забие в тълпата пешеходци, колата е излязла от контрол.Президентът на САЩ Доналд Тръмп е уведомен за случая и е държан в течение, съобщиха от Белия дом.", "date": "2017.05.18", "title": " 18-годишно момиче е жертвата на инцидента в Ню Йорк\t\t\t"}
{"url": "https://trud.bg/%d0%bf%d0%b0%d1%80%d0%b8%d1%82%d0%b5-%d0%b1%d1%8f%d0%b3%d0%b0%d1%82-%d0%be%d1%82-%d0%b1%d1%8a%d0%bb%d0%b3%d0%b0%d1%80%d0%b8%d1%8f/", "text": "По данни на БНБ и покупките на имоти от чужденци намаляватПреките чужди инвестиции в страната за първите три месеца на годината са отрицателни в размер на минус 106 млн. евро, а за година понижението им е с 323.2 млн. евро, обявиха от Българската народна банка.На практика това означава, че повече пари на чуждестранни компании излизат от страната, отколкото влизат.“Имаше период на служебно правителство и когато няма яснота кой взема решенията, малко по-трудно се случват нещата. Обикновено в турбулентна политическа обстановка това се отразява на инвестициите и те намаляват”, заяви пред “Труд” Стамен Янев, изпълнителен директор на Българската агенция за инвестиции.Данните на централната банка показват, че само през март е отчетен спад на вложенията от 206,2 млн. евро, при увеличение с 55,5 млн. евро за същия месец на миналата година.От БНБ обясняват, че причината е в предоставен през март заем в размер на 222,6 млн. евро от българско дружество на компанията майка зад граница.Статистиката сочи, че най-много са се стопили инвестициите от Германия, Белгия и Австрия. Германските инвестиции са с 57,7 млн. евро по-малко спрямо март 2016 г, а тези от Белгия и Австрия са се понижили съответно със 75,9 млн. евро и с 55,7 млн. евро.Янев обясни, че въпреки сегашния срив се очаква вложенията през следващите години да се увеличат. Той даде за пример, че към момента БАИ е одобрила 11 проекта на стойност 170 млн. лева, чрез които ще бъдат открити над 3500 работни места, а в процес на одобрение имали и още четири проекта. По думите му “това е основа в следващите няколко години да направим сериозен ръст”.През първото тримесечие най-големите нетни преки инвестиции в страната са от Норвегия (17,8 млн. евро, 16,7% от общия размер за периода), Малта (15 млн. евро, 14,2%) и Холандия (12,3 млн. евро, 11,6%).По данни на БНБ и вложенията на чужденци в имоти намаляват. През първите три месеца на годината руснаци, казахи и австрийци са купили имоти за 1,3 млн. евро у нас, а през същия период на миналата година са регистрирани сделки на стойност 8,8 млн. евро.", "date": "2017.05.18", "title": " Парите бягат от България\t\t\t"}
{"url": "https://trud.bg/%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0%d1%82-%d1%81%d0%bc%d1%8a%d1%80%d1%82%d1%82%d0%b0-%d0%bd%d0%b0-%d0%ba%d1%80%d0%b8%d1%81-%d0%ba%d0%be%d1%80%d0%bd%d0%b5%d0%bb-%d0%ba%d0%b0%d1%82/", "text": "Разследват смъртта на Крис Корнел, фронтменът на групите Саундгардън и Аудиослейв, като самоубийство, съобщи The Telegraph. По данни на властите той се е обесил.52-годишният певец, китарист и композитор  след концерт в Детройт вчера вечерта. Той завърши последния си концерт с изпълнението на песента In My Time of Dying.Корнел беше открит от свой приятел на пода в банята в хотелската си стая, съобщи говорител на полицията. След като медицинският екип е пристигнал на мястото, е констатирана смъртта му.Семейството и приятлите на музиканта са шокирани случилото се. Ето и някой от най-популярните изпълнения на Саундгардън и Аудиослейв:   ", "date": "2017.05.18", "title": " Разследват смъртта на Крис Корнел като самоубийство"}
{"url": "https://trud.bg/%d1%83%d1%87%d0%b8%d1%82%d0%b5%d0%bb%d0%b8-%d0%bd%d0%b0-%d0%bf%d1%80%d0%be%d1%82%d0%b5%d1%81%d1%82-%d1%81%d1%80%d0%b5%d1%89%d1%83-%d0%ba%d0%b0%d0%bc%d0%b5%d1%80%d0%b8-%d0%b8-%d0%bf%d0%be%d0%b4%d1%81/", "text": "Учителите се заканиха да повторят 40-дневната стачка от 2007 година, ако бъде въведено видеонаблюдение в училищата и продължи практиката родители да подслушват чрез децата си.Това заяви председателят на Синдиката на българските учители Янка Такева по време на 20-ата церемония „Учител на годината“.По думите й много родители изпращат децата си в клас с „бръмбарчета“ в яките, чрез които да се подслушва работата на преподавателите.Преди дни родители излязоха на протест с 11 искания, сред които бе именно постоянното видеонаблюдение в училищата и забавачките.От синдиката настояха да се въведе договор, който да бъде подписван между ръководството на училището и родителите, за да се гарантира, че и те ще изпълняват ангажиментите си, когато детето е на училище. Такева призова МОН да разработи съответните нормативни документи.„Българският учител не е човекът, който може да понесе цялата тежест на обществото и в това число да компенсира липсата на родителско внимание“, заяви Такева.Тя определи като абсурд въвеждането на постоянно видеонаблюдение в училищата, но подкрепи идеята такова да има на матурите.Министърът на образованието Красимир Вълчев, който също присъства на „Учител на годината“, обяви, че скоро ще има среща, на която учители и родители ще обсъждат мерките срещу агресията в клас, за да се намери общо решение.„Най-важното за мен е да подобрим социалния статус и имидж на учителската професия“, каза още Вълчев.", "date": "2017.05.18", "title": " Учители на протест срещу камери и подслушване\t\t\t"}
{"url": "https://trud.bg/%d1%81%d0%bf%d0%be%d0%ba%d0%be%d0%b9%d0%bd%d0%be-%d0%bf%d0%be%d0%b4%d1%81%d1%8a%d0%b4%d0%b8%d0%bc%d0%b8-%d0%bb%d0%be%d0%b7%d0%b0%d0%bd-%d0%bf%d0%b0%d0%bd%d0%be%d0%b2-%d0%b5-%d1%81-%d0%b2%d0%b0%d1%81/", "text": "„В България мафията си има държава”, каза преди седмица председателят на Върховния касационен съд Лозан Панов. Само пропусна да уточни, че заслугата за плачевното състояние на “върховенството на закона” у нас е и негова.На 14 януари 2016 г. в. „Труд“ публикува анализ, озаглавен: „С тълкувателно решение на ВКС: Лозан Панов подари амнистия за престъпниците“. Публикацията породи силен отзвук в юридическите среди и предизвика незабавен отпор в медиите на олигархията – „Капитал“, „Дневник“, Медиапул“, „Клуб Зет“. Изфабрикувана бе и жалба от грантово зависимия Съюз на съдиите в България против вестника, който повдигна завесата на задкулисните схеми в правосъдната система.Т. нар. Комисия по журналистическа етика (съставена предимно от служители в изданията на Прокопиев) пробва да порицае „Труд“.Година и половина след анализа на вестника оказва се, че истеричната реакция изобщо не е била случайна. Публикацията е разкрила схемата за осигуряване на съдебна индулгенция на подсъдими и обвиняеми олигарси и политици. Схема, която не би била възможна без прякото участие и на съдия №1.Две стъпки и едно тълкуване по пътя към свободатаЕто и фактите, които ясно разкриват както поредицата от действия на Лозан Панов, довели до приемането на Тълкувателно решение №3 от 22.12.2015 г. на Общото събрание на Наказателната колегия на Върховния касационен съд (създало потенциална, а оказва се и реална възможност хиляди престъпници (сред тях вероятно и кукловодите на задкулисието) да бъдат амнистирани), а така също и до оправдаването на бившата социална министърка от тройната коалиция Емилия Масларова.Безпрецедентното тълкувателно решение е прието по лична инициатива на председателя на Върховния касационен съд Лозан Панов. Едно от първите действия, които новият върховен съдия №1 предприема след встъпването в длъжност, е именно да отправи искане за приемането на това решение, мотивиран „юридически“ от „противоречивата практика на съдилищата по прилагане Наказателно-процесуалния кодекс при конкуренция между наказателна отговорност и административно-наказателна отговорност спрямо едно и също лице за едно и също деяние”.Звучи изключително сложно за всеки, който е далеч от юридическата професия. А всъщност питането на Панов е съвсем елементарно – може ли да се търси наказателна отговорност за престъпление, ако преди това срещу престъпника е било образувано административно производство.Тихомълком, в навечерието на Коледата на 2015 г., ръководеният от Панов ВКС дава отговор на този въпрос – не може. И ако още се чудите какво значи това решение, ето един пример. Ако Пътна полиция глоби с 50 лева извършител на пътнотранспортно произшествие, при което има пострадал, прокуратурата няма да може да търси наказателна отговорност от дееца, т.е. амнистията е подсигурена.Достатъчно е просто да си осигуриш административно наказание и избягваш затвора. Правилото, на което стъпва тълкувателното решение, е латинската сентенция non bis in idem – „не два пъти за едно и също нещо“, като съдиите се позовават и на практика на Европейския съд по правата на човека.След приемането на решението единствено в. „Труд“ сигнализира, че действията на председателя на ВКС Лозан Панов са повече от смущаващи. Над темата е наложено пълно информационно затъмнение от иначе толкова активните по отразяване на реформата в правосъдието поръчкови медии на олигархията. Тълкувателното решение осигурява всичко друго, но не и “върховенство на закона” и наказание за престъпници. Тъкмо обратното, осигурява възможност на всеки извършител на престъпление да избегне наказателна отговорност, ако преди това срещу него е било образувано административно производство по същите фактически обстоятелства.Днес, година и половина по-късно, не само че написаното от „Труд“ се потвърждава, но вече е ясна и вероятната причина – защо лично Лозан Панов е инициатор на Тълкувателно решение № 3 на ВКС от 2015 г. В практиката на Панов като административен съдия има любопитно решение по дело, което е достатъчно красноречиво и показва всъщност защо у нас олигарси и политици се оказват недосегаеми за закона.През 2010 г. на бившия социален министър от правителството на тройната коалиция Емилия Масларова е повдигнато обвинение за присвояване на държавни средства в размер на 11 млн. лв. във връзка с прословутия ремонт на Социалния дом в Стара Загора – извършено чрез заобикаляне на Закона за обществените поръчки и изготвяне от съучастниците й на фалшиви документи. След шумен процес, продължил пет години, на 15 декември 2015 г. (само седем дни преди приемането на Тълкувателното решение на ВКС) Масларова е оправдана на първа инстанция от съдията от Софийския градски съд Димитрина Ангелова. Държавното обвинение реагира остро, като прокурорът по делото Калин Софиянски е достатъчно ясен, след като чува оправдателната присъда на Масларова: „Съдът очевидно не вижда проблем в липсващите 11 млн. лева. Не може да е вярно, че когато едно строителство струва 9 млн. лева, а са дадени 19 млн. лева, няма нито престъпление, нито нарушение.“Обвинителят не знае с какви мотиви съдията от СГС обявява Масларова за “невинна”. Няма да ги узнае чак до 13 декември 2016 г. (точно една година след присъдата), едва когато мотивите най-накрая са оповестени. На цели 100 страници съдът пространно обяснява защо обвинението не е доказано и Масларова, както и съучастниците й, не са виновни за извършените престъпленията, за които са предадени на съд.По-важното е, че съдия Ангелова разглежда и Решение на Административен съд София-град от 05.04.2010 г. по дело № 8895/2009 г., с което се отменя Наказателно постановление № 11010756/20.07.2009 г., издадено против Емилия Масларова именно за извършеното нарушение на разпоредбите на Закона за обществените поръчки. В мотивите към присъдата четем буквално следното: „… с коментираното наказателно постановление подсъдимата Масларова е санкционирана за свои действия, разглеждани и по настоящото наказателно производство… Обемът от факти, предмет на разглеждане в административно-наказателното производство, касаещо тази норма, е идентичен с предмета, рамкиран с обвинителния акт… с влизане в сила на съдебен акт на Административен съд София-град, отменящ наложената административна санкция и за да не бъде нарушен принципът non bis in idem, настоящият състав дори само на това основание следва да приеме, че не може да бъде ангажирана отново, този път наказателната, отговорност на подсъдимата Масларова, при идентичност на изложените факти в двете производства – административно-наказателно и наказателно“.Кратко, точно и ясно – щом срещу Емилия Масларова е било проведено административно производство и е глобена с 500 лева (а дори и тази й глоба да е отменена от административния съд), не може по никакъв начин да й се търси наказателна отговорност за присвоените 11 млн. лв.И ако се чудите кой е съдията от Административен съд София-град, който се е произнесъл в административното производство срещу Емилия Масларова, то това е същият, който няколко години по-късно, след като оглави ВКС, с едно от първите си действия лично ще се заеме с прокарването по възможно най-бързия начин такова тълкувателно решение, което да узакони оправдаването на Масларова – съдия Лозан Панов.Странни съвпадения и един протест в тоги. Кой е адвокат и кой съдия?С това обаче крайно смущаващите и следващи едно след друго действия на Панов, довели до „амнистията“ на подсъдими за ощетяване на държавата с 11 млн. лева, съвсем не се изчерпват. Оказва се, че адвокати на Емилия Масларова и на другите обвиняеми в този наказателен процес са Даниела Доковска, Ина Лулчева и Татяна Дончева. Доковска и Лулчева са съдружници в обща кантора с адвокат Георги Атанасов, свързан с правния сайт „Де факто“ и известен от години като един от най-големите критици на основната мишена на партията на Христо Иванов “Да, България” – българската прокуратура.Докато Иванов беше министър на правосъдието, именно “опорните точки” на кантора „Доковска, Атанасов и съдружници“ за ограничаване на правомощията на прокуратурата намираха място и в проектите на министъра за промяна на Конституцията и на Закона за съдебната власт. Съвсем неизненадващо сред клиентите на Доковска и Лулчева са и подсъдимият за укриване на 63 млн. лв. данъци Огнян Донев – собственик на сайта „Клуб Зет“, както и наскоро сдобилият се с обвинение за източване на над 5 млн. лева от „Глобул“ бивш депутат и приближен както на Иван Костов, така и на Иво Прокопиев – Гроздан Караджов.Три дни преди оправдаването на Емилия Масларова от Софийския градски съд с мотиви, напълно съвпадащи с тези на последвалото Тълкувателно решение №3, Даниела Доковска, Ина Лулчева и Лозан Панов се появяват заедно на стълбите пред Съдебната палата в София в така наречения от медиите на олигархията „протест в тоги“, в който подчинените на върховен съдия № 1 съдии протестират „срещу зависимостите в правосъдната система“. Тримата са усмихнати и в приповдигнато настроение, докато по високоговорител, съвсем в правилата на пропагандата, звучи речта на Панов „Не на страха“, произнесена няколко часа по-рано в зала „Тържествена“ на ВКС.Гражданите, които минават оттам в студената зимна вечер, виждат заедно Панов, Доковска и Лулчева. Някои ги поздравяват, други ги отминават с безразличие, но никой от тях не знае, нито предполага, че само три дни след това Емилия Масларова ще бъде оправдана от съда с мотиви, очевидно подготвени много по-рано и узаконени с тълкувателното решение, прокарано от Лозан Панов. Ако знаеха, едва ли реакцията им би била твърде приятна за хората на стълбите, лицемерно громящи „зависимостите“ в правосъдието ни.Вижте факсимилета от мотивите и решението на СГС", "date": "2017.05.18", "title": " Спокойно, подсъдими, Лозан Панов е с вас"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%b1%d1%83%d1%80%d0%b3%d0%b0%d1%81-%d0%be%d1%82%d0%bf%d1%80%d0%b0%d0%b7%d0%bd%d1%83%d0%b2%d0%b0-%d1%8e%d0%b1%d0%b8%d0%bb%d0%b5%d0%b9/", "text": "Кметът на Бургас Димитър Николов стана на 50. Цял ден градоначалникът приемаше гости в кабинета си, а после – в зала „Георги Баев“ на морското Казино, на метри от морето.„50 години. Последните 10 минаха неусетно, а най-важното, на което ме научиха, е това, че поотделно не можем да променим света, само заедно”- това написа във фейсбук сраницата си Димитър Николов, в отговор на стотиците поздравления, които получи днес. Желанието на рожденика бе уважено от всички – без подаръци, без излишна показност. Повечето от гостите му подариха книги, а любимката на бургаската публика- певицата Тони Димитрова го поздрави с песен.С оригинален подарък поздравиха Димитър Николов и младите бургазлии – придружавани от директора на МКЦ Катя Делчилова, направиха гипсова отливка от дясната ръка на кмета в кабинета му.", "date": "2017.05.18", "title": " Кметът на Бургас отпразнува юбилей"}
