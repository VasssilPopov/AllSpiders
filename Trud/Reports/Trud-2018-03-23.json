{"url": "https://trud.bg/%d0%b8%d0%bb%d0%be%d0%bd-%d0%bc%d1%8a%d1%81%d0%ba-%d0%b8%d0%b7%d1%82%d1%80%d0%b8-%d1%81%d1%82%d1%80%d0%b0%d0%bd%d0%b8%d1%86%d0%b0%d1%82%d0%b0-%d0%bd%d0%b0-spacex-%d0%be%d1%82-%d1%84%d0%b5%d0%b9%d1%81/", "text": "Милиардерът Илон Мъск изтри страницата на компанията си SpaceX от социалната мрежа фейсбук броени минути, след като обеща на потребител в Туитър да го направи. След скандала с британската фирма “Кеймбридж Аналитика”, която използва личните данни на милиони потребители на фейсбук без тяхно знание, се появиха призиви за отказ от тази социална мрежа. Днес потребител в туитър предизвика Илон Мъск да изтрие страницата на “Спейс Екс” във фейсбук, на което той отговори: “Не знаех, че има такава. Дадено.” Страницата на “Спейс Екс” във фейсбук имаше 2,7 милиона абонати, но вече не е достъпна. Мъск започна разговора в туитър с отговор на туит от съоснователя на WhatsApp Брайън Актън, съдържащ тага #deletefacebook. “Какво е това Фейсбук?”, туитна Мъск. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.23", "title": " Илон Мъск изтри страницата на SpaceX от фейсбук"}
{"url": "https://trud.bg/%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d1%86%d0%b5%d0%bd%d0%b8%d0%bc-%d0%bf%d1%80%d0%b8%d0%bd%d0%be%d1%81%d0%b0-%d0%bd%d0%b0-%d0%b0%d0%bb%d0%b6%d0%b8%d1%80-%d0%b7%d0%b0-%d1%81/", "text": "„България оценява високо ролята на Алжир за стабилизирането на региона на Северна Африка. Взаимната обмяна на опит и информация в областта на борбата с тероризма носят сигурност на нашите граждани и това партньорство трябва да се развива“. Това заяви държавният глава Румен Радев, който днес на „Дондуков“ 2 проведе среща с министъра на външните работи на Алжирската демократична и народна република Абделкадер Месахел, съобщиха от Президентството. Двете държави имат дългогодишни традиции на сътрудничество и обмен в областта на образованието, медицината, културата и туризма, беше отбелязано на срещата и бе изразен общия интерес за насърчаване на търговско-икономическия обмен и контактите между деловите среди. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.23", "title": " Румен Радев: Ценим приноса на Алжир за стабилизиране на Северна Африка"}
{"url": "https://trud.bg/%d0%b2%d0%b4%d0%b8%d0%b3%d0%b0%d1%82-%d0%b4%d0%b0%d0%bd%d1%8a%d0%ba%d0%b0-%d0%b7%d0%b0-%d0%b6%d0%b8%d0%bb%d0%b8%d1%89%d0%b0%d1%82%d0%b0/", "text": "Данъкът за жилищата може да бъде повишен, ако общините искат за имат повече приходи, стана ясно от думите на министъра на финансите Владислав Горанов в рамките на парламентарния контрол. Облагането на имуществото в България е изключително ниско и неадекватно, заяви Горанов. Той поясни, че има драстична разлика между облагането на имуществото в България и в други държави от Западна Европа. Като разликата не е само в номиналния размер на данъка, а и в размера на налога спрямо стойността на имотите у нас. „Няма как да имаме виенска инфраструктура с пернишки данъци”, заяви Горанов. Той обясни, че са необходими промени в Закона за местните данъци и такси, свързани с облагането на жилищата и колите, но все още няма ясни законодателни предложения. Когато имаме ново строителство или когато имаме скоро извършена сделка с определен имот, неговата данъчна стойност е актуализирана. А други имоти са с данъчни оценки, които не са адекватни на пазара, каза министърът. Затова в столицата има райони, в които няма добре развита инфраструктура, но данъците върху имотите са в пъти по-високи, отколкото в идеалния център на София. Решения на тези изкривявания в модела трябва да намерим заедно, каза Горанов пред депутатите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.23", "title": " Вдигат данъка за жилищата\t\t\t"}
{"url": "https://trud.bg/%d0%bf%d0%be%d0%b5%d0%b7%d0%b8%d1%8f-%d0%b8-%d0%b3%d1%80%d0%b0%d1%84%d0%b8%d0%ba%d0%b0%d1%82%d1%83%d1%80%d0%b0-%d0%b2-%d0%b5%d0%b4%d0%bd%d0%be-%d1%86%d1%8f%d0%bb%d0%be/", "text": "Уникална книга представиха поетът   и художникът  . Заглавието „Как се ражда дракон” (изд. ideadesign, 2018) веднага привлича с оригиналността си и ни подсказва навлизане в пределите на лирико-сатирата: поезия на болезненото днес и нейното партньорство с графиката и карикатурата. Премиерата на това луксозно издание (билингва: български – английски език) привлече в галерия „Академия” над 200 почитатели на двамата изтъкнати творци. Книгите бързо се свършиха и десетки разочаровани читатели останаха с празни ръце. Събитието се водеше от доц. Георги Лозанов, които очерта общофилософските и житейско-социални пластове на припокриване, отблъскване и хармонизиране в стила на двамата автори: „Те се обогатяват взаимно, усещат сложното поведение на човека и неговото битие – една философска обективизация на човешката природа. За да видиш цялото, трябва да се вгледаш в детайла – графикатурите са едни парчета, през които виждаме цялото. Познанието е парчето собствен живот, по което можем да възстановим цялостността на всемира. И Георги Константинов, и Иван Газдов са абсолютно индивидуални творчески личности, но в тази книга са постигнали хармония. Тяхното артистично усещане ги води по обща траектория – те наблюдават света през парадокса, който е една искра, но и дълбочина. Тук парадоксът е парадоксален, защото съвременният човек е подготвен за парадокса, трудно може да бъде изненадан.” Стихове от книгата четоха Татяна Лолова и Георги Константинов. Мултимедиийна презентация осветли творчеството на Иван Газдов, а Георги Константинов разкри механизма на тяхното сътрудничество: „В типичния си стил големият художник Иван Газдов ми даде 400 карикатури и ми каза: „Избирай това, което подхожда на твоите стихотворения”. Оказа се, че тези рисунки са показвани в над 30 изложби по света. От друга страна, мои стихотворения са преведени и представени в над 25 държави. Ето как ние сме се срещали индиректно в контекста на световната култура. А от година и половина сме близки приятели. Той е невероятен художник и аз съм сигурен, че неговите рисунки ще бъдат нов импулс за моето творчество.” Иван Газдов също даде своята оценка на тяхното партньорство: „Георги Константинов нагнетява в кратки редове очароващи фантазии, които стенат и скимтят, кротуват или ни гълчат, и са все по-напред от това, което си мислим. Не спирам да се удивявам и да намирам вдъхновение за себе си. И съм безкрайно благодарен за това, че младичката и много ревнива Ерато (богиня на поезията) ни сближи.” КАК СЕ РАЖДА ДРАКОН Началото е битка – между падащия кръст на птица и свита като лък змия… Извечен спор на силните криле с безкрилото коварство на земята. Ненавистно воюват двете божи твари. Воюват страстно, дълго, безнадеждно… Разменят удари и рани, които плашат, ала не убиват… Накрая се прегръщат. И се сливат. Политат заедно към синьото небе… Змия с криле. И птица с неочаквано коварство. Така се ражда дракон.", "date": "2018.03.23", "title": " Поезия и графикатура в едно цяло\t\t\t"}
{"url": "https://trud.bg/%d0%b4%d0%b5%d0%b1%d0%b8%d1%82%d0%bd%d0%b8%d1%82%d0%b5-%d0%ba%d0%b0%d1%80%d1%82%d0%b8-%d1%81%d1%82%d0%b0%d0%b2%d0%b0%d1%82-%d0%b1%d0%b8%d0%bb%d0%b5%d1%82%d0%b8-%d0%b7%d0%b0-%d1%80%d0%b5%d0%b9%d1%81/", "text": "С въвеждането на тикет системата за градския транспорт в София ще можем да използваме дебитните си карти като документи за пътуване. След като платим за услугата, информацията се запомня чрез приложение на мобилния ни телефон или на чипа на картата. Така с картата или телефона си ще може да се чекираме в наземния транспорт и метрото. Системата ще позволи билетите да станат електронни и за тях да може да се плаща не само в брой, но и през телефон, компютър, кредитна и дебитна карта, съобщи шефът на Центъра за градска мобилност Христиан Петров. Когато пътникът плати, ще получава QR код на мобилното си устройство, който ще се проверява от контрольорите.  Ще бъде премахнато и неудобството, когато сменяме няколко превозни средства, да купуваме няколко билета. Системата ще позволи това да стане с един билет. Не се знае още, обаче, дали хората ще бъдат таксувани на база на времето, прекарано в транспорта или на разстоянието. Хартиените билети ще се запазят. Старата и новата системи ще функционират и заедно 6 месеца. След това перфораторите стават експонати в Музея за история на София. Хартиените билети ще се запазят и след въвеждането на иновацията, но ще са от нов вид. Прогнозната стойност на системата е 88 млн. лв. и ЦГМ ще я изплаща 10 г. Тя ще проработи най-рано през 2020 г. Комисия на Столичната община и ЦГМ разглежда 10-те оферти и ще избере изпълнител до 3 месеца.  1 млн. души на ден ползват градския транспорт в София. За 2018 г. ЦГМ е предвидило 120 млн. лв. приходи от превозни документи. През 2016 г. приходите са били 91 млн. лв, а през 2017 г. са нараснали на 105 млн. лв. заради продажба на повече абонаментни карти. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.23", "title": " Дебитните карти стават билети за рейса\t\t\t"}
{"url": "https://trud.bg/%d1%80%d0%be%d0%b4%d0%bd%d0%b8%d0%bd%d0%b0-%d0%bd%d0%b0-%d0%bf%d1%83%d1%82%d0%b8%d0%bd-%d1%81%d1%82%d0%b0%d0%bd%d0%b0-%d0%b7%d0%b0%d0%bc-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5/", "text": "Съветът на директорите на „Газпром“ избра Михаил Путин за заместник-председател на управата на компанията за срок от 5 години, съобщава „Комерсант“. Според изданието Михаил Путин е син на братовчед на руския президент Владимир Путин, съобщи . Говорителят на Кремъл Дмитрий Песков заяви, че между двамата има далечно родство. „Комерсант“ допълва, че Михаил Путин е бил съветник на председателя на „Газпром“ от 2007 година, а от началото на 2018 е временно изпълняващ длъжността заместник-председател на компанията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.23", "title": " Роднина на Путин стана зам.-председател на “Газпром”"}
{"url": "https://trud.bg/%d1%81-%d0%bf%d1%80%d0%b8%d0%bb%d0%be%d0%b6%d0%b5%d0%bd%d0%b8%d0%b5-%d0%bf%d0%b5%d1%81%d1%82%d0%b8%d0%bc-%d0%be%d1%82-sms-%d0%b8-%d0%b7%d0%b0-%d0%bf%d0%b0%d1%80%d0%ba%d0%b8%d1%80%d0%b0%d0%bd%d0%b5/", "text": "От два дни Центъра за градска мобилност в София е пуснал и ново мобилно приложение, с което ще можем да спестим от SMS-и за паркиране в синя и зелена зона. Таксата на час за ползващите приложението е същата като при SMS-ите, само че се спестява сумата, която мобилните оператори взимат. Приложението URBO е безплатно е и може да се изтегли от сайта на ЦГМ, обясни пред „Труд“ шефът на Дирекция „Паркиране и гаражи“ към ЦГМ Румяна Милова. Приложението позволява чужденци, които не могат да платят с SMS защото не са обслужвани от българските мобилни оператори, да плащат за паркиране. 100 души за 2 дни са ползвали иновацията.", "date": "2018.03.23", "title": " С приложение пестим от SMS-и за паркиране\t\t\t"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%b0%d1%82%d0%b0%d0%bd%d0%b0%d1%81-%d0%ba%d0%b0%d0%bb%d1%87%d0%b5%d0%b2-%d1%81%d1%80%d1%83%d1%82%d0%b8%d1%89%d0%b5-%d0%b7%d0%b0%d1%81%d1%82%d1%80%d0%b0%d1%88/", "text": "Срутище застрашава язовир “Кричим”. За това алармира кметът Атанас Калчев, съобщиха от общината. Местните хора се тревожат, че и при най-малката сеизмична или друга активност скалният масив може да се срути и да предизвика огромна трагедия. Кметът на Кричим също призова отговорните институции да вземат незабавни мерки, преди да се е стигнало до инцидент, който би могъл да вземе и жертви. „Несериозно е да се обяснява от отговорни институции, че чрез проекта за рехабилитация на републиканския път от село Михалково до град Кричим скатните откоси на срутището ще бъдат обезопасени и едва ли не проблемът ще бъде разрешен в цялост”, коментира Калчев. Според него е несериозно да се стига до тълкувания това срутище ли е, или е свлачище и от там да се правят опити за размиването на отговорностите между централните и териториалните органи на изпълнителната власт, и собствениците и ползвателителите на имоти. „Смятам, че не е редно аз да разяснявам на населението на общините Кричим и Стамболийски, както и на компетентните държавни институции, които имат и задължения по контрол и превенция, какво ще се случи при евентуално внезапно срутване на големи количества земно-скални маси в чашата на язовир “Кричим”, каза кметът Калчев. “Какво ще се случи при формирането на висока вълна, която да прелее над короната на стената и обратната аналогична вълна с посока към язовирната стена “Въча” и ПАВЕЦ “Орфей”, допълни той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.23", "title": " Кметът Атанас Калчев: Срутище застрашава язовир Кричим"}
{"url": "https://trud.bg/%d0%be%d1%81%d1%8a%d0%b7%d0%bd%d0%b0%d0%b2%d0%b0%d0%bd%d0%b5-%d0%be%d1%82%d0%b2%d1%8a%d0%b4-%d0%bc%d0%b0%d1%82%d0%b5%d1%80%d0%b8%d1%8f%d1%82%d0%b0/", "text": "В изисканата столична галерия „Нирвана” беше открита изложбата „Осъзнаване” на младата художничка Лили Сотирова. На вернисажа в четвъртък привечер се събраха над 100 почитатели на изобразителното изкуство, изпълнили 4-те зали на галерията. „Допускам Вселената в мен. В зениците на материята потъвам. В случайността на светлината се прераждам. В действителността на жарта изгарям. Прозрачността на кожата ми проговаря.” Това са стихове на самата Лили Сотирова, с които тя приветства гостите. Нейните картини излъчват точно тази жертвена светлина, за която става дума тук: ще потънем в криволиците на нейното въображение, повлияно може би от кубизма, но и облъхнато от сюрреализма, и в края на краищата намерило собствен език, за да се излее в едни своеобразни геометрични форми. Те са не просто цветно дишаща мозайка – те внушават полета на духа, една еротично-весела представа за съвремието. В него изкуството не спазва правила – каноните отдавна са взривени и който се опита да въведе нови, ще бъде изхвърлен от все по-явното динамизиране на изразните средства – визуалното изкуство бърза – маските надничат от структурата на битието, извънземни образи стряскат сънищата ни, а живото цвете разцъфва геометрично в паралелен свят. Лили Сотирова премества творческия си поглед от едно в друго изкуство с лекота. Ето нейната визия за словото: „Думи. Изгарят като пепелта. В земята двата образа се разминават. Все още те чакам, образ на живот. Минутите отминават, секундите в танцът оживяват. Думи. В ехото остават. Затихват като жарта…”", "date": "2018.03.23", "title": " „Осъзнаване” отвъд материята\t\t\t"}
{"url": "https://trud.bg/%d0%bb%d0%b8%d0%bb%d1%8f%d0%bd%d0%b0-%d0%bf%d0%b0%d0%b2%d0%bb%d0%be%d0%b2%d0%b0-%d1%81%d1%8a%d0%b1%d0%b8%d1%80%d0%b0-350-%d0%b4%d0%b8%d0%b3%d0%b8%d1%82%d0%b0%d0%bb%d0%bd%d0%b8-%d0%b5%d0%ba%d1%81%d0%bf/", "text": "Повече от 350 специалисти ще се включат в Международната конференция IT Hub Connect 2018 в София идната седмица. Форумът е под патронажа на министъра на европредседателството ни Лиляна Павлова и е организиран от Американската търговска камара в България и Индийско-българската бизнес камара. Министър Павлова ще представи приоритетите, по които страната ни работи в настоящите месеци за дигитална Европа. В първия ден на форума – 26 март ще се дискутират възможностите за инвестиции и иновации в България и ЕС. Пак тогава ще се представят и добрите практики на държавата Израел за новите начини за финансиране и изграждане на работеща екосистема за иновации и стартъпи. Форумът ще постави акцент и върху предстоящите регулации в ЕС, и върху въпросите на киберсигурността. В дебатите ще се включат представители на държавните и местни институции у нас и от Югоизточна Европа, на регулаторните органи, консултанти, адвокати, специалисти в дигиталната икономика, от академичната общност, предприемачи и собственици на стартъпи, инвеститори в дялов и рисков капитал, експерти. Припомняме, че единният цифров пазар, достъпът до иновации, връзката между образованието и изискванията на бъдещия пазар на труда, са в основата на технологичното развитие са сред основните приоритети на европейското ни председателство.", "date": "2018.03.23", "title": " Лиляна Павлова събира 350 дигитални експерти\t\t\t"}
{"url": "https://trud.bg/%d0%ba%d0%bc%d0%b5%d1%82%d0%be%d0%b2%d0%b5-%d1%81%d1%8a%d1%81-%d1%81%d1%82%d0%b0%d1%82%d1%83%d0%b5%d1%82%d0%ba%d0%b8-%d0%be%d1%82-%d0%b8%d1%81%d0%ba%d0%b0%d0%bc-%d0%b1%d0%b5%d0%b1%d0%b5/", "text": "Финансовият министър Владислав Горанов и кметове на общини бяха отличени в годишните награди на фондация “Искам бебе” – “Ангели на благодарността” в народното събрание. На церемонията, която беше под патронажа на председателя на парламента Цвета Караянчева, градоначалниците бяха отличени за техния принос към каузата на фондацията – “За повече деца на България”. През 2018 г. България се нареди на едно от челните места по финансово подпомагане на двойки с репродуктивни проблеми, подчерта на церемонията народният представител Иван Миховски. Статуетка “Ангел на благодарността” получи и финансовият министър Владислав Горанов за изпълненото обещание от правителството да осигури финансиране на нуждаещите се от инвитро процедури. Идната сряда от фондацията ще връчат специално признание и на премиера Бойко Борисов. През миналата година има одобрени близо 4000 заявления за помощ от фонда за асистирана репродукция и 906 родени бебета, а клиничните бременности, настъпили след процедури, финансирани от държавата са 1124,съобщи по време на церемонията зам.-министърът на здравеопазването Бойко Пенков. Награди от “Искам бебе” получиха кметовете на София, Бургас, Варна, Стара Загора, Велико Търново, Враца, Асеновград, Благоевград, Тутракан и Дупница и областните управители на Смолян и Хасково.", "date": "2018.03.23", "title": " Кметове със статуетки от „Искам бебе“\t\t\t"}
{"url": "https://trud.bg/%d0%be%d0%b3%d0%bd%d1%8f%d0%bd-%d0%b7%d0%bb%d0%b0%d1%82%d0%b5%d0%b2-%d1%81%d1%80%d0%b5%d1%89%d0%b0%d1%82%d0%b0-%d0%bc%d0%b5%d0%b6%d0%b4%d1%83-%d0%b5%d1%81-%d0%b8-%d1%82%d1%83%d1%80%d1%86%d0%b8%d1%8f/", "text": "Според ръководителя на представителството на ЕК в България Огнян Златев срещата във Варна между ЕС и Турция е важна с това, че показва желание диалогът да продължи. Според него тя е еднакво важна и за двете страни, като допълни, че е нормално ЕС да изрази притесненията си за случващото се в Турция и няма намерение да прави компромиси с нея. ЕС има право да изкаже притесненията си на глас, заяви Огнян Златев по  . В заключенията на лидерите се вижда общата позиция на ЕС – факт е, че Съюзът е притеснен от случващото се в Турция, но тя остава един от основните му партньори, каза Златев. “Единна е позицията на ЕС, че диалогът с Турция трябва да продължи. Когато виждаме, че имаме поводи за притеснения, свързани с нарушаване на човешките права или нещо друго, ние го казваме”, добави той. Около средствата на ЕС трябва да се разбунят няколко митове, каза още Златев. Те не са за турския държавен бюджет, а да се помогне на сирийските бежанци в Турция. Средствата по първия транш вече дават резултат. По отношение на втория транш има споразумение. Той ще е в размер на три милиарда и един милиард ще дойде от Европесйкия бюджет, а другите два милиарда ще са вноски на държавите-членки, обясни ръководителят на представителството на ЕК у нас. Цифрите се използват спекулативно, заяви Златев. Той обясни думите на Ердоган, че бежанците няма да останат вечно в Турция с надеждата, че конфликтът по родните им места ще се разреши и те ще могат да се завърнат. “Не считам, че сме в ситуация да правим отстъпки един на друг, а трябва да вървим един към друг”, категоричен е Огнян Златев. По думите му, за да получи визова либерализация, Турция трябва да изпълни определени условия, които все още не е, допълни той. Турция е петият по големина търговски партньор на ЕС, но заради определени притеснения на държави-членки митническият режим няма да се либерализира. “Върховенството на закона и спазването на човешките права са основолагащи принципи”, припомни Златев. С нарушаването им в Турция страната се отдалечава от ЕС, допълни той.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.23", "title": " Огнян Златев: Срещата между ЕС и Турция във Варна е важна и за двете страни"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%bd%d0%b0-%d1%81%d0%bb%d0%be%d0%b2%d0%b5%d0%bd%d0%b8%d1%8f-%d0%b1%d0%be%d1%80%d1%83%d1%82-%d0%bf%d0%b0%d1%85%d0%be%d1%80-%d0%b8/", "text": "На 26 март, понеделник, президентът на Република Словения Борут Пахор ще бъде на официално посещение в България по покана на държавния глава Румен Радев, съобщиха от пресслужбата на президентската администрация Перспективите за европейска интеграция пред региона на Западните Балкани в контекста на Българското председателство на Съвета на ЕС, двустранните отношения между България и Словения и задълбочаването на регионалното сътрудничество, както и откриването на пряка въздушна връзка между Любляна и София ще бъдат сред акцентите в разговора на двамата държавни глави. От 09.30 часа на площад „Св. Александър Невски“ ще се състои церемонията по официалното посрещане на държавния глава на Словения. Борут Пахор ще положи венец пред Паметника на Незнайния воин. Двамата държавни глави ще проведат среща „на четири очи“ на „Дондуков“ 2 от 10.00 часа, след което ще се проведат пленарните разговори на официалните делегации на България и Словения. В 11.00 часа двамата президенти ще дадат съвместна пресконференция. В рамките на посещението си словенският президент Борут Пахор ще разговаря със зам.-председателя на Народното събрание Явор Нотев и с председателя на Комисията за външна политика Джема Грозданова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.23", "title": " Президентът на Словения Борут Пахор идва на посещение у нас"}
{"url": "https://trud.bg/%d0%bc%d0%b0%d0%b5%d1%81%d1%82%d1%80%d0%be-%d0%b9%d0%be%d1%80%d0%b4%d0%b0%d0%bd-%d0%ba%d0%b0%d0%bc%d0%b4%d0%b6%d0%b0%d0%bb%d0%be%d0%b2-%d0%bf%d1%80%d0%b0%d0%b2%d0%b8-%d0%ba%d0%be%d0%bd%d1%86%d0%b5/", "text": "Маестро Йордан Камджалов ще изнесе концерт в Доха като част от неговата посланическа мисия. Поканата към младия български диригент е по повод честването на деня на Европа в Катар. Произведение от български композитор за първи път ще прозвучи на Арабския полуостров. Под палката на Камджалов, който превръща партитурите в математически формули, на 30 март тази година в оперния театър на Доха ще прозвучат произведения на Сметана, Вагнер, Стравински, Лист и още образци от европейската, класическа, музикална съкровищница.", "date": "2018.03.23", "title": " Маестро Йордан Камджалов прави концерт в Катар"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-133/", "text": "Бойко Борисов: Отношенията са крайно влошени. От БСП поставиха въпроса и за обезщетението на тракийските българи.     Три варианта за модел на управление на сектора ще бъдат предложени. През 2019 г. задълженията на НЗОК трябва да са изчистени.         Още едно предложение за превъоръжаване на родната войска. Машината вдига 103 км/ч. Проектът на пехотата е за 1,2 млд. лв за 158 БТР-а.         Лондон убеди ЕС за „аферата Скрипал“ – коментар на Благовест Бенишев.           И за децата чичковците от ДС са като Дарт Вейдър от „Междузвездни войни“, казва бившият контраразузнавач, докторът по история Павлин Павлов в инетервю за „Труд“.       Заедно с Троцки въвеждат “червения терор” и съзнателно започват Гражданската война, заедно със Свердлов нареждат да се ликвидират цар Николай Втори и цялото му семейство – статия на д-р Илия Илиев.             Силует на Тери Гилиъм.             С холивудски интервюта, пълна седмична ТВ програма, текущи скандали, чудеса, кулинария.", "date": "2018.03.23", "title": " Вижте акцентите в броя на вестник “Труд” в събота, 24 март 2018"}
{"url": "https://trud.bg/%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d0%bf%d0%be%d0%b2%d0%b8%d1%88%d0%b0%d0%b2%d0%b0%d0%bc%d0%b5-%d0%ba%d0%b0%d1%87%d0%b5%d1%81%d1%82%d0%b2%d0%be%d1%82%d0%be-%d0%bd%d0%b0-%d1%82/", "text": "Приветствам усилията на всички вас, на бизнеса и местната власт, благодарение на които се повишава устойчиво качеството на българския туристически продукт, а по този начин България отчита по-висок клас посетители. Това заяви министърът на туризма Николина Ангелкова на поредното изнесено заседание на Националния съвет по туризъм (НСТ) в курорта Пампорово. Тя обърна внимание върху активната работа на туристическата администрация за привличане на повече инвестиции в сектора – както на разпознаваеми брандове, така и на инвестиции за удовлетворяване повишените потребности на почиващите. Нашите анализи показват, че най-голяма заетост имат 4- и 5-звездните хотели у нас, които за лято 2018 бяха почти изцяло ангажирани още в края на миналия активен сезон, стана ясно от думите на министъра. Тя посочи, че през 2017 г. пренощувалите лица в хотели с 4 и 5 звезди в страната са общо над 3,7 млн., което е 5,5% ръст, а приходите от реализираните нощувки са общо над 919 млн. лв. (12% увеличение спрямо 2016-а), съобщиха от Министерство на туризма. Работим по изключително важна тема – създаването на Единна система за туристическа информация (ЕСТИ), която ще свърже онлайн по защитени канали и в реално време регистратурите на хотелите с масивите от данни на МВР, НАП, министерството и това не само ще повиши сигурността на туристите, но и ще изсветли сектора, каза още министър Ангелкова. Имахме почти година и половина обжалване на процедурата за обществената поръчка, но вече преодоляхме този етап. Подадени са 7 оферти на кандидати за изпълнител и следващата година се надяваме системата да работи. С промените в Закона за туризма (ЗТ) намалихме административната тежест и когато той влезе в сила, ще предстои промяна в наредбите, особено за категоризация и прекатегоризация на местата за настаняване, поясни министър Ангелкова. Тя предупреди, че и това лято контролът от страна на ведомството ще бъде завишен. Знаете, че заличихме в Националния туристически регистър и прекратихме дейността на 116 туроператора и туристически агента заради нарушения. Ще бъдем безкомпромисни за прилагането на Наредбата за категоризация и прекатегоризация, за да не се допускат случаи на нарушени права на потребители, категорична бе министърът. Що се отнася до електронизацията, изрази увереност, че до края на годината ще могат да се подават и електронни документи до ведомството за категоризация и прекатегоризация на обектите. Въвежда се и QR код, който ще дава информация на потребителите за туроператор или хотел, препращайки към данните за тях в Националния туристически регистър. Поставяме голям акцент върху дигитализацията на туризма, който е водещ компонент на маркетинга и рекламата на България като дестинация за четири сезона. В този смисъл е важно всеки регион да показва силните си туристически страни. Вече са създадени три туристически района, предстои да се учредят още 5, акцентира тя. Кметът на община Смолян Николай Мелемов също приветства участниците в НСТ и благодари на министър Ангелкова и екипа й за усилията за развитието на туризма в района на Пампорово. Той съобщи, че за миналата година нощувките на чуждестранни туристи в курорта са близо 85 хил., а общите приходи от реализирани нощувки на българи и чужденци възлизат на над 15,3 млн. лв., което е близо 25% ръст. Туризмът е сфера, в която, ако усилията не са обединени, няма как да се върви напред. Затова и резултатите тук са така добри, защото работим съвместно с държавата, изтъкна още той. В срещата участваха представители на туристическия бизнес, кметове, членове на обществени и неправителствени организации. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.23", "title": " Ангелкова: Повишаваме качеството на туризма и привличаме по-висок клас посетители"}
{"url": "https://trud.bg/%d0%bd%d0%b0%d0%bf%d1%80%d0%b5%d0%b4-%d0%b8-%d0%bd%d0%b0%d0%bd%d0%b8%d0%ba%d1%8a%d0%b4%d0%b5/", "text": "Покрай дипломатическата война, която се води с пълна сила (и с всички методи) между Лондон и Москва заради предполагаемото покушение срещу бившия двоен агент Сергей Скрипал, едва ли не незабележимо премина информацията от началото на седмицата, че Великобритания е постигнала съществен напредък в преговорите за излизането си от ЕС. А именно, поотстъпила е от някои от по-безумните и нереалистични лозунги и целият цирк най-накрая започва да добива конкретни бъдещи очертания. С цялото ходене опипом в процеса по изваждането на държава-член от ЕС, трябва да признаем, че е някакво постижение. На пресконференцията в Брюксел в понеделник, на която двамата главни преговарящи от името на Лондон и ЕС, Дейвид Дейвис и Мишел Барние, се похвалиха с постигнатия напредък, официално показаха и текста на споразумението, с подчертани със зелен маркер близо две-трети от абзаците. Разбирайте текстовете, по които са постигнали съгласие. Което се очаква да бъде потвърдено и от Съвета на държавните и правителствените ръководители на страните членки на ЕС, който завършва днес в европейската столица. Няма причина някой да се опъне от европейска страна преговорите да продължат напред. Макар че Испания е започнала отново да надига глас за положението на Гибралтар, което Мадрид и Лондон ще трябва да уредят с ново двустранно споразумение след Брекзит. И как да не се обаждат испанците, след като явно в замяна на безрезервна европейска подкрепа за Лондон в „аферата Скрипал“, британците са готови на всякакви отстъпки. Въпросът за границата в Ирландия остава неясно формулиран, но текстът върви в уклон към „третата опция“, излагана досега на масата за преговори. А именно, щом Лондон не може да намери друг начин, с който да гарантира, че няма да има „твърда граница“ на Смарагдовия остров, след Брекзит Северна Ирландия остава част от европейския единен пазар и митническия съюз. От Дъблин потвърдиха, че и те така го разбират, и според тях Великобритания е дала „железни“ гаранции така и да се случи. Но не това разбуни веднага духовете на Острова, съвсем не. Това, което разпали страстите, беше че до края на 2020 г. Великобритания ще продължи да спазва регулациите по Общата европейска риболовна политика. Което след над 40 години в ЕС щяло да е страшна драма за местната индустрия! Това даде повод в медиите им отново да се появи карикатурния персонаж на Найджъл Фарадж. Който заедно с група рибари в сряда в Лондон нахилен пред камери и обективи, демонстративно изхвърляше мъртви ръби от лодка в река Темза. В знак на протест, разбирайте. Как да не го спомене човек този комикс. Така нареченият „преходен период“, през който всички европейски регулации ще останат в сила във Великобритания, ще продължи от 29 март догодина до 31 декември 2020 г. Без Лондон да има право на глас при евентуални промени, включително, ако ЕС реши да удължи преходния период. Което продължава да е „условието загадка“ за дипломати, журналисти и въобще здравомислещи хора. Договорката беше постигната още на първия етап от преговорите за Брекзит в края на декември, но вече е одобрена и черно на бяло като текст на бъдещото споразумение за развода, което Великобритания ще подпише с ЕС. Сделка, покрай която вървят и близо 45-те милиарда евро, които Лондон ще остави в касите на Брюксел. Отделно от другите, които ще има да дава допълнително, засега до 2064 г., за да участва равноправно в общите инициативи като Европол, Агенцията за лекарствата, Европейската космическа агенция и т.н. Европейските граждани, които пристигат във Великобритания по време на преходния период, ще се ползват със същите права като тези, пристигнали преди Брекзит, под юрисдикцията на Съда в Люксембург. Също голяма отстъпка за британския министър-председател Тереза Мей и победа за Брюксел. За сметка на това Еврокомисията е решила да отпусне глътка въздух за въображението на британците. – Лондон ще може да започне да подписва заветните си двустранни търговски споразумения с целия свят от полунощ на 30 март 2019 г. Но няма да може да ги прилага, докато не изтече прехода, защото още ще е под общите. Да не говорим след това какво ги чака. В отговор на въпрос на пресконференцията в Брюксел в понеделник, и Мишел Барние обърна внимание, че с излизането от ЕС, Великобритания фактически напуска 750 (седемстотин и петдесет, натърти на два пъти той) международни споразумения, в които съюзът е страна. И британците ще имат много работа на ръцете си, ако искат да се върнат във всичките. Каквото и да си говорим, заедно сме друга сила. Което се видя успоредно на провеждащия се в Брюксел съвет на лидерите на държавите-членки. На фона на цялата дандания с покушението срещу бившия руски двоен агент Сергей Скрипал и дъщеря му във Великобритания, което доминира заседанието, добра новина дойде отвъд Атлантика. Европейският комисар по търговията Сесилия Малмстрьом завърши в четвъртък маратонски двудневни преговори във Вашингтон, за да обяви, че новите американски мита върху вноса на стомана и алуминий, които Доналд Тръмп обяви и влизат в сила от днес, няма да се прилагат за страните от ЕС. Условията са договорени и потвърдени от американския главен търговски преговарящ Робърт Лайтхайзер, а споразумението може да бъде подписано до месец. Да, последната дума разбира се, е в непредсказуемия обитател на Овалния кабинет в Белия дом, но поне тежката работа е свършена.   В четвъртък се разрази брожение сред медиите на Острова от новината, че бъдещите нови сини паспорти на британските граждани след излизането на страната им от ЕС, ще се правят от френско-холандска компания. Която е победила техния участник в търга за новите задгранични документи на правителството в Лондон, който се провежда по европейски правила. Има много ирония в цялата история, съгласете се. Чудно дали французите ще се сетят да се пошегуват със старите си съперници отвъд Ламанша и да им сложат едно скрито „Made in France“ някъде по страниците. Така и така мотото върху британския герб е на френски език, защо не?!", "date": "2018.03.23", "title": " Напред и наникъде\t\t\t"}
{"url": "https://trud.bg/%d0%b1%d0%be%d0%b8%d0%bb-%d0%b1%d0%b0%d0%bd%d0%be%d0%b2-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bd%d0%b0-%d0%ba%d1%83%d0%bb%d1%82%d1%83%d1%80%d0%b0%d1%82%d0%b0-%d0%bf%d1%80%d0%b5%d0%b4-2/", "text": "– Идеята е институтът за паметници на културата (НИНКН) да започне да ползва международно признати структури, работещи с ЮНЕСКО. Ще дам пример – Международния съвет за музеите (ИКОМ), Международния съвет за паметниците на културата и забележителните места (ИКОМОС). Възнамеряваме да ползваме и наши структури в университетите, където има сериозен капацитет от преподаватели и студенти. – Има огромен обем от паметници на културата – архитектурни обекти, които имат предварителен статут. Т.е. някой ги е декларирал, Институтът е дал предварителен статут, но този статут сам по себе си е нищо. Той дава някаква охранителна зона, но не дава възможностите на нормалния статут за кандидатстване по програми, за намиране на средства за реконструкция, консервация и реставрация. И това е един от големите проблеми в нашата страна. Защо не е правено още при социализма, аз не мога да си обясня. Тогава е имало капацитет – институтът е бил огромен, имало е пари… Огромната част от тези обекти стоят още от 70-те години. – Над 25 000 са с предварителен статут. Разбирате, че няма гаранция, че един такъв обект, деклариран през 70-те години, и до днес притежава някакви качества. На голяма част от въпросните обекти пък е даден по-нисък статут от заслужавания. Това е едно от големите затруднения в работата на Института за паметници на културата и съответно в нашата работа. Щом при социализма институтът не е успял да свърши работата, когато в него са работили петорно и шесторно повече хора, сега задачата е още по-нерешима. – 36. Има незаети бройки, но кандидати няма, защото заплащането не е добро. Механизмът за даване на статут е следният: Отива една група, прави заснемане и анализ на исторически и всякакви факти, преценява кое прави съответният обект уникален. Попълва се специален фиш. След това се попълва втори фиш. Цялата документация минава през съвет на Института за паметниците на културата и след това се прехвърля във върховния орган – Специализиран експертен съвет за опазване на недвижимите културни ценности – СЕСОНКЦ. Работата по събиране на първичната информация, както и попълването на фишовете, би могла да се върши от университети и световни организации. Тогава в Института ще трябва само да прецизират събраната информация и да кажат своята решаваща експертна оценка. – Аз съм роден през 1971 г. В министерството съм от 10 месеца и разработвам механизъм да се случат нещата в едно обозримо бъдеще. Аз съм амбициозен човек и искам в рамките на година и половина – две този въпрос да съм го приключил. И ще го приключа. Това е положението. Който от 1970 г. не е свършил работа, да мисли защо нищо не е направил. – Ние ги виждаме. Виждаме такива паметници из цялата страна. Не са малко. Огромната част от тези рушащи се паметници на културата са частни. Общините и държавата намират начин да поддържат своите паметници на културата. За мен е важно първо да се реши въпросът със статута на паметниците на културата и да се спазват всички изисквания. Като сме решили проблема със статута и като сме оказали малко помощ на собствениците, ако не поддържат сградите, тогава по един по-простичък механизъм да влиза държавата, общината и да прави ремонтите. Собствениците, ако имат пари, ще платят, ако нямат – тогава губят имота. – Да, необходими са малки промени, защото в момента процедурите са доста тромави. В момента се изисква да се намерят всички собственици, а те често са по 15-16 човека. Нарочно крият някой, все го няма. Връчват се наказателни постановления, те започват да ги бламират с тезата, че въпросният липсващ собственик не е запознат, защото не е открит и постановленията падат. Трябва два пъти да си връчил постановления и те да са влезли в сила, за да се премине към процедура – общината или държавата влизат, правят ремонти и ипотекират за сметка на собственика. Процедурата така е направена, че всеки би могъл да се покрие. В Европа има примери на далеч по-точно разписани законодателни правила. – И на срещите, които правихме с европейските министри на културата и с министрите от Азия, ние поставихме въпроса на комисаря Тибор Наврачич. Културата като цяло и в Европа, и в света е недофинансирана. В отделни случаи е надценена, за да потуши конфликти, да сближи хората, но винаги е силно подценена по отношение на финансиране и на важността за достъп до култура. За съжаление в целия свят има един феномен – понеже образованието е задължително, в тази сфера се изсипва огромен ресурс. Културата е неразделна част от образованието, но понеже няма задължителен характер, там се минава с по-малко средства. Опитваме се и на европейско ниво да променяме това мислене. Колко успяваме е друг въпрос, но поне успяхме да променим говоренето по темата. – Е, и аз искам да оставя галерии… Надявам се да оставя и ремонтирани сгради, свързани с културата. Надявам се да оставя оправена и работеща система в областта на културното наследство. Надявам се да оставя ясна и необратима тенденция за финансиране и чрез държавата на проекти във всички изкуства. Трябва да има среда за подпомагане на всички качествени и талантливи творци. – Не деля творците. Усилията ни са за всички. Стремим се да създадем реда и да осигурим по-добро финансиране и по-добро разпределение на финансирането. Стремим се да подтикваме хората да мислят, да правят проекти, да фантазират, да работят с перспектива и да създаваме среда, в която да знаят, че могат да получат подкрепа. Не деля изкуствата по никакъв начин. Преди интервюто имах среща с една голяма група кинодейци. Следващата седмица ще се видим отново. Работим много активно. Не приоритизирам нито една гилдия. – Те са видели не малко по отношение на културни събития. Със сигурност ги изненадваме с много сериозно лице и в съвременните изкуства, а не само с културно-историческо наследство. Със сигурност ги изненадваме с много млади таланти. Ползваме много наши таланти от училищата и вузовете по изкуство и култура. Това прави силно впечатление на делегатите. Като им разказваме, че имаме профилирани средни училища в областта на изкуството и културата, за тях това е много ново и различно. Впечатлява ги грижата ни за талантите още от детските години. – Не мога да коментирам билбордове. Някой е проявил фантазия. Вероятно някой ще ги хареса, друг няма да ги хареса. Не ме занимава тази тема. – Вероятно има много основание в критиките, но условията бяха твърде специфични. Подадени бяха огромен брой проекти, нямаше финансиране за толкова проекти. Трябваше да се избира един от десет проекта. Сама разбирате, че това е една заложена бомба. Хората не си даваха и сметка какви проекти се търсят. Едно от условията бе да се широкодостъпни, да не са част от това, което се случва, за да могат и гражданите, минавайки по улици, паркове и площади да виждат неща, които иначе не биха видели. Задължението в проектите беше и да няма продажба на билети, което ги прави много широки като комуникация и ги отваря много като естетика. Имаше прекрасни проекти, които бяха на много високо естетическо ниво, но в рамките на тази програма не можеха да свършат работа. Защото един приказен концерт за 200 души някъде не може да изпълни желаната функция – да го чуят много хора, да усетят нещо различно. Имаме достатъчно програми, по които тези интересни и смислени предложения могат да се реализират. – Не всички са го осъзнали. Това е един от проблемите. Аз непрекъснато говоря за това и ги подтиквам. Вярно е, че трябва да има много фантазия, но тази фантазия трябва да се облича в реални проектни предложения, които са икономически обосновани. И това е пътят по който се движат нещата в цяла Европа. Тук все още твърде малко хора вярват, че като се занимаят с това нещо, ще бъдат оценени. Много хора пък се сърдят като не бъдат оценени. Аз съм вкарал целия ресурс, който е предвиден в рамките на бюджета за проектна дейност. Не съм отделил нито лев за друго. Имаме допълнителни средства от държавата за археология, консервация и реставрация, теренни проучвания… – Археолозите са свикнали да работят по този начин. Всяка година на конкурс, показва обекта, казва на какво основание влиза в него, казва какви са очакваните резултати, бюджетира, отива да работи. Като свърши археологическото лято се отчита. С археолозите се работи много лесно. Те не идват просто с една идея – ще разкопая тук, защото може да излезе нещо. Те се базират на анализ, говорят за очаквани резултати. – Въпросът не е коректен. Идете в Националната опера и питайте какви са заплатите. Ще се изненадате. Отидете във филхармонията. Има сериозно повишение на заплатите в много от институтите, не само в София. – Нещата са много различни. Има театри, които са с високи нива на заплащане, със сериозно допълнително материално стимулиране. Има други театри, които изпитват затруднения. Но далеч не могат да бъдат поставяни всички под общ знаменател. – От много фактори. Зависят от мениджъра, от пространството, в което се намира даден театър. Например в Смолян е построен по времето на Живков един огромен театър, който през зимата по никакъв начин не може да бъде отоплен, нито да бъде поддържан. И как да съществува трупа? В Смолян говорим за обективни обстоятелства. Има обаче места, където проблемите се дължат на мениджърски грешки. Казва някой: „Аз искам да играя стационарно“. Хубаво е, че искаш да играеш стационарно ,ама трябва да се интересуваш и от приходите за театъра. – Не, няма и да го водя.   Боил Банов е министър на културата от м. май 2017 г. Завършил е „Режисура за драматичен театър” в НАТФИЗ „Кръстьо Сарафов”. Следвал е и „Култорология” в СУ „Св. Климент Охридски”. 15 години е бил директор на Драматично-куклен театър „Иван Димов” – Хасково. Зам.-министър в служебното правителство на Георги Близнашки, както и на Вежди Рашидов. Запален шахматист, участва и в турнири. Преди дни той представи идеята си част от дейностите по определяне дадена сграда дали е паметник на културата да се извършват от големи международни организации, като например Международния съвет за паметниците на културата и забележителните места (ИКОМОС).", "date": "2018.03.23", "title": " Боил Банов, министър на културата, пред „Труд“: Над 25 000 паметници на културата чакат статут\t\t\t"}
{"url": "https://trud.bg/%d1%88%d0%bf%d0%b8%d0%be%d0%bd%d1%81%d0%ba%d0%b8%d1%82%d0%b5-%d1%83%d0%b1%d0%b8%d0%b9%d1%81%d1%82%d0%b2%d0%b0-%d0%b8%d0%bb%d0%b8-%d0%b7%d0%b0%d1%89%d0%be-%d0%b2-%d0%bc%d0%b8-6-%d0%b8-%d0%bc%d0%b8-5/", "text": "Убеден съм, че от две-три седмици колегите от МИ-6 и МИ-5 (английското разузнаване и контраразузнаване) ходят из коридорите на управленията си с наведени глави. И като се видят, теглят по една майна на своите политици, които ги поставиха в смешно положение пред цялата световна общественост и, разбира се, най-вече пред техните колеги от цял свят. За какво става дума. Английското правителство тръгна, включително и за моя голяма изненада, на практики, които мислех за отдавна забравени. А те са: чрез недостоверни и невъзможни изпълнения на смъртни присъди да се обвинява една държава с оглед постигане на други цели. Мобилизация в обществото, повод за война, повод за санкции, за репресии и т.н. Руският агент Скрипал, отдавна забравил, че е бил агент, тъй като той престава да бъде такъв през 2006 година, отива в Англия, живее си там и изведнъж Путин решава да го отрови като предател. Нищо, че е бил в ръцете му и в затвора е бил и е било възможно още там да го ликвидират – да умре от тежка бронхопневмония, да речем. Но идва дъщеря му, в куфара си носи флакон със страшния газ „Новичок“ – описаха ни колко е страшен. И той е толкова страшен, че макар и двамата добре да са се нагълтали, са си живи и здрави и в момента. И, естествено, в нарушение дори на правото – още не е свършило следствието, не е ясно кой го направил, няма осъдени и т.н., се обвинява Русия и директно Путин, и естествено, върху гърба му ще се стоварят санкции. В моя живот съм наблюдавал 4 такива случаи, поне единият е разобличен напълно (опитът за убийство на папата). И всичките 4 бяха нарушение на основния принцип на отделите за мокри поръчки в световните разузнавания – източни, западни, средни, антични, средновековни и т.н. А той е: Когато ще се убива един човек (казва се физическа елиминация на по-красив език), той се проучва внимателно от отдела, натоварен с това, и се установява как може да стане. Винаги той се застрелва. Или с пушка с оптически мерник от разстояние с куршум – дебалансиран, намазан с отровата „кураре“, или някоя по-специална, ако са измислили вече, или от упор с пистолет в тила. Така можеше да бъде застрелян, например Георги Марков, който се е движел без охрана – в гъстата лондонска мъгла няма никакъв смисъл сложният ход да се бучи с рицин или с рициново масло. Дори и така да бяха го измислили, нямаше да бъде монтирана тази сачма в сложния чадър. А в най-обикновена писалка пистолет, каквито съществуват дори отпреди Вората световна война – бързо, лесно, удобно и приятно. Същото е и с папата. Известно е, че всяка сряда е излизал в 10 часа, за да обиколи народа, събран на площад „Сан Пиетро (“Свети Петър“) и след това от един прозорец да произнесе молитва или реч. Но към този прозорец и този площад гледат стотици прозорци на жилищни апартаменти на улица „Виа Кончиолционе“ и всяко разузнаване би наело един такъв апартамент – колкото и да струва, както и един човек с оптически мерник – разстоянието до площада е не повече от 250-300 метра. Дори обикновените армейски снайперски пушки „Драгунов“ бият на 1500 метра. Така че точно такъв би избрало едно сериозно разузнаване, каквото беше нашето, да го ликвидира. Същата работа е и със Литвиненко. Имаше 10 000 начина да се ликвидира един агент, който е изстискан до последно от англичаните и се занимава с частен бизнес в Лондон. За какво да му наливат полоний в чашата и да го чакат един месец да умре, като през това време той псува Русия, Путин, ФСБ и т.н. Просто един ще отиде и ще го застреля у тях. Както направиха с Политковская на входната й врата. Нито едно от тези убийства, за които говоря – макар че само за папата вече имаме пълно опровержение, не е извършено от съответните служби. Както казах, те имат друг начин на действие – за 3 секунди човекът трябва да бъде мъртъв. И началник на отдел, който не изпълни този основен принцип, и остави Литвиненко, Марков или Скрипал да говорят на поразия колко е лоша Русия, Путин или тайните им служби, светкавично бива уволнен. Не съм чул някой от нашите или от руските служби да е уволнен навремето. За писателя Георги Марков имам личен спомен, макар и много косвен и страничен. Като млад разузнавач по време на убийството му бях в Рим. При мен по една случайност беше моят водещ офицер, професор от Софийския университет, който очевидно му е бил приятел. Беше весел, пиехме в хотела кафе, когато му позвъниха от България в хотела и му казаха, че Марков е убит. Аз нито знаех кой е Марков, нито нищо. Той дойде – много се беше смръчкал, запали цигара – а той вече три месеца ги беше отказал. Попитах го какво става, кой е този човек, но той махна с ръка и каза, че не е нужно да знам. Принцип в разузнаването е колкото по-малко знаеш, толкова по-добре. Но след като помълча малко ми каза: „Ще ти дам един съвет като твой началник. Никога, каквото и да предлагат, няма да ставаш двоен агент. Двойните агенти живеят максимум пет години.“ Дали има някаква връзка с това – не знам. Просто казвам, знам и какво чух. Ето някои от най-интересните случаи в световната практика, които се използват за дискредитация и дори като повод за война. Най-известният е как президентът Рузвелт се оставил да го ударят в Пърл Харбър с цената на живота на 3000 американци, само и само да може да ликвидира изолационизма, който господстваше сред американския политически елит. „Но има един друг случай, който е повод за Втората световна война. В края на август 1939 година на 36 германски престъпници, осъдени на смърт или на доживотен затвор, им е обещана свобода, ако изпълнят една акция – облечени в полски униформи да нападнат една германска радиостанция „Дуайвит“ и да избият там журналистите и радиооператорите – около 15-ина човека. Тези престъпници го правят това нещо, въоръжени с полско оръжие и облечени в полски униформи. Но откъде да знаят, че наблизо има специално разположен отряд от СС, който ги избива до последния човек! За да няма информация. На другия ден германските медии гръмват: Нападение на полски командоси над нашата радиостанция, убити всички журналисти. Германското обществено мнение е възмутено и Германия обявява война на Полша. Датата е 1 септември 1939 година. Случаят „Скрипал“ е най-смешният от всички други случаи. Нека не ни учудва, че руснаците, общо взето, по идейни съображения стават офицери в секретните служби. В бившия Съветски съюз са живели над 100 народности, разузнавачите са от всички тях. Много от тези народности се отделиха като държави и станаха врагове на Русия, както Украйна. Например – Литва, Латвия и Естония. Ако се съди по името му, Скрипал може би е украинец. Може по тези съображения да е започнал да върши предателства. Но има и други, които са предавали за пари. И те са всеизвестни. Имаше много любопитен случай през 80-те години, когато руски агент избяга на Запад, носейки със себе си списък с имената на секретарките на всякакви натовски и европейски учреждения в Брюксел. Руснаците правилно са се ориентирали към секретарките – противниците им там имали сексуални проблеми, защото мъжете са малко – част от тях са джендъри, т.е. педераси и истинските жени трудно могат да си намерят мъже. А те са много повече, защото секретарките са хиляди. Понеже бяха с кодови имена, американците започнаха една по една да ги разсекретяват. При което те използваха времето преди да ги разсекретят и масово се върнаха в Русия и в Германия – там, откъдето бяха. И тогава брюкселските вестници поместиха карикатури: началник от НАТО отива на работа и казва на секретарката си: „И като избягаш в Москва, да ми изпратиш картичка от Червения площад“.", "date": "2018.03.23", "title": " Шпионските убийства или защо в МИ-6 и МИ-5 ходят с наведени глави\t\t\t"}
{"url": "https://trud.bg/%d0%b2%d1%8a%d0%be%d1%80%d1%8a%d0%b6%d0%b5%d0%bd-%d0%bc%d1%8a%d0%b6-%d0%bd%d0%b0%d1%85%d0%bb%d1%83-%d0%b2%d1%8a%d0%b2-%d1%83%d1%87%d0%b8%d0%bb%d0%b8%d1%89%d0%b5-%d0%b2%d1%8a%d0%b2-%d1%84%d0%b8%d0%bd/", "text": "Въоръжен мъж е влязъл в училище във финланския град Оулу, съобщаваYle. Полицията провежда операция за неутрализирането му, предаде БНР. Полицията е обградила сградата на училището и проверява околностите му. Полицаите са отправили призив към учениците и учителите да изпълняват инструкциите, които получават. Засега не се съобщават повече подробности.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.23", "title": " Въоръжен мъж нахлу в училище във Финландия"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d0%b1%d1%80%d0%b8%d1%82%d0%b0%d0%bd%d1%81%d0%ba%d0%b8-%d0%b3%d1%80%d0%b0%d0%b6%d0%b4%d0%b0%d0%bd%d0%b8%d0%bd-%d1%81-11-%d0%ba%d0%b3-%d1%85/", "text": "На международното летище в Атина в личния багаж на британски гражданин бяха открити 11 кг хероин, предаде БНТ. От полицията съобщиха, че става въпрос за 38-годишен мъж, който е пристигнал от пакистанския град Лахор през Доха. Той е бил част от международна наркомрежа. Британският гражданин е бил арестуван в сряда на летището, уточняват от полицията. При задържането му са иззети 300 евро, 84 000 пакистански рупии и два мобилни телефона.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.23", "title": " Арестуваха британски гражданин с 11 кг хероин на летище в Атина"}
{"url": "https://trud.bg/%d1%84%d0%b5%d1%80%d0%bd%d0%b0%d0%bd%d0%b4%d0%be-%d0%ba%d0%b0%d1%80%d0%b0%d0%bd%d0%b3%d0%b0-%d0%be%d1%82%d0%b8%d0%b2%d0%b0-%d0%bf%d1%80%d0%b8-%d0%bd%d0%b5%d0%b9%d0%bc%d0%b0%d1%80/", "text": "Фернандо Каранга от ЦСКА може да заиграе в едно първенство с Неймар – най-скъпият футболист в историята. Нападателят на „червените“ е следен от френския “Олимпик” (Марсилия). Новината съобщи италианското издание “Тутомеркато уеб”. “Бразилецът е нападател от топ класа – пише сайтът на Ботуша. – В българското първенство играчът е истински бомбардировач – вкара 22 гола в 24 мача. Отличното му представяне не е останало незабелязано. Интерес към него проявяват различни клубове, но най-сериозен е от “Олимпик” (Марсилия). За Каранга има оферти и от Китай.” Френският тим се представя изключително силно в настоящата кампания в Лига 1. Тимът, който е воден от треньора Руди Гарсия, се намира на трето място в класирането. Пред него са само ПСЖ и “Монако”, които обаче се радват на сериозна преднина. Парижани имат 83 точки и мач повече. “Монако” е втори с 66, а тимът от Марсилия има 59. Въпреки третото място, „Олимпик“ изпитва затруднения в атака, защото не разполага с водещ реализатор. Нападателите Димитри Пайе, Костас Митроглу, Клинтът Н’Жие и Валер Жермен имат общо 21 попадения в изиграните вече 30 кръга в шампионата. Треньорът Гарсия желае да привлече през лятото доказан голаджия, който да поведе атаката през следващата кампания. Още повече, че тимът от Марсилия има реален шанс да се класира за третия квалификационен кръг на Шампионската лига. Това ще стане само, ако запази настоящата си позиция в крайното класиране.", "date": "2018.03.23", "title": " Фернандо Каранга отива при Неймар"}
{"url": "https://trud.bg/%d0%bc%d0%be%d1%83%d1%80%d0%b8%d0%bd%d1%8c%d0%be-%d0%bd%d0%b5-%d1%81%d0%b5-%d0%bf%d1%80%d0%b5%d0%b4%d0%b0%d0%b2%d0%b0-%d0%b5%d0%b4%d0%b8%d0%bd-%d0%be%d1%82%d0%b1%d0%be%d1%80-%d0%b5-%d0%bf%d1%80%d0%b5/", "text": "Жозе Моуриньо по гръб не пада. Мениджърът на “Манчестър Юнайтед” е съсипван от критики за представянето на “червените дяволи” през настоящия сезон. Отборът е втори в първенството, далеч зад почти сигурния шампион “Манчестър Сити”. Тимът му отпадна от Шампионската лига от “Севиля” на осминафинал. Проблемът е обаче начинът, по който изглежда “Юнайтед” – изчерпан, безидеен и със сигурност невълнуващ. А португалският наставник похарчи почти половин милиард евро за нови играчи. Специалния, както винаги, обаче има своето обяснение. “Ако имаш малко мозък, ще знаеш, че отборът се намира в преход – каза Моуриньо. – Разбирам чувството за неудовлетвореност, тъгата за отпадането от Шампионската лига, но нищо повече. Критиките не ги разбирам. Във Висшата лига има само един отбор пред „Юнайтед“, а други 18 са зад нас. “Манчестър Сити” обаче е надграждан през последните няколко години, за да е първи.” В Англия разкриха, че от всички в съблекалнята на “Юнайтед” само вече напусналия Златан Ибрахимович полагал усилия за адаптирането на Алексис Санчес. Останалите играчи му вдигнали мерника, заради слабото му представяне и рекордната заплата, която получава.", "date": "2018.03.23", "title": " Моуриньо не се предава: Един отбор е пред „Юнайтед“, а 18 са зад нас"}
{"url": "https://trud.bg/%d0%b3%d0%be%d1%80%d0%b0%d0%bd%d0%be%d0%b2-%d0%bf%d1%80%d0%b0%d0%b2%d0%b8%d0%bc-%d0%b0%d0%bd%d0%b0%d0%bb%d0%b8%d0%b7-%d0%b4%d0%b0%d0%bb%d0%b8-%d1%89%d0%b5-%d0%b8%d0%bc%d0%b0-%d0%b2%d0%b5%d0%bb%d0%b8/", "text": "Все още няма конкретно решение за великденски добавки към пенсиите. Това стана ясно от думите на финансовия министър Владислав Горанов пред журналисти в парламента. “Необходимо време за анализ на текущото състояние на бюджета”, каза Горанов. Във връзка с думите на социалния министър Бисер Петков, че ако има такива добавки, те ще се около 40 лв. Горанов заяви, че това не е работа на министър Петков. „Той по-скоро е цитирал какво е било предишния път, когато са раздавани“, поясни финансовият министър. „Трябва още малко време-въпрос на дни, за да преценим дали можем в рамките на гласувания закон за бюджет да се отпуснат подобни добавки“, допълни той. Във връзка с несъбраните от НАП на средства от ДДС Владислав Горанов увери, че битката със злоупотребите е ежедневна, а изобретателността на тези, които искат да нарушат закона, е безгранична. „Странно, че на фона на един отговор на НАП до едно юридическо лице с нестопанска цел се повдигна този дебат. Ние в министерството го водим отдавна и сме предприели доста законови промени, свързани с намаляване на възможността нелоялни и некоректни търговци да избягват плащането на ДДС, прехвърляйки собствеността на малоимотни граждани, премахвайки възможността на държавата да си събере приходите“, каза Горанов. „Първите промени в третото правителство на Борисов в Данъчния процесуален кодекс и Закона за ДДС бяха именно в този смисъл. Сега имаме значително разширяване на солидарната отговорност на търговци, управители. Имаме ангажимент преди вписване да се извършва проверка от страна на НАП. Работим упорито в тази посока. Ако видите резултатите по години, в последните години този проблем изключително намалява, въпреки че далеч не е изчерпан“, посочи Горанов и отчете, че проблемът е актуален за цяла Европа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.23", "title": " Горанов: Правим анализ дали ще има великденски добавки към пенсиите"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b8-%d0%b0%d0%bb%d0%b6%d0%b8%d1%80-%d1%89%d0%b5-%d0%ba%d0%be%d0%bc%d0%bf%d0%b5%d0%bd%d1%81%d0%b8%d1%80%d0%b0%d1%82-%d0%bf%d1%80%d0%be%d0%bf%d1%83/", "text": "Вицепремиерът и министър на външните работи Екатерина Захариева се срещна днес в София с колегата си от Алжирската народна и демократична Република Абделкадер Месахел. Това е първото посещение на алжирски външен министър у нас за последните 34 години. Това съобщиха от пресслужбата на МВнР. По време на разговорите двамата първи дипломати се обединиха около мнението, че пропуснатите през последните години възможности за сътрудничество между България и Алжир в областта на икономиката, туризма, културата и образованието трябва да бъдат компенсирани и начертаха конкретни стъпки, чрез които да бъде развиван неизползвания потенциал.  Възраждането на търговско-икономическите отношения с Алжир е от приоритетно значение за България. Първият ни дипломат подчерта, че българският бизнес е способен да помогне на Алжир в амбицията им за диверсификация на икономиката. Според Захариева България има сериозен капацитет в сфери като енергетиката, възобновяемите източници, водните ресурси, земеделието, високотехнологичните отрасли и др., който може да сподели с алжирските си партньори. „Паралелно с желанието, което изразихме за активизиране на политическите контакти, ще работим и за намирането на конкретни форми за сътрудничество, които да стимулират както интереса на бизнеса от двете страни, така и на гражданите“, заяви министър Екатерина Захариева на съвместната пресконференция след срещата. Алжирският народ познава добре България заради отличната работа на хилядите български специалисти от различни сфери на икономиката, които са работили в страната. С България е тясно свързано и национално освободителното движение на Алжир. Един от неговите герои е покойният български капитан Васил Вълчанов. Това заяви алжирският първи дипломат пред своя домакин. Министър Месахел изтъкна още, че сред познатите и обичани в страната му българи се нареждат и имената на режисьори, художници и лекари. По време на срещата той отбеляза и голямата роля на България и българското образование за създаването алжирски специалисти в областта на инженерните науки и медицината. По време на срещата си двамата външни министри обсъдиха и актуални теми от международния дневен ред. В контекста на глобалните предизвикателства фокус на разговорите им бяха миграцията и борбата с тероризма. Захариева изтъкна ролята на Алжир и усилията на страната за укрепването на сигурността на африканския континент. Държавите от Средиземноморието са ключов партньор на ЕС в сферата на сигурността и по-конкретно по въпросите на граничния контрол, борбата с тероризма и радикализацията, и с трафика на оръжие. „Приносът на Алжир в тази мисия е безценен и не случайно сте си спечелили прозвището „Мистър Африка“. Само за 20 години Алжир е успял да се справи с тероризма на територията на страната и днес е сред най-сигурните държави. Европа трябва да слуша и да се консултира с държави като Алжир“, допълни вицепремиерът. Захариева отбеляза още, че България стана една от 4-те европейски страни, която стана коспонсор на приетата през ноември резолюция на Общото събрание на ООН, с която беше прието предложението на Алжир за създаването на инициативата „Да живеем в мир заедно“. „Радостна съм, че именно по време на Българското председателство, на 16 май т.г., ще бъде отпразнуван и първият международен ден свързан с нея“, допълни тя. Захариева и Месахел подписаха днес три двустранни споразумения – за взаимно освобождаване от изискванията за притежаване на визи за краткосрочно пребиваване на притежателите на дипломатически и служебни паспорти, за разбирателство между Дипломатическия институт към министъра на външните работи на Република България и Института по дипломация и международни отношения на Алжирската демократична и народна република и Меморандум за разбирателство в областта на архивите. „С моя алжирски колега днес обсъдихме актуализирането на съществуващата между нашите страни договорно-правна рамка. Разбрахме се да изработим и конкретна пътна карта с ясни цели и приоритети, за да гарантираме изпълнението им на практика“, допълни Захариева. Тя обясни, че през есента ще бъдат проведени политически консултации с министрите на компетентните ведомства и експерти, които да изработят ясен план за реализирането на двустранното сътрудничество. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.23", "title": " България и Алжир ще компенсират пропуснатите през последните години възможности за сътрудничество"}
{"url": "https://trud.bg/%d1%80%d0%be%d0%bd%d0%b0%d0%bb%d0%b4%d0%be-%d0%b8%d1%81%d0%ba%d0%b0-%d0%b4%d0%b0-%d0%bf%d0%be%d0%bb%d1%83%d1%87%d0%b0%d0%b2%d0%b0-%d1%81-1-%d0%b5%d0%b2%d1%80%d0%be-%d0%bf%d0%be%d0%b2%d0%b5%d1%87%d0%b5/", "text": "Кристиано Роналдо настоява пред „Реал“ (Мадрид) за заплата с 1 евро по-голяма от тази на Лионел Меси от „Барселона“. Причината за това е мнението на португалецът, че именно той е най-добрият футболист в света. Носителят на 5 „Златни топки“ подкрепя твърдението си с това, че е признат за такъв от „Франс футбол“, ФИФА и останалите футболисти, които гласуват за него заради головете и трофеите му. Кристиано настоява за нов договор, в който освен сериозно увеличение на заплатата да са включени също бонуси за индивидуални и отборни отличия, попадения и рекорди.  В момента Кристиано е трети по възнаграждение в световен мащаб с 30 млн. евро на година. Пред него са единствено Меси с 40 млн. евро, както и Неймар, който в ПСЖ получава 36,4 млн. евро за 12 месеца.", "date": "2018.03.23", "title": " Роналдо иска да получава с 1 евро повече от Меси"}
{"url": "https://trud.bg/%d1%84%d1%80%d0%b5%d0%bd%d1%81%d0%ba%d0%b0%d1%82%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d0%b7%d0%b0%d1%81%d1%82%d1%80%d0%b5%d0%bb%d1%8f-%d0%bf%d0%be%d1%85%d0%b8%d1%82%d0%b8%d1%82%d0%b5/", "text": "Похитителят, който взе заложници в супермаркет в южния френски град Требе, е застрелян от полицията. Това съобщават AFP и BFMTV. Информацията е потвърдена от френския вътрешен министър Жерар Колон, който пристигна на мястото на инцидента. Властите съобщиха и името на нападателя – това е Редуан Лакдим, на 26 години. Задържан е за дребни престъпления и притежание на наркотици. Заложническата криза продължи близо три часа. До момента е известно, че нападателят който е от марокански произход и е бил въоръжен с автомат “Калашников”, е убил трима души – двама от тях при влизането му в магазина. Има и няколко пострадали. По-рано той е прострелял смъртоносно жена и е ранил мъж, отнемайки колата им. След това, в парк на близкия град Каркасон, е стрелял по полицай, който е в тежко състояние в болница. После се отправил към отдалечения на 10 км Требе и около 13.00 ч. българско време е нахлул в супермаркета. Полковник от жандармерията, намирал се в магазина по време на атаката, се е предал доброволно на похитителя и е предложил да бъде взет като заложник. През цялото време той е държал телефона си включен, за да могат колегите му отвън да слушат какво се случва. полковникът е бил прострелян при атаката на полицията, тъй като е използван от терориста за жив щит. Той е жив, но в тежко състояние. Вътрешният министър Жерар Колон определи постъпката му като “геройство”. Магазинът беше щурмуван малко след 15.30 ч. българско време от специален отряд на жандармерията, който е ликвидирал похитителя. Съобщава се също, че освен стрелково оръжие, мъжът е имал и гранати. Властите вече обявиха инцидента за “терористичен акт”. Според телевизия BFMTV, пред супермаркета са дошли майката и сестрата на нападателя. Френски медии съобщиха, че мъжът е бил в списък на службите за сигурност с радикализирани ислямисти, които представляват заплаха за националната сигурност. Съобщава се също, че той е настоял за освобождаването на Салах Абдесалам, организатор и последният оцелял терорист при атаките от 13 ноември във френската столица Париж. Абдесалам беше задържан при полицейска операция в брюкселския квартал Моленбек. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.23", "title": " Френската полиция застреля похитителя от Требе\t\t\t"}
{"url": "https://trud.bg/%d0%bf%d1%80%d0%be%d1%84-%d0%b1%d0%be%d0%b6%d0%b8%d0%b4%d0%b0%d1%80-%d0%b4%d0%b8%d0%bc%d0%b8%d1%82%d1%80%d0%be%d0%b2-%d0%b7%d0%b0-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d1%8f%d1%82%d0%b0/", "text": "Очевидно новият орган „ , защото трябва да отбележи червени точки. Но не се сеща, че като директор за 20 години можех да дам много повече поръчки на моите роднини. А те – само две книжки, като за едната няма проблеми. Това коментира пред “Труд” проф. Божидар Димитров: Историята за тези около 20 хил. лв. е малко шпионска. Няколко дни преди този договор в 1 ч. след полунощ ми се обади тогавашният ръководител в ДАНС на звеното за културно-историческото наследство. Той ме помоли да отворя музея, за да приберем на сигурно място богата колекция на един дилър на културни ценности. Като отидох, видях, че бизнесменът – строителен предприемач на име Добромир Петров, който преди това бе идвал да регистрираме колекцията, но поради новия закон не можахме. И той повече не се появи. Колекцията му се състоеше от около 150 антични съда, повече от половината бяха стъкло – много редки. В момента на конфискацията каза, че иска да ги направи дарение на музея. Дори попита дали може да отделя за колекцията му една заличка като тези на Боян Радев и на посланик Станчов и да издам каталог за нея. Съгласих се, но казах че такъв каталог струва около 20 000 лева, но такива пари не са предвидени в бюджета на музея. И той наистина дари 20 000 лева. За съжаление ги е внесъл в касата на музея. Гледах това да стане бързо, за да не се откаже. Потърсих фирма на близки хора, които да го направят бързо, иначе при редовна фирма, държавна срокът е 3-6 месеца. След това лицето изчезна. На телефона, който ми даде, отговаряше жена му. И досега е така. Сумата е колосална, още малко ми трябва и ще си купя ЧЕЗ. Това не са държавни пари, тогава щеше да има конфликт на интереси. Ако беше останала в музея, тази сума ,нямаше да може да се използва за нищо друго. Защото е дарение и е под условие – да се издаде каталог. Естествено, че целта с това нещо е да ме ударят мен и това, което правя. Четете Марк Твен и великолепния му разказ „Кандидат за губернатор“. Преча на целия политически елит с предложението си за президентска република. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.23", "title": " Проф. Божидар Димитров пред “Труд” за обвиненията на новия орган „Антикорупция“: Политическият елит се страхува от мен\t\t\t"}
{"url": "https://trud.bg/%d0%b1%d1%83%d1%80%d0%b3%d0%b0%d1%81%d0%ba%d0%b0%d1%82%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d0%b2%d0%b7%d0%b5%d0%bc%d0%b0-%d0%bc%d0%b5%d1%80%d0%ba%d0%b8-%d1%81%d1%80%d0%b5%d1%89%d1%83/", "text": "Бургаската полиция взема мерки срещу опасната игра “Син кит”. Това се налага, защото родителите от морския град изпаднаха в паника, след като учителка от ОУ “Свети Климент Охридски” оповести, че неин ученик получил покана от играта. “Син кит” трае 50 дни, това е интернет игра, която съществува в няколко държави и се състои от серия предизвикателства, възложени на играчите от администраторите, като последното предизвикателтсво е играещият да извърши самоубийство. Играта се заражда в Русия и причинява първото самоубийство през 2015. Съставена е спецгрупа от бургаски полицаи и техни колеги от Детска педагогическа стая, казаха от ОД на МВР. Групата ще обикаля училища и ще организира срещи с родители, като превантивна мярка срещу играта. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.23", "title": " Бургаската полиция взема мерки срещу “Син кит”"}
{"url": "https://trud.bg/%d1%82%d1%83%d1%81%d0%ba-%d0%b2-%d0%bf%d0%be%d0%bd%d0%b5%d0%b4%d0%b5%d0%bb%d0%bd%d0%b8%d0%ba-%d1%89%d0%b5-%d0%b8%d0%bc%d0%b0-%d0%bc%d0%b5%d1%80%d0%ba%d0%b8-%d0%bf%d0%be-%d1%81%d0%bb%d1%83%d1%87%d0%b0/", "text": "Председателят на Съвета на ЕС Доналд Туск заяви, че в понеделник ще станат ясни мерките, които отделните страни от общността ще предприемат срещу Русия по случая „Скрипал“, предава РИА „Новости“. Според Туск мерките ще бъдат на национално ниво. На Съвета на ЕС в четвъртък и петък европейските лидери се солидаризираха с позицията на Великобритания, че Русия носи отговорност за атаката с нервно-паралитично вещество срещу бившия шпионин Сергей Скрипал и дъщеря му на 4 март в Солсбъри. ЕС взе и решение за отзоваване на посланика си в Москва за консултации. По-рано „Гардиън“ съобщи, позовавайки се на анонимен източник, че няколко страни, сред които Франция, Полша, Естония, Латвия и Литва, се готвят да последват Великобритания , която изгони 23 руски дипломати. По-късно премиерът на Чехия Андрей Бабиш също обяви, че страната му обмисля подобна мярка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.23", "title": " Туск: В понеделник ще има мерки по случая „Скрипал“ срещу Русия"}
{"url": "https://trud.bg/%d0%ba%d1%80%d0%b0%d0%bb%d0%b5%d0%b2-%d1%83%d1%87%d0%b0%d1%81%d1%82%d0%b2%d0%b0-%d0%b2-%d1%81%d1%80%d0%b5%d1%89%d0%b0-%d0%b7%d0%b0-%d1%80%d0%b5%d1%88%d0%b0%d0%b2%d0%b0%d0%bd%d0%b5-%d0%bd%d0%b0-%d0%bf/", "text": "Министърът на младежта и спорта Красен Кралев участва в работна среща по повод споровете между ФИБА и Евролигата относно синхронизацията на календарите на двете организации и участието на баскетболистите от водещите европейски тимове в мачовете на националните отбори. Срещата се проведе преди старта на втория ден на Европейския спортен форум 2018 в София и в нея взеха участие още заместник-генералният директор по образование и култура в Европейската комисия Йенс Нийманд Кристенсен, мениджърът в департамента „Национални федерации“ на ФИБА Свят Коста Илиев, Елизабет Себриян – проекти развитие и женски баскетбол на ФИБА Европа, началникът на кабинета на австрийския вицеканцлер, отговарящ за спорта и бивш генерален секретар на австрийската баскетболна федерация Филип Тратнер и Барбара Спиндлер-Освалд, която ще ръководи работна група „Спорт“ по време на австрийското председателство на Съвета на Европейския съюз. Коста Илиев уведоми, че двете организации не са успели да достигнат до консенсус на проведена наскоро среща. Илиев обаче подчерта, че ФИБА е готова на компромиси, стига да срещне същото отношение и от Евролигата. Министър Кралев и Филип Тратнер се обединиха около мнението, че в сегашната ситуация и с решението си дали да пуснат или не даден играч клубните отбори оказват пряко влияние върху резултатите от мачовете на националните тимове. Освен това календарите трябва да бъдат направени така, че баскетболистите да имат време за почивка и възстановяване. Ще бъде потърсено също мнението на играчите и треньорите. Взе се решение Йенс Нийманд Кристенсен, като представител на Европейската комисия да осъществи връзка с ръководството на Евролигата за провеждане възможно най-скоро на среща в Испания, където е нейното седалище. В нея ще вземат участие министър Кралев, представители на австрийското правителство, което е следващият председател на Съвета на Европейския съюз и на Европейската комисия. По време на Олимпийските игри в ПьонгЧанг Красен Кралев разговаря по темата и с австрийския вицеканцлер, отговарящ за спорта Хайнц-Кристиан Щрахе, като двете страни продължават да работят съвместно за излизане от ситуацията, тъй като е твърде вероятно тя да не бъде разрешена до края на българското председателство. Кралев ще докладва за развитието на проблема по време на заседанието на Съвета на министрите, отговарящи за спорта през месец май.", "date": "2018.03.23", "title": " Кралев участва в среща за решаване на проблемите между ФИБА и Евролигата\t\t\t"}
{"url": "https://trud.bg/%d0%be%d1%81%d1%82%d0%b0%d0%b2%d0%b0-%d0%b2-%d1%81%d0%b8%d0%bb%d0%b0-%d0%b1%d0%b5%d0%b4%d1%81%d1%82%d0%b2%d0%b5%d0%bd%d0%b0%d1%82%d0%b0-%d1%81%d0%b8%d1%82%d1%83%d0%b0%d1%86%d0%b8%d1%8f-%d0%b2%d1%8a/", "text": "Обстановката в община Видин постепенно се нормализира след обилния снеговалеж, който блокира пътищата в района тази сутрин. Все още е в сила бедствената ситуация, предаде  . Има напредък по отношение на почистването на населените места, каза секретарят на кризисния щаб Огнян Петров: “Имаме проблеми в село Бела Рада, Буковец, Въртоп, Гайтанци, град Дунавци, Жеглица, Покрайна, Синаговци и Търняне.” Продължава работата по авариралия далекопровод, захранващ помпената станция, снабдяваща с питейна вода село Славотрън. Следващото заседание на кризисния щаб е насрочено за 17 часа.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.23", "title": " Остава в сила бедствената ситуация във Видинско"}
{"url": "https://trud.bg/%d0%ba%d0%bc%d0%b5%d1%82%d0%be%d0%b2%d0%b5-%d0%bf%d0%be%d0%b8%d1%81%d0%ba%d0%b0%d1%85%d0%b0-%d0%be%d1%80%d1%8a%d0%b6%d0%b8%d0%b5-%d0%be%d1%82-%d0%bc%d0%b2%d1%80-%d0%bc%d0%b8%d0%bd%d0%b8%d1%81%d1%82/", "text": "Министърът на вътрешните работи Валентин Радев проведе среща с около 120 кметове и наместници от Пиринско в Благоевград, за да споделят кой какви проблеми има относно сигурността и как да се решат проблемите. Срещата бе затворена за медии, но след нея министър Радев обясни,че е имало доста питания и предложения, сред които не липсвали и екзотични идеи. „Някои кметове казаха,срещаме с престъпност, невинаги има полицаи веднага на място, може ли да ни раздадете пистолети. На мен това ми се видя доста екзотично, не може да се раздаде оръжие на кметовете. 320 хиляди раздадени оръжия има в страната, а кметовете не са нещо по-специално, с тях искаме добра комуникация. Няма как кмета да бъде и местен шериф и едва ли не да вади оръжие. Така, че това си остава една екзотична идея”, каза Радев. Той обобщи,че кметовете са поискали повече бройки полицаи, което няма как сега да стане, но ще може да се прави реорганизация и да се насищат места с униформени където има нужда. „Питаха ме за проходима техника, аз самият бях тук миналата година заради пожара в Кресненското дефиле и сам видях,че има нужда от такава техника. Другата седмица ще получим и ще разпределя за гранична полиция високопроходима техника, но ще огледаме бюджета и за да изпратим автомобили и за други райони, каза Радев. Хората са искали и видеонаблюдение. А доста общини вече работят по въпроса. Вътрешният министър каза, че това е най-доброто за превенция на престъпността. Според него и МВР ще търси пари, за да закупи камери и да помогне на общините. Министър Радев обясни, че шефовете на дирекции имат право да правят вътрешна реорганизация на кадрите и да се местят хората където има нужда. Ако евентуално щатовете не достигат, то може да се стигне и до местене от други дирекции на кадри по места където пък има по-голяма нужда или разкриване , ако анализите го докажат като необходимост. Ще има повече камери пред училища, проблемни участъци, пътища, каза още министър Радев. Относно възникналия проблем с френския самолет на летище София, където е направен пропуск и не е проверен нито един от пасажерите и са пропуснати в страната, министърът каза,че ще има строга вътрешна проверка по случая. „Не искам сега да прибързвам и да кажа какви наказания ще има и кой, защото много държа на кадрите в МВР, но се притеснявам за случая и не е последното нещо което им се случва на гранична полиция там. Ще изчакам резултатите от проверката, ще видим кой е виновен, защото е притеснително цял самолет да мине без проверка. Това е прецедент. Тук искам да кажа,че трудно освобождавам хора, защото и трудно се създават кадри”, каза министър Радев в отговор на питане дали ще приеме евентуална оставка на шефа на Гранична полиция. Но заяви,че ще помисли и ще направи стриктна проверка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.23", "title": " Кметове поискаха оръжие от МВР, министър Радев отговори: Абсурд!"}
{"url": "https://trud.bg/%d0%be%d0%b4%d0%be%d0%b1%d1%80%d0%b5%d0%bd-%d0%b5-%d0%bf%d1%80%d0%be%d0%b5%d0%ba%d1%82%d1%8a%d1%82-%d0%b7%d0%b0-%d1%80%d0%b5%d0%bc%d0%be%d0%bd%d1%82-%d0%bd%d0%b0-%d1%81%d0%bf%d0%be%d1%80%d1%82%d0%bd/", "text": "Одобрен е проектът за ремонт на спортна зала „Сава Величков“ във Велико Търново. Инвестиционното намерение на общината бе одобрено по мярка „Подобряване на обществената среда в населените места“ на програма „Красива България“. Проектът ще сложи край на дългогодишния проблем с покрива на залата, който е компрометиран, а проблеми има и с пиластрите. Самият покрив ще бъде топлоизолиран с каменна вата, покрита с битумна изолация. Бордът около него е бъде обшит с ламарина. Възстановено ще бъде бетоновото покритие на пиластрите. Заложени са и мерки за отводняване чрез воронки и водосточни тръби, в които ще бъде интегрирана противообледителна електрическа система. Ще бъде оформен нов подход към залата от страната на цирковата площадка. Алеята до входа ще бъде застлана с плочи от пресован бетон, ще бъде изграден тротоар, възстановени ще бъдат и стълбите. Предвижда се монтирането и на ново фасадно осветление. В спортна зала „Сава Величков“ се провеждат тренировки по хандбал, бадминтон и волейбол. Всеки ден там спортуват над 200 деца и ученици. Бюджетът на проекта възлиза на 212 324 лева. 112 341 лева от тази сума ще бъде осигурена по инвестиционната програма на Община Велико Търново, за което има и решение на Общинския съвет. Останалите около 100 000 лева представляват финансиране по програма „Красива България“, тъй като условията допускат субсидиране до 50% от стойността на ремонтните дейности. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.23", "title": " Одобрен е проектът за ремонт на спортна зала „Сава Величков“ в Търново\t\t\t"}
{"url": "https://trud.bg/%d0%bf%d0%be%d1%82%d1%80%d0%b5%d0%b1%d0%b8%d1%82%d0%b5%d0%bb%d0%b8-%d0%be%d1%82-%d1%81%d0%be%d1%86%d0%b8%d0%b0%d0%bb%d0%bd%d0%b8%d1%82%d0%b5-%d1%83%d1%81%d0%bb%d1%83%d0%b3%d0%b8-%d0%b2-%d0%b1%d0%bb/", "text": "Дирекция „Национален парк Рила“ представи пред потребители на социалните услуги в Благоевград значението на Световен ден на водата, както и дейността на парка. В зала № 5 на Община Благоевград, присъстващите бяха поздравени от директора на Дирекция „Национален парк Рила“ Красимир Андонов. „Това е поредна инициатива на Община Благоевград и НП „Рила“, с която се популяризира опазването на околната среда, за което Ви поздравявам. Днес сме се събрали по една много важна тема, а именно 25 години, откакто се отбелязва Световният ден на водата, като тази година темата е „Природата за водата“, каза Красимир Андонов, който разказва повече за началото на отбелязването на празника. Той допълни, че мотото тази годината е „Отговорът е в природата“ и поясни колко е важна водата за живите организми и природата. Специалисти от НП „Рила“ представиха пред потребителите на социални услуги природните богатства на парка, показаха им чрез презентация важните обекти и споделиха любопитни факти. Потребителите на социални услуги рисуваха, изработваха апликации, редиха пъзели по темата.  Поради проявения голям интерес, представителите на НП „Рила” и ръководителите на социални услуги, се обединиха около идеята да бъде организирано посещение на резерват „Парангалица“ с опознавателна и образователна цел за потребителите на социални услуги. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.23", "title": " Потребители от социалните услуги в Благоевград и Дирекция „Национален парк Рила“ отбелязаха Световния ден на водата"}
{"url": "https://trud.bg/%d0%ba%d0%b0%d0%b2%d0%b0%d0%bd%d0%b8-%d0%b2%d0%ba%d0%b0%d1%80%d0%b0-%d0%bd%d0%b0-%d1%87%d0%b5%d1%85%d0%b8%d1%8f-%d1%81-%d0%bd%d0%be%d0%b6%d0%b8%d1%86%d0%b0-%d0%b2%d0%b8%d0%b4%d0%b5%d0%be/", "text": "Уругвай надви с 2:0 Чехия в мач от приятелския турнир  Попаденията за южноамериканците реализираха Луис Суарес и Едисон Кавани. Особено впечатляващ бе голът на звездата на ПСЖ, разписал се след удар със задна ножица.", "date": "2018.03.23", "title": " Кавани вкара на Чехия с ножица (ВИДЕО)"}
{"url": "https://trud.bg/%d0%be%d0%bc%d0%be%d0%bd%d0%b8%d1%8f-%d1%81%d1%8a%d0%b4%d0%b8-%d0%bf%d0%b5%d1%82%d0%b5%d0%b2-%d0%b7%d0%b0-576-%d1%85%d0%b8%d0%bb%d1%8f%d0%b4%d0%b8-%d0%b5%d0%b2%d1%80%d0%be/", "text": "Ивайло Петев ще трябва да се бръкне дълбоко заради „голяма уста“, ако бъде признат за виновен по обвинения за клевета срещу „Омония“ (Никозия). Искът е за 576 000 евро, твърди адвокатът на кипърския клуб Георги Христофедис, който публично коментира скандала между двете страни. По-рано тази седмица бившият селекционер на България бе уволнен, след като в интервю за агенция „Блиц“ намекна за „черно тото“ в мачове на неговия тим.  „Изявленията на мистър Петев и други негови действия нанесоха вреда на „Омония – коментира Христофедис. – Ще търсим компенсация в размер на 576 хиляди евро.“  Петев вече е получил всичко дължимо по договора с „детелините“ за времето, в което работи в Никозия. Българският специалист бе разпитан и в полицията, а на пресконференция в четвъртък се отметна от думите си за „черно тото“ с оправданието, че не бил цитиран точно. От клуба обаче са непреклонни – дело ще има.", "date": "2018.03.23", "title": " „Омония“ съди Петев за 576 хиляди евро"}
{"url": "https://trud.bg/%d0%bf%d1%80%d0%b5%d1%81%d1%82%d0%be%d0%bb%d0%be%d0%bd%d0%b0%d1%81%d0%bb%d0%b5%d0%b4%d0%bd%d0%b8%d0%ba%d1%8a%d1%82-%d0%bd%d0%b0-%d1%81%d0%b0%d1%83%d0%b4%d0%b8%d1%82%d1%81%d0%ba%d0%b0-%d0%b0%d1%80/", "text": "Престолонаследникът на Кралство Саудитска Арабия,  , ще посети България. В писмо до министър-председателя Бойко Борисов, което му беше връчено днес от посланика на Кралството у нас Месфер Абдулрахман Ал Гасиб, престолонаследникът заявява желанието на Саудитска Арабия за укрепване на взаимоотношенията между двете държави, съобщиха от Министерски съвет. „Оценяваме Вашата решителност за продължаване на развитието на сътрудничеството и заздравяване на връзките между двете ни страни във всички области. Желаем Ви крепко здраве и щастие, а на приятелския български народ пожелаваме още по-голям напредък и благоденствие“, се посочва в писмото. Посещението на престолонаследника на Кралство Саудитска Арабия в София е в отговор на отправената от премиера Бойко Борисов покана по време на визитата му в Рияд в края на миналата година. В разговора си тогава двамата дадоха висока оценка на започналия политически диалог на най-високо равнище и го определиха като нов етап в двустранните отношения. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.23", "title": " Престолонаследникът на Саудитска Арабия ще посети България"}
{"url": "https://trud.bg/%d0%b1%d0%b8%d0%b2%d1%88%d0%b0-%d0%bf%d0%bb%d0%b5%d0%b9%d0%bc%d0%b5%d0%b9%d1%82%d0%ba%d0%b0-%d1%80%d0%b0%d0%b7%d0%ba%d0%b0%d0%b7%d0%b0-%d0%b7%d0%b0-%d0%b0%d1%84%d0%b5%d1%80%d0%b0-%d1%81-us-%d0%bf/", "text": "Бившият модел на “Плейбой” Карън Макдугъл, която твърди, че имала 10-месечна любовна афера с президента на САЩ Доналд Тръмп през 2006 г., разказа в интервю, че била влюбена в магната, предаде Ройтерс. В същото време Белият дом обяви, че Тръмп отрича да са имали интимна връзка. Макдугъл (47 г.) разкри, че за първи път срещнала милиардера на събитие на “Плейбой” и веднага се почувствала привлечена от неговата харизма. За първи път правили секс в неговото бунгало в х-л Бевърли Хилс, след което той й предложил пари, но тя отказала, защото “не била такова момиче”. Това станало, малко след като съпругата на Доналд Тръмп – Мелания, родила сина им Барън. До април 2017 г. моделката се срещала с бъдещия президент на негови голф курсове в Калифорния и Ню Джърси, както и семейния му апартамент в “Тръмп тауър” в Ню Йорк, където влизала през задния вход. Запитана какво би искала да каже на първата дама Мелания Тръмп, Макдугъл заяви: “Съжалявам. Не бих искала на мен да ми се случи подобно нещо”. Утре се очаква и интервю на бивша порноактриса, която твърди, че и имала връзка с Тръмп в същия период.", "date": "2018.03.23", "title": " Бивша плеймейтка разказа за афера с US президента\t\t\t"}
{"url": "https://trud.bg/%d1%81%d0%b8%d0%b4%d0%b8-%d0%be%d1%82-%d0%b2%d0%bc%d1%80%d0%be-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b0%d1%82%d0%b0-%d0%bc%d1%83%d0%b7%d0%b8%d0%ba%d0%b0-%d1%82%d1%80%d1%8f%d0%b1%d0%b2/", "text": "Българската музика трябва да има гарантирано място в ефира на България. Тази позиция депутатът от ВМРО в ПГ „Обединени патриоти“ Александър Сиди изрази по време на редовното заседание на Комисията по взаимодействие с неправителствените организации и жалбите на гражданите към 44-ото Народно събрание, съобщиха от партията. На свое редовно заседание вчера Комисията разгледа петиция на „Сдружение на независими автори, музиканти и продуценти“ относно законодателни инициативи, свързани с гарантиране на минимално време за излъчване на българска музика по радиостанциите и телевизиите в страната. Пред депутатите вносителите изнесоха данни, от които става ясно, че българската музика в медиите у нас заема едва 2-3 процента от общото ефирно време. Ето защо те поискаха да бъде въведена квота, която да гарантира присъствието на българска музика в родните радиа и телевизии. Заместник-председателят на комисията Александър Сиди в своето изказване застъпи тезата, че Патриотите от ВМРО винаги са били за подкрепа на българските автори и изрази становище, че подкрепят по принцип идеята за защита на родните музиканти и могат да бъдат инициатори на промени в тази посока или да подкрепят добри законодателни промени на други политически партии. Според ВМРО не е нормално във всички околни страни по радиостанциите да звучи местна музика, а в България огромната част от музиката да е на английски. Нима останалите страни около нас са по-малко пазарни и отворени, пита Александър Сиди. Той напомня, че подкрепата за местна културна продукция е факт в много държави от Европейския съюз и това не е форма на шовинизъм, а на запазване на идентичността и културното многообразие, което е ценност в ЕС.", "date": "2018.03.23", "title": " Сиди от ВМРО: Българската музика трябва да има гарантирано място в родния ефир"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%be%d0%b1%d1%89%d0%b8%d0%bd%d0%b0-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%b4-%d1%80-%d0%b0%d1%82%d0%b0%d0%bd%d0%b0/", "text": "Кметът на Община Благоевград д-р Атанас Камбитов бе награден от Фондация „Искам бебе“ със статуетка „Ангели на благодарността“, която бе връчена  за активната и целенасочена политика на Община Благоевград в ежегодното подпомагане на двойки с репродуктивни проблеми. „Община  Благоевград отделя  и тази години 200 000 лева за „Ин витро“ процедури, нищо че има Национално финансирането, тези пари ще бъдат за тези, които не са финансирани по него“, категоричен бе кметът д-р Атанас Камбитов. Официалната церемония по награждаване се проведе днес под патронажа на председателя на Народното събрание  Цвета Караянчева. Статуетките са изработени специално за събитието от Бояна Пеева, художник и скулптор. С „Ангели на благодарността“ бяха отличени министър председателят на Република България Бойко Борисов, финансовият министър Вадислав Горанов  за изпълненото обещание от Правителството и осигуряване на финансиране на 4 ин витро опита за нуждаещи се пациенти и финансиране на замразяване на яйцеклетки на онкоболни жени. Всичко това поставя България на едно от челните места в Европа за грижа към пациентите с репродуктивни проблеми. Екипът на фондация „Искам бебе“ награди зам. -министъра на здравеопазването Бойко Пенков, лекари, областни управители, кметове и дарители. Всяка година, кандидатстващите за ин витро процедури в Община Благоевград се увеличават. Благодарение на политиката, която кметът на община Благоевград д-р Атанас Камбитов и екипът му провеждат в посока увеличаване броя на семействата, които получават средства за ин витро, бюджетът за процедурата се е увеличил повече от двойно от 2012 година насам.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.23", "title": " Кметът на Община Благоевград д-р Атанас Камбитов бе награден от Фондация „Искам бебе“"}
{"url": "https://trud.bg/%d0%ba%d0%be%d1%81%d1%82%d0%b5%d0%bb%d0%b8%d1%87-%d0%b3%d0%bb%d0%b5%d0%b4%d0%b0-%d0%bd%d0%b0%d1%88%d0%b8-%d1%82%d0%b0%d0%bb%d0%b0%d0%bd%d1%82%d0%b8/", "text": "Носителката на четири златни олимпийски медала в ските Яница Костелич, която е държавен секретар по спорта на Хърватия, и останалите гости на Европейския спортен форум в София гледаха демонстрации на наши таланти в „Арена Армеец“. Шоуто изненада чужденците преди официалната им вечеря. Пред представители от Европейската комисия, както и на наши и чужди спортни организации, играха млади гимнастички, таекуондисти и здравеняците от клуба по стрийт фитнес на Йордан Йовчев. Сред зрителите бяха спортният министър Красен Кралев, Илиана Раева, Добромир Карамаринов, Слави Бинев и др.", "date": "2018.03.23", "title": " Костелич гледа наши таланти"}
{"url": "https://trud.bg/%d1%88%d0%b0%d0%bc%d0%bf%d0%b8%d0%be%d0%bd-%d0%b8%d0%b7%d0%ba%d0%be%d0%b2%d0%b0-%d0%bf%d0%be%d0%b1%d0%b5%d0%b4%d0%b0-%d0%b7%d0%b0-36-%d1%81%d0%b5%d0%ba%d1%83%d0%bd%d0%b4%d0%b8-%d1%81%d0%bd%d0%b8/", "text": "Еврошампионът Тарек Абделслам изкова бърза победа на турнира „Дан Колов – Никола Петров“в зала „Арена Асикс“. На старта в категория до 87 кг на класическия стил националът повали японеца Мегуро Секигузи само за 36 секунди – технически туш с 11:0. Египтянинът с наш паспорт бе убедителен и при второто си излиза на тепиха, макар че преди седмици изпитваше болки от стара травма. На четвъртфиналите Абделслам прегази и Кирил Милов, сребърен медалист от младежките олимпийски игри 2014 с 12:3. А по-късно тази вечер за място на финала Тарек излезе пред ново японско изпитание – Суми Масато. В най-многобройната категория при класиците до 97 кг, където стартираха 22 състезатели, Николай Байряков трябваше да запише 3 победи – срещу сърбин, грузинец и турчин, за да стигне до полуфиналите. При жените двукратната световна вицешампионка Тайбе Юсеин (62 кг) също тръгна с бърза победа – туш за 2,13 мин над испанката Лидия Перея. По два успеха записаха Микяй Наим (57 кг) и Филип Новачков (65 кг) в свободния стил. А снощи бяха излъчени и първите победители на турнира. Надпреварата е по нов формат с двудневни схватки за всяка категория. Срещите продължават и през уикенда, а в неделя ще бъдат обявени и носителите на златните пояси.", "date": "2018.03.23", "title": " Шампион изкова победа за 36 секунди (СНИМКИ)"}
{"url": "https://trud.bg/%d0%bc%d0%be%d1%81%d0%ba%d0%b2%d0%b0-%d0%b2%d0%b5%d0%bb%d0%b8%d0%ba%d0%be%d0%b1%d1%80%d0%b8%d1%82%d0%b0%d0%bd%d0%b8%d1%8f-%d0%b8-%d1%81%d0%b0%d1%89-%d0%b2%d1%8a%d0%b2%d0%bb%d0%b8%d1%87%d0%b0%d1%82/", "text": "Русия изрази съжаление от решението на Европейския съюз да върне в Брюксел за консултации посланика си в подкрепа на позицията на Великобритания по случая “Сергей Скрипал”. По-рано днес ЕС потвърди, че посланикът в Русия е бил призован и очаква да се върне в Брюксел през уикенда. Тогава изтича крайният срок, даден от руските власти, на 23 британски дипломати да напуснат страната. В интервю за руската телевизия RT говорителят на Кремъл Дмитрий Песков заяви, че в новия си четвърти мандат Владимир Путин ще се заеме с подобряване на отношенията с Европа и Съединените щати, доколкото те позволят, предаде  . Според руското външно министерство Великобритания и САЩ въвличат европейските страни в антируска кампания с цел да предизвикат разделение между Европа и Русия. “Съжаляваме, че Европейският съюз предпочете да се включи в поредна антируска кампания, подета от Лондон и съюзниците му отвъд океана с очевидна цел да се постави още едно препятствие по пътя на нормализацията на ситуацията в Европа”, каза Артьом Кожин, говорител на МВнР на Русия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.23", "title": " Москва: Великобритания и САЩ въвличат европейските страни в антируска кампания"}
{"url": "https://trud.bg/%d0%bb%d0%b8%d0%b4%d0%b0-%d0%bc%d0%b0%d1%80%d1%82%d0%b8%d0%bd-%d0%b8-%d0%bf%d1%80%d0%b8%d0%b7%d1%80%d0%b0%d1%86%d0%b8%d1%82%d0%b5/", "text": "Една звездна двойка – мултижанрови творци – пристига в София. Мартин Пантелеев ще дирижира на 2 април юбилейния концерт на Александрина Пендачанска в НДК. Това обаче е концерт, който ще зарадва публиката след друго важно негово участие. Съпругата му Лида Пантелеева издаде фентъзи роман за деца – “Изгубената мелодия на духчето Йойо” (изд. “Лексикон, 2018). Премиерата ще събере на 28 март в Българския културен център (София) не само любители на фентъзи сюжети, но и много музиканти, художници, писатели. Защо ли? Ще прозвучи откъс от едноименния мюзикъл, който Лида Пантелеева представя вече няколко години в Германия. Тя е автор не само на музиката и текста, но и на великолепните илюстрации в излязлата на български книга. А чаровникът – виртуоз на цигулката – Мартин Пантелеев – ще импровизира по мотиви от песните в мюзикъла. В “Изгубената мелодия на духчето Йойо” тривиалните роли от хорър формата не отговарят съвсем точно на стандарта за “лош” и “добър”: тук призраците са чаровни, смели, креативни; те обитават паралелна реалност, свирят на невиждани тръби и веднага ни стават симпатични с лудориите си. Разбира се, всяко добро фентъзи концентрира читателското внимание върху фигурата на злодея – в случая това е Вещицата, обитаваща Черната гора. Тя краде душите и мелодиите на призраците и превръща красивите души в черни дървета. Антиподният топос е Долината на усмивките, където щастливи живеят призраците Йойо и Тесфай, а хилядите призраци се радват на слънцето Тамас, на Танус – Дървото на вечната мелодия, на сребърната луна Артис и червената луна Ронус. Въобще всички елементи на тайнственост, легендарност, магьосничество и последващи страховити сблъсъци на сили и персонажи са налице. Авторката води читателя през лабиринта на страховити ситуации, тайнствени места, сини светкавици и чудати същества. Приказни дървета, невиждани цветя и божествени мелодии ще привличат вниманието ни. Ще се отваря и затваря Портала между паралелните светове, а страхът от силата на Вещицата ще породи тръпки у всяко дете. То ще плаче с призрака Тесфай, ще се ужасява от блатото в Черната гора, но и ще се сражава наравно с него за победата на Доброто над Злото. В края на книгата ще страдаме за апокалиптичното унищожение на Долината на усмивките и ще се надяваме… Защото съществува Спасението – то ще дойде с блестящата Сфера, от която извира “Одата на радостта”.   Тя е автор е на четири детски мюзикъла: “Изгубената мелодия на духчето Йойо”, “ Хензел, Гретел и нюйоркските деца”, “Ези и Фореста” и “Сънищата на нощта”. Родена е на 24.12.1979 г. в гр. Варна, свири на пиано от 4-годишна възраст. Завършва СУИ “Д. Христов” (Варна), а после и НМА “П. Владигеров” (София) като студентка на именития български пианист проф. Антон Диков. Концертната є дейност я отвежда в Германия – учи в Музикалния университет на гр. Хановер в класа по пиано на Мартин Дйорие. Двамата с Мартин Пантелеев изнасят множество концерти в Германия и Европа, създават и поставят началото на фестивал за камерна музика в гр. Барт.   – С Мартин ни събра музиката. Бяхме запланували концертна вечер със сонати на Бетовен и Брамс и след първата репетиция вече съществуваше някаква необяснима връзка между нас. И до днес първата соната на Брамс за цигулка и пиано е много специална за нас и я изпълняваме с вълнението, изпитано преди толкова много години. В момента съм преподавател по пиано в Salem College, както и пианист във Валдорфшуле в гр. Юберлинген. Имаме и концерти с Мартин. През март поставихме началото на нов фестивал за камерна музика в южна Германия. А току-що завърши Седемнадесетото издание на фестивала “Kammermusiktage Barth” – в град Барт, на брега на Балтийско море. – За всичко е виновна професията ми. Дълги години работих за музикалното оформление на годишния празничен концерт в основното училище на нашия град. Един прекрасен ден колегите просто ме попитаха дали не мога аз да напиша следващата пиеса, за да си спестят търсенето на нови произведения, които и без друго аз пренаписвах. И така започнах да пиша детски мюзикъли. Три от тях бяха посрещнати с голямо въодушевление. Поради това след премиерата на най-новия ми мюзикъл “Сънищата на Нощта” предвиждам още няколко концертни изпълнения, за да може да се задоволи интереса на публиката. Пак същите колеги ме попитаха защо все още не ми е хрумнало да напиша книга. Така се роди и настоящата история за Йойо. При мен нещата се придвижиха в обратен ред: първо мюзикъл, после книга. Мюзикълите са за деца, но и се изпълняват от деца. Това налага една по-олекотена форма на текст, музика и танц. Затова в процеса на писането на книгата излязох от пределите на мюзикълния сюжет. Всичко, което бях спестила, си намери мястото в историята, появиха се и нови герои като Юбил и Кужу, които въобще не фигурират в мюзикъла. – Ние се радваме взаимно на успехите си, черпим идеи един от друг, не спираме да мечтаем заедно и да си поставяме нови цели, повечето от които на пръв поглед са абсолютно неосъществими. Смеем се много и обикновено гледаме напред – в една и съща посока.", "date": "2018.03.23", "title": " Лида, Мартин и призраците\t\t\t"}
{"url": "https://trud.bg/%d0%b5%d1%81-%d0%b8%d0%b7%d1%80%d0%b0%d0%b7%d0%b8-%d0%bf%d1%8a%d0%bb%d0%bd%d0%b0%d1%82%d0%b0-%d1%81%d0%b8-%d0%bf%d0%be%d0%b4%d0%ba%d1%80%d0%b5%d0%bf%d0%b0-%d0%b7%d0%b0-%d1%84%d1%80%d0%b5%d0%bd%d1%81/", "text": "Официални представители от Европейския съюз изразиха пълната си подкрепа за френския народ във връзка със терористичното нападение във Франция, при което бяха убити трима души. „Франция отново стана жертва на подъл и кървав акт, след като и по-рано тя бе удряна тежко от тероризма“, заяви председателят на Европейската комисия Жан-Клод Юнкер по време на пресконференция в Брюксел. „От свое име и от това на цялата Комисия, изразявам нашите чувства и пълната ни подкрепа за френските власти и френския народ“, подчерта той. Според неговите думи, „борбата срещу тероризма е трудна и продължителна битка“. „Но, ще я водим заедно и ще я спечелим заедно“, уверен е Юнкер. Председателят на Европейския съвет Доналд Туск, който е домакин на провежданата в момента среща на върха на ЕС, по време на същата пресконференция, също изрази пълната подкрепа на Съюза за Франция. „Следим отблизо ситуацията, докато стоим редом с Франция и нейния народ, напълно солидарни с тях“, заяви той. Президентът на Франция Еманюел Макрон похвали бързата реакция на силите за сигурност и заяви, че ще се върне в Париж от Брюксел веднага след края на срещата на върха на ЕС, за да може да координира отговора на държавата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.23", "title": " ЕС изрази пълната си подкрепа за френския народ след терористичното нападение"}
{"url": "https://trud.bg/%d0%bf%d1%83%d1%82%d0%b8%d0%bd-%d1%81%d0%b5-%d0%b7%d0%b0%d0%b5%d0%bc%d0%b0-%d1%81-%d0%b6%d0%b8%d0%b7%d0%bd%d0%b5%d0%bd%d0%b8%d1%8f-%d1%81%d1%82%d0%b0%d0%bd%d0%b4%d0%b0%d1%80%d1%82-%d0%bd%d0%b0-%d1%80/", "text": "Повишаването на жизнения стандарт на руснаците ще е основният приоритет за четвъртия мандат на президента Владимир Путин. Това обяви самият той в тв обръщение към нацията, предаде Ройтерс. Путин благодари за “мащабната и безпрецедентна подкрепа”, която е получил от сънародниците си на изборите в неделя. И обясни, че иска да се отблагодари, като работи за създаването на нови работни места, повишаването на доходите, подобряване на здравеопазването и изграждането на нова инфраструктура. Президентът се обърна и към руснаците, които са гласували за други кандидати, като ги увери, че се отнася с уважение към тяхното мнение, но апелира да не се допуска политическите пристрастия да разделят обществото. “Ние всички сме патриоти и имаме обща задача – Русия и нейното процъфтяване”, каза Путин. Малко преди обръщението му руската ЦИК оповести окончателните резултати от вота, според които Путин са подкрепили 76,69% от гласувалите или 56,43 млн. души.", "date": "2018.03.23", "title": " Путин се заема с жизнения стандарт на руснаците\t\t\t"}
{"url": "https://trud.bg/%d0%bd%d0%b8%d0%bd%d0%be%d0%b2%d0%b0-%d0%b8-%d0%b7%d0%b0%d0%b5%d0%b2-%d0%bf%d0%be%d0%b4%d0%bf%d0%b8%d1%81%d0%b0%d1%85%d0%b0-%d1%81%d0%bf%d0%be%d1%80%d0%b0%d0%b7%d1%83%d0%bc%d0%b5%d0%bd%d0%b8%d0%b5/", "text": "Лидерът на БСП Корнелия Нинова обсъди с македонския премиер Зоран Заев двустранните отношения между България и Република Македония и перспективите на Западните Балкани за присъединяване към ЕС и НАТО. Двамата подписаха двустранно споразумение за партньорство между СДСМ и БСП, съобщиха от “Позитано” 20. “Оценяваме високо доброто сътрудничество между нашите две държави, откакто Зоран Заев е премиер. То е пример за добросъседство и приятелство”, заяви председателят на БСП. Тя подчерта, че добрите политически контакти трябва да допринесат в по-голяма степен за засилване и на търговско-икономическите връзки. „Най-високо салдо сме имали през 2011 г. В последните години то се движи между 400 и 700 млн. евро, което не отговаря на нашите възможности. Българските малки и средни фирми могат да намерят благоприятен пазар в Македония, както и македонските у нас. Трябва да направим всичко възможно, първата сесия на смесената комисия за икономическо сътрудничество да се състои до края на тази година, както и да насърчим работата на Македоно-Българската стопанска камара”, подчерта лидерът на БСП. „Изразихме пълна подкрепа за усилията на Република Македония за влизане в ЕС, както и готовност за сътрудничество, защото БСП осъществи присъединяването на България и познаваме процесите. Разговаряхме за срещата в София на 16 май на левите премиери, комисари и лидери на партии в Европа, която ще домакинстваме заедно с ПЕС”, посочи Корнелия Нинова. Тя каза също, че акцент на срещата ще бъдат Западни Балкани. „Изразих мнение, че би било хубаво на нея да се обединим и да поставим два въпроса. Първо- перспективата за присъединяване към ЕС да не бъде само добро пожелание, а да се направи ясен график за започване на преговори и пътна карта с ангажименти и срокове. Разбира се, в този процес трябва да се отчита готовността на всяка една страна. Вторият въпрос, който предлагам да обсъдим на лидерската среща, е в бюджета на ЕС да се предвидят средства за мерките в социалния стълб и неговата реализация за намаляване на неравенствата, справедливо заплащане на труда, политиката за младежка гаранция и други. Г-н Заев ме увери, че подкрепя тези теми и ще се включи в лидерската среща”, заяви председателят на БСП. „В споразумението за сътрудничество и партньорство поехме взаимни ангажименти да полагаме усилия да засилим икономическите отношения между двете страни, да поощряваме сътрудничеството между парламентите на двете държави и в рамките на международните парламентарни структури”, каза Корнелия Нинова. Тя добави, че чрез споразумението се стъпва на основни принципи на социалдемокрацията и европейските ценности. „Поехме взаимни ангажименти да насърчаваме политическите контакти между двете партии на равнище партийни органи, парламентарна група, местна власт, младежки структури, структури на жените. Първата инициатива ще бъде среща на кметове от БСП и СДСМ, на което ще бъдем домакин”, каза също лидерът на БСП. Корнелия Нинова подари на Заев икона на 200 години, изобразяваща Светите братя Кирил и Методий. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.23", "title": " Нинова и Заев подписаха споразумение за партньорство"}
{"url": "https://trud.bg/%d1%82%d0%be%d0%bb-%d1%82%d0%b0%d0%ba%d1%81%d0%b0-%d0%b7%d0%b0-55-%d0%be%d1%82-%d0%bf%d1%8a%d1%82%d0%b8%d1%89%d0%b0%d1%82%d0%b0/", "text": "Камионите ще плащат тол такса за 55% от пътищата в страната. Това каза министърът на регионалното развитие и благоустройството Николай Нанков по време на парламентарния контрол. По думите му в момента се изготвят тарифите за преминаване и определят обхвата на пътищата в тол системата, като от министерството очакват международна финансова институция да помогне за изготвянето им. Двете дейности са извън договора с избрания изпълнител на тол системата, каза министър Нанков. Той коментира, че е възможно българските превозвачи да калкулират новата такса за тол системата в цената на своята услуга и допълни, че за автобусните превози се очаква да има известни преференции при тарифирането.", "date": "2018.03.23", "title": " Тол такса за 55% от пътищата"}
{"url": "https://trud.bg/%d0%b4%d0%be%d0%b6%d0%b8%d0%b2%d0%be%d1%82%d0%b5%d0%bd-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d0%bb%d1%8e%d0%b1%d0%be%d0%bc%d0%b8%d1%80-%d0%b4%d0%b8%d0%bc%d0%b8%d1%82%d1%80%d0%be%d0%b2/", "text": "Софийски градски съд осъди на доживотен затвор за Любомир Димитров – Гребеца по обвинението за убийствата на Юлиян Лефтеров – Кунгфуто и Иван Пайназелов – Сапата. Гребеца изтърпява присъда като член на групата за отвличания “Наглите” и му остава по-малко от година да излезе от затвора.  Съдът вече няколко пъти му отказа предсрочно освобождаване. Днес му наложи и мярка “задържане под стража”, за да предотврати евентуално укриване от правосъдието в момента на изтичането на влязлата в сила присъда. Труповете на Сапата и Кунгфуто бяха намерени, заровени в Плана планина през 2010 г., няколко седмици след разкриването на бандата на Наглите. Тогава друг член от групата – Даниел Димитров-Данчо Релето, посочи на криминалистите къде са двата гроба. В обвинителния акт е записано, че в края на 2008 г. Гребеца, Сапата и Данчо Релето подготвили мнимо отвличане на авера си Лефтеров, чрез което да поискат откуп от близките му. Лефтеров им казал, че инсценировката ще донесе бързи и лесни пари, тъй като вуйчо му Александър Чолаков от Канада бил богат и щял да плати. Така на 8 януари 2009 г. между 16-17 ч Гребеца, Сапата, Данчо Релето и непознат мъж с маска се качили в сив джип „Мерцедес” и отишли пред дома на Лефтеров в столичния кв. „Лозенец”. Слезли от колата, сложили й синя лампа и извикали на Лефтеров да не мърда. Според уговорката той ги чакал пред вратите на дома си. След това го напъхали в багажника. Возилото спряло на черен път между кв. „Бистрица” и „Симеоново”. Лефтеров се обадил на вуйчо си и казал, че е отвлечен. Предупредил го да не съобщава в полицията, а да чака SMS със сумата за откупа му. В този момент Гребеца и Сапата се сдърпали с Лефтеров, че не ги уведомил, че пред дома му имало камери. В гнева си Гребеца ударил няколко пъти Лефтеров по главата и взел решение да го ликвидира. Увил му очите с тиксо и го качил в джипа, който отпрашил към село Железница. В мерцедеса били Сапата, Данчо Релето и мистериозният мъж. Пристигнали в местността Елата малко след 20 ч. Гребеца извадил Лефтеров от колата и го завлякъл до изкопана дупка в земята. Блъснал го вътре и го гръмнал два пъти с пистолет „Броунинг” в главата, след това го затрупал с пръст. Месец след смъртта на Лефтеров вуйчо му Александър платил 40 000 евро откуп, но повече никога не видял племенника си. Иван Пайнавелов-Сапата, който е сочен за мозък на Наглите, станал жертва на спор за пари с Гребеца. Скарали се заради джип „Мерцедес”, който Гребеца взел на лизинг, а Сапата му бил гарант. Возилото обаче било откраднато. Гребеца спрял да плаща вноските, а Сапата не искал да погасява дълга му. Разговорът между двамата в местността Косанин дол на 12 април 2009 г. отприщил гнева на Гребеца. Той извадил „Макаров” и застрелял Сапата в лявото слепоочие. Свидетели на убийството били Данчо Релето и отново непознат мъж с маска. Те натоварили трупа на Сапата в джип, отишли в подножието на Плана планина и заровили трупа съвсем близо до гроба на Кунгфуто.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.23", "title": " Доживотен затвор за Любомир Димитров – Гребеца"}
{"url": "https://trud.bg/%d1%85%d0%be%d0%bb%d0%b0%d0%bd%d0%b4%d0%b8%d1%8f-%d0%b0%d1%80%d0%b5%d1%81%d1%82%d1%83%d0%b2%d0%b0-%d0%b4%d0%b5%d1%81%d0%b5%d1%82%d0%ba%d0%b8-%d0%b0%d0%bd%d0%b3%d0%bb%d0%b8%d0%b9%d1%81%d0%ba%d0%b8/", "text": "Холандската полиция е арестувала 25 английски футболни запалянковци преди приятелския мач между Холандия и Англия. Пияни фенове на английския тим са замеряли представителите на органите на реда с бутилки и това е довело до задържането им. Привържениците са арестувани в центъра на Амстердам за нарушаване на обществения ред, съобщи  . Холандия и Англия ще играят на “Амстердам Арена” в петък вечерта. Говорител на полицията заяви, че мерките за сигурност преди, по време и след срещата ще бъдат засилени. Очаква се на двубоя да присъстват над 1500 английски запалянковци. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.23", "title": " Холандия арестува десетки английски фенове след размирици в Амстердам (ВИДЕО)"}
{"url": "https://trud.bg/%d0%bd%d0%b0%d0%bb%d0%be%d0%b3%d1%8a%d1%82-%d0%b7%d0%b0-%d0%ba%d0%be%d0%bb%d0%b0%d1%82%d0%b0-%d1%81%d0%bf%d0%be%d1%80%d0%b5%d0%b4-%d0%b3%d0%b0%d0%b7%d0%be%d0%b2%d0%b5%d1%82%d0%b5/", "text": "Данъкът за автомобила ще зависи от изпусканите от него вредни газове. Така данъкът за старите коли може да е по-висок от този за новите, които отговарят на по-високи еко стандарти, стана ясно от думите на министъра на финансите Владислав Горанов в парламента. Според него е грешен моделът за облагане, наследен от началото на века, при който за определяне на размера на данъка се отчита стойността на автомобила без да се отчита неговата екологична тежест. „Допускаме много евтино да станем гробницата на Европа по отношение на леките автомобили. До няколко години предстои Европа да забрани използването на дизелови агрегати в лекотоварни моторни превозни средства. И ако ние не вземем навреме мерки, ще допуснем всички стари дизели на Европа да дойдат в България“, каза министърът. И добави, че трябва да се работи за пребалансиране на системата за облагане на леките автомобили.", "date": "2018.03.23", "title": " Налогът за колата според газовете"}
{"url": "https://trud.bg/%d0%bf%d1%80%d0%be%d1%84-%d0%b2%d0%bb%d0%b0%d0%b4%d0%b8%d0%bc%d0%b8%d1%80-%d1%87%d1%83%d0%ba%d0%be%d0%b2-%d0%b8%d1%81%d0%bb%d1%8f%d0%bc%d1%81%d0%ba%d0%b0-%d0%b4%d1%8a%d1%80%d0%b6%d0%b0%d0%b2%d0%b0/", "text": "Разпадането на Ислямска държава много силно стимулира процесите на трансфер на онези елементи от Ислямска държава, които успяха да избягат от епицентъра – Сирия най-вече. Това, което се сочи като безспорна истина, е създаването на отделни клонове на Ислямска държава, включително и в Европа, като основната ядка си остава Скандинавия, по-скоро Швеция. Това коментира арабистът проф. Владимир Чуков по  Терористът активно е сърфирал в джихадистки сайтове, тоест той е имал е афинитет към съответната радикализация, от там той е възприел определени компоненти, за това как би се действало, коментира ексепертът. “В тези три престъпления, които направи терористът, вече застреляният терорист, очевидно, че се открояват отделни компоненти на поведение на терористичен акт, осъществен от боец на Ислямска държава”, каза проф. Владимир Чуков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.23", "title": " Проф. Владимир Чуков: “Ислямска държава” се цепи на клонове"}
{"url": "https://trud.bg/%d0%b5%d1%81-%d1%89%d0%b5-%d0%b8%d0%bc%d0%b0-%d0%b5%d0%b4%d0%b8%d0%bd%d0%bd%d0%b0-%d0%bf%d0%be%d0%b7%d0%b8%d1%86%d0%b8%d1%8f-%d0%bd%d0%b0-%d1%81%d1%80%d0%b5%d1%89%d0%b0%d1%82%d0%b0-%d1%81-%d1%82%d1%83/", "text": "След двудневна среща в Брюксел и на фона на напрегнати разговори по спорни и горещи теми за стария континент, Европейският съюз има единна позиция за срещата с Турция, която ще се проведе в понеделник във Варна. Нямаше европейски лидер, който да не се произнесе днес на срещата на върха в Брюксел, че срещата във Варна ще бъде много трудна, предаде  . Тя ще бъде четиристранна – домакин на срещата е председателят на Европейския съвет Доналд Туск, който каза, че очаква трудна среща, но въпреки това диалогът с Турция трябва да продължава. Председателят на ЕК Жан-Клод Юнкер, другият участник в срещата, каза, че отива със смесени чувства във Варна. Юнкер поясни, че количеството на проблемите ЕС-Турция не спира да расте, но европейската страна желае да укрепи сътрудничеството с Анкара. Председателят на Европейския съвет Доналд Туск изрази надеждата разговорите с турския президент Реджеп Ердоган да засегнат широк кръг от теми, включително за бъдещето. “Срещата няма да бъде лесна, пред нас стоят няколко сложни въпроса, включително за турските действия в Сирия. Съседи сме с Турция, трябва да намерим начин да разговаряме открито”, добави Туск. Другите двама участници в срещата във Варна са Борисов и Ердоган. Премиерът Борисов коментира, че тази среща е натоварена с големи очаквания. Срещата във Варна е огромна отговорност пред България и за резултатите от нея има много очаквания, каза Той. Борисов отбеляза, че и Кипър, и Гърция са много разтревожени от това, което се случва в региона. И че в Брюксел всяка държава е декларирала, че каналите за диалог във Варна трябва да продължат. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.23", "title": " ЕС ще има единна позиция на срещата с Турция във Варна"}
{"url": "https://trud.bg/%d0%b3%d1%80%d0%b0%d0%b6%d0%b4%d0%b0%d0%bd%d0%b8%d1%82%d0%b5-%d0%b4%d0%b2%d0%b8%d0%b6%d0%b0%d1%82-%d0%ba%d1%80%d0%b5%d0%b4%d0%b8%d1%82%d0%bd%d0%b8%d1%8f-%d0%bf%d0%b0%d0%b7%d0%b0%d1%80-%d0%b2-%d1%81/", "text": "Гражданите движат кредитния пазар в страната. За година банковите заеми на домакинствата нараснаха с 1,13 млрд. лв. и в края на февруари са 19,8 млрд. лв., обявиха от БНБ. Това представлява ръст с 6,1%. В същото време кредитите за нефинансовите предприятия се увеличават с много по-бавни темпове. За година те нарастват само с 2%, или с 622 млн. лв. и достигат 31,18 млрд. лв. Оказва се, че в рамките на година обемът на новите заеми за гражданите е близо два пъти по-голям от отпуснатите кредити за бизнеса. Явно хората са по-уверени в доходите си и взимат заеми за покупка на жилища и коли, както и за подобрения в дома. При бизнеса се наблюдава движение на фирите с две различни скорости. Фирменото кредитиране се движи предимно от най-крупните компании, които взимат големи заеми и се развиват с бърза скорост А малките фирми се развиват по-бавно и предпочитат да ограничат кредитите си към банките. Жилищните кредити в края на февруари са 9,549 млрд. лв. като за година нарастват с 8,5%, или с 750 млн. лв. При потребителските заеми ръстът е със 7%, или с 500 млн. лв., като в края на февруари достигат 7,826 млрд. лв.  Депозитите в края на февруари са 72,177 млрд. лв. За година гражданите са спестили 2,43 млрд. лв., а фирмите – 2,6 млрд. лв.", "date": "2018.03.23", "title": " Гражданите движат кредитния пазар в страната"}
{"url": "https://trud.bg/%d0%bf%d0%b5%d1%81%d0%b5%d0%bd%d0%b5%d0%bd-%d0%ba%d0%be%d0%bd%d1%86%d0%b5%d1%80%d1%82-%d0%b2-%d0%bf%d0%b0%d0%bc%d0%b5%d1%82-%d0%bd%d0%b0-%d0%ba%d0%b8%d0%bd%d0%ba%d0%b0-%d0%ba%d0%be%d0%bd%d1%81%d1%82/", "text": "На 22 март се навършиха 90 години от рождението на поетесата Кинка Константинова – автор на 38 книги (поезия и проза) за деца и възрастни. Поетесата напусна видимия свят пред 7 години, но създаденото от нея продължава да вълнува почитателите на патриотично-лиричната линия в българската литература, тъй като много от стихотворенията ѝ са интерпретирани от композитори през 20 и 21 век. Те са създали класически песни, химни на любовта и родолюбието, оригинални кавъри на фолклорното наследство и съвременно звучащи композиции. Именно букет от най-известните песни по стихове на Кинка Константинова представиха на юбилеен концерт в София (в Съюза на българските композитори) студентите от Националната музикална академия „Проф. Панчо Владигеров”. Елица Нешевска, Калина Томова, Нели Колева, Кристина Александрова и Ивайло Донков изпълниха над 20 песни, композирани от Благовеста Константинова (дъщеря на Кинка Константинова), Парашкев Хаджиев, Вера Баева, Стоян Ангелов и Михаил Пеков. На рояла акомпанираха проф. Благовеста Константинова и ас. Благовеста Ангелова (внучка на Кинка Константинова). Събитието се водеше от писателката Елена Алекова, която изведе акцентите в творчеството на поетесата: „Далече от шума, суетата и прожекторите, крехка на глед, но силна като дух и като корени, Кинка Константинова беше от поетесите, която вършеха своето литературно дело с достойнство, скромно и ненатрапчиво – стих след стих, книга след книга. Тя беше отворена за всичко, което краси белия свят и го прави по-добър, по-благороден. За нея творчеството беше победа над материята, за нея всичко в живота се движеше от любовта, превъзмогнала дори смъртта.” Великолепните песни, които прозвучаха, бяха дълго аплодирани от десетките почитатели на това песенно творчество, проникнато от енергията на любовта, от стилистиката на българската народна песен. А допълнителна изразност на мелодичната линия беше привнесена от рецитала по стиховете на Кинка Константинова в изпълнение на проф. Цонка Великова.", "date": "2018.03.23", "title": " Песенен концерт в памет на Кинка Константинова\t\t\t"}
{"url": "https://trud.bg/%d0%b7%d0%b0%d0%bb%d0%be%d0%b2%d0%b8%d1%85%d0%b0-%d0%bd%d0%b0%d1%80%d0%ba%d0%be%d0%b4%d0%b8%d0%bb%d1%8a%d1%80%d0%b8-%d1%81-5-%d0%ba%d0%b3-%d0%bc%d0%b0%d1%80%d0%b8%d1%85%d1%83%d0%b0%d0%bd%d0%b0-%d0%b2/", "text": "Наркодилъри с 5 кг марихуана са били заловени при предварително подготвена полицейска акция във Велико Търново, научи “Труд”.  Арестите са извършени зрелищно на ул.”Симеон Велико” до Централ мол в квартал “Колю Фичето“. Полицаите проснали светкавично търговците на наркотици пред очите на слисани търновци. Двамата наркоразпространители ще бъдат задържани за 72 часа. Районната прокуратура във Велико Търново предстои да им повдигне обвинения. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.23", "title": " Заловиха наркодилъри с 5 кг марихуана в Търново"}
{"url": "https://trud.bg/%d0%bf%d0%be%d0%bb%d0%b8%d1%82%d0%b8%d1%87%d0%b5%d1%81%d0%ba%d0%b8-%d0%bf%d0%be%d0%ba%d0%b5%d1%80-%d0%b5%d0%b2%d1%80%d0%be%d0%bf%d0%b0-%d1%82%d1%83%d1%80%d1%86%d0%b8%d1%8f-%d0%b2%d1%8a%d0%b2-%d0%b2/", "text": "Предстоящата среща между лидерите на ЕС и на Турция на 26 март във Варна вече се определя от политически анализатори като важно раздаване на европейската маса на политическия покер. “Тя е необходима за нормализирането на отношенията между Евросъюза и Анкара”. Това заяви премиерът Бойко Борисов преди разговорите на върха в резиденция Евксиноград. “Имаме нужда от подредени отношения с нашия съсед – Турция. Диалогът с турския президент Реджеп Ердоган трябва да бъде продължен”, подчерта Борисов. Премиерът посочи, че това е огромна отговорност пред България, голямо доверие и в същото време с много очаквания. Очертава се много тежка среща, защото отношенията са крайно влошени. “Българските граждани трябва да знаят, че тези открити канали за диалог целят единствено да потвърдим втория транш за това тези над 3,5 млн. мигранти да останат в Турция и да гарантираме външната си граница”, заключи министър-председателят. Както вече стана ясно, във Варна в понеделник пристигат председателят на Европейския съвет Доналд Туск, председателят на Европейската комисия Жан-Клод Юнкер и президентът на Турция Реджеп Таип Ердоган. Очаквано, мерките за сигурност в морската ни столица ще бъдат изключително засилени. По информация на турската преса в делегацията от Анкара са включени още турският външен министър Мевлет Чавушоглу, министърът на ЕС Йомер Челик, министърът на икономиката Нихат Зейбекчи и министърът на търговията Бюлент Тюфенкчи. Предварителният дневен ред включва приветствие от премиера Борисов около 19.00 часа българско време. Следва обща снимка на лидерите на ЕС и Турция и веднага сед нея – изключително напрегната работна вечеря. Сред най-ключовите въпроси е темата за сътрудничеството на ЕС с Турция в областта на миграцията. Ердоган вече даде знак, че настоява Съюзът да изпълни ангажимента си за финансова помощ за бежанците на територията на южната ни съседка. Припомняме, че междувременно лидерите на ЕС поискаха от Комисията да обмисли възможността за спиране или пренасочване на предприсъединителните фондове с оглед на ситуацията в Турция. На фона на напрегнатите отношения между Брюксел и Анкара, в парламента от БСП поставиха въпроса и за обезщетението на тракийските българи. “Настояваме справедливото искане за обезщетението на тракийските българи да бъде поставено пред турската страна на най-високо ниво”, заявиха социалистите. И призоваха “ролята на България като посредник между Европа и Турция” да не е “за сметка на българския национален интерес”.   Президентът Румен Радев отговори на отправеното от президента на Турция Реджеп Ердоган предложение за лична среща. На 3 март Ердоган поздрави Радев за националния ни празник и го покани на среща на най-високо равнище между президентите на двете държави. Радев изпрати писмо на Ердоган, в което написа: “Споделям изразеното от Вас желание да проведем лична среща в близко бъдеще. В тази връзка, предлагам тя да се състои в рамките на предстоящата Среща на върха на НАТО през юли т.г. в Брюксел, където ще имаме възможност да обсъдим по-задълбочено развитието на сътрудничеството между нашите страни.”   Шест държави от ЕС – Франция, Полша, Чехия, Естония, Латвия и Литва, обявиха готовност да изгонят руски дипломати във връзка с отравянето на Сергей Скрипал. Възможността за допълнителни наказателни мерки допуска и канцлерката Ангела Меркел. “От началото на другата седмица много страни от ЕС ще вземат национални мерки”, прогнозира президентката на Литва Далия Грибаускайте. И допълни, че нейната страна е готова да експулсира руски шпиони. Андрей Бабиш – премиер на Чехия, която бе посочена от Москва като възможен източник на отровата “Новичок”, обмисля изгонването на “по-малко от 10” души от посолството на Русия. Същевременно австрийският канцлер Себастиан Курц отсече, че страната му няма да гони руски дипломати.   За съжаление в момента сме във време, много по-тежко от Студената война. Това заяви премиерът Бойко Борисов в Брюксел по повод ескалацията на напрежението между ЕС и Русия заради отравянето на двойния руски агент Сергей Скрипал с нервнопаралитичен газ “Новичок” в Солзбъри, Великобритания. “По време на Студената война имаше много ясни разделителни линии, много по-ясни ядра, които се подкрепяха, два глобални играча, нещата имаха горе-долу някакви правила. Сега отношението на всички е толкова рязко и твърдо, че не съм никак оптимист за мирното развитие на света. Времето, в което масово ще се отзовават дипломати, когато ЕС отзовава своя посланик в Москва, надали ще доведе до повече мир, спокойствие и разбирателство.” коментира премиерът. Борисов отбеляза, че след връщането си в България ще разговаря с колегите си в управляващата коалиция по повод решението на ЕС за отзоваването на посланика на Общността и намерението на европейски държави да прогонят руски дипломати. Но не очаква управляващата коалиция у нас да реши България да предприема действия срещу руски дипломати. “Очаквам ескалация на напрежението, доста държави ще започнат да отзовават свои посланици. Докато съществува високата степен на вероятност, а нямаме доказателства, не можем да преминем по този въпрос.”, аргументира се Борисов. “Всички вярваме на позицията на Великобритания. Във “висока степен на вероятност” има думата “вероятност”. Когато има вероятност, значи има и друга вероятност. Припомних времето, когато Саддам Хюсеин беше обвинен за химическото оръжие, впоследствие Тони Блеър се извини. Последствията в тази страна и до ден-днешен са чудовищни.”, категоричен бе българският премиер.   Има действаща Виенска конвенция за дипломатическата и консулската служби, в която ясно е регламентирано при какви обстоятелства се прибягва до експулсиране на дипломати. Темата е достатъчно деликатна, защото през годините не един и двама представители на различни държави са давали повод да бъдат отзовавани. Ако външно министерство прецени, че има данни за отзоваване на чужди дипломати, то това ще бъде решение на българското правителство. Нямам информация да има такива, както и да има натиск за подобно решение. По отношение на предстоящата среща в Евксиноград, винаги съм смятал, че България може да бъде много по-сериозен и активен фактор за решаване на проблемите на Балканите. Именно това е стремежът на правителството – да се опитаме да търсим, не само да посочваме проблемите, а и механизми за тяхното решаване. Очаквам откровен диалог между ЕС и Турция, темите са от изключително значение – като започнем от Срия и преминем към мигрантския натиск. В същото време наблюдаваме, че Турция е свалила от дневния си ред преговорите за членство в ЕС.   ЕС връща за консултации в Брюксел посланика си в Москва – германецът Маркус Едерер. Това решиха лидерите на съюза на срещата си в Брюксел късно в четвъртък в знак на солидарност с Великобритания по случая с отравянето на бившия двоен агент Сергей Скрипал и дъщеря му Юлия. Лидерите на ЕС излязоха с обща позиция, в която дадоха пълната си подкрепа на Лондон. “Европейският съвет е съгласен с правителството на Великобритания, че е много вероятно Русия да е отговорна за нападението в Солсбъри и че няма друго правдоподобно обяснение”, пише в съвместното им изявление. “Изразяваме пълна солидарност с Обединеното кралство предвид сериозното предизвикателство към нашата обща сигурност”, допълват лидерите. Британската премиерка Тереза Мей запозна колегите си с подробности около разследването на атаката, като акцентира, че според Лондон тя е “част от модел на руска агресия срещу Европа и нейните близки съседи”. В отговор руският външен министър Сергей Лавров заяви, че Лондон трескаво тласка съюзниците си да вземат мерки, целящи нова конфронтация с Москва.", "date": "2018.03.23", "title": " Политически покер Европа-Турция във Варна\t\t\t"}
{"url": "https://trud.bg/%d0%ba%d1%80%d0%b0%d0%b4%d0%b5%d1%86-%d0%b7%d0%b0%d0%b4%d0%b8%d0%b3%d0%bd%d0%b0-%d0%ba%d0%be%d0%bb%d0%b0-%d0%b4%d0%be%d0%ba%d0%b0%d1%82%d0%be-%d1%81%d0%be%d0%b1%d1%81%d1%82%d0%b2%d0%b5%d0%bd%d0%b8/", "text": "Лошото време провокира и крадците на автомобили в София. Двама младежи откраднаха вчера джип с включен двигател в „Люлин”, но полицията задържа един от тях. Вчера сутринта Вера Таир чисти джипа си – с включен двигател, за да размрази по-бързо стъклата. „Изведнъж някой ме хваща с ръка през врата, повали ме на земята. В първия момент човек нали не осъзнава какво се случва всъщност”, разказва потърпевшата по  . „Просто нямам спомен, всъщност викайки и размахвайки, как той ме е пуснал от тази схватка. При което той залитна и побягна, тръгнах няколко крачки след него инстинктивно”, допълва тя. Тогава жената чува, че автомобилът й се форсира и се връща да си вземе чантата. Влиза вътре и започва да удря мъжа с чадъра си. Той все пак успява да тръгне и в една от улиците да качи съучастника си в посока булевард „Сливница”. Вера се обажда на 112. Полицаи забелязват търсения автомобил и започват да го преследват. Накрая екипът задържа 24-годишния Стефан Петков. Само преди седмица той е излязъл на свобода след втората си присъда за грабеж. Оказва се, че за последните 48 часа Петков e извършил два нови грабежа. Той е задържан за 72 часа, а вторият още се издирва. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.23", "title": " Крадец задигна кола, докато собственичката я чисти от снега"}
{"url": "https://trud.bg/%d1%81%d1%8a%d0%b7%d0%b4%d0%b0%d0%b2%d0%b0%d1%82-%d1%81%d0%be%d1%86%d0%b8%d0%b0%d0%bb%d0%b5%d0%bd-%d1%84%d0%be%d0%bd%d0%b4-%d0%b7%d0%b0-%d0%bd%d0%b5%d0%be%d1%81%d0%b8%d0%b3%d1%83%d1%80%d0%b5%d0%bd/", "text": "Социален фонд, който да покрива осигуровките на социално слаби и здравнонеосигурени лица ще бъде създаден по всяка вероятност. Това стана ясно от думите на министъра на здравеопазването Кирил Ананиев в петък във Варна. Този механизъм цели различен подход към хората без осигуровки в системата в зависимост от причината да не правят своите вноски. Основа цел на Министерството на здраве опазването ще е до края на месец май тази година да бъдат предложени за обществено обсъждане три варианта за промяна на модела на управление в сектора. Два от тях вече се разработват и предстои работа по третия. След избирането на най-подходящ, ще се премине към него. По отношение на дълговете на лечебните заведения към момента, Ананиев заяви, че те продължават да възлизат на около половин милиард лева, но министерството вече е предприело действия за стабилизиране и има оздравителни планове. До края на следващата седмица ще бъдат готови общите правила за финансово управление и контрол на държавните болници. Те ще бъдат предложени и на общините, в случай, че искат да ги използват за финансово стабилизиране на общинските болници. 73 млн. лева отзадълженията на Здравната каса ще бъдат разплатени през тази година. Останалите й задължения ще бъдат погасявани разсрочено през 2019 г., обясни министър Ананиев. Модулите на Националната здравна информационна система ще са готови до кря на годината, а догодина ще бъде пуснат и обществената поръчка за изграждането й. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.23", "title": " Създават социален фонд за неосигурени\t\t\t"}
{"url": "https://trud.bg/%d1%86%d0%b8%d0%bf%d1%80%d0%b0%d1%81-%d0%bf%d1%80%d0%be%d1%82%d0%b8%d0%b2-%d0%be%d0%bf%d1%80%d0%be%d1%81%d1%82%d0%b5%d0%bd%d0%b0-%d0%b2%d0%b5%d1%80%d1%81%d0%b8%d1%8f-%d0%bf%d0%be/", "text": "Според премиера на Гърция Алексис Ципрас, не трябва да се приема „опростена версия“, а само устойчиво решение на спора за името на Македония между Скопие и Атина. Пред агенция МИА той коментира, че името трябва да бъде за всяка употреба – международна, двустранна, но и за вътрешна. „Не може да има различно име в Обединените нации, а да продължи да се нарича Македония в Конституцията. Договорът не е лесен, в Гърция много хора са против него, но това е исторически шанс, който трябва да се използва“, е заявил Ципрас. „Следващият път вече няма да можете да използвате термина Република Македония, а само Горна или която и да е друга опция“, казал той пред македонската медия, но уверил, че Гърция има „най-добрите намерения на света“.", "date": "2018.03.23", "title": " Ципрас против „опростена версия“ по спора за името на Македония"}
{"url": "https://trud.bg/41-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d1%8a%d0%b6-%d0%be%d1%82-%d0%bf%d0%b8%d1%80%d0%b4%d0%be%d0%bf-%d0%b7%d0%b0%d0%b3%d0%b8%d0%bd%d0%b0-%d0%bf%d1%80%d0%b8-%d1%82%d0%b5%d0%b6%d0%ba/", "text": "41-годишен мъж от Пирдоп загина при тежка катастрофа в Карлово. Пострадал, но без опасност за живота, е един от пътниците в колата. Шофьорката и четвъртият пътник не са ранени, предаде БНТ. Инцидентът е станал тази нощ на едно от кръговите кръстовища в града, между околовръстния път и ул. “Ген.Карцов”. Колата се е ударила в изкуствения остров и мантинелата, след което се е преобърнала по таван и се е забила във военното поделение. 30-годишната шофьорка е с малък опит, няма данни да е употребила алкохол и наркотици, уточняват от полицията. Вероятната причина за катастрофата е несоъбразена с хлъзгавата настилка скорост. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.23", "title": " 41-годишен мъж от Пирдоп загина при тежка катастрофа в Карлово"}
{"url": "https://trud.bg/%d1%82%d1%83%d1%80%d1%86%d0%b8%d1%8f-%d0%bf%d1%80%d0%b5%d0%b3%d0%be%d0%b2%d0%b0%d1%80%d1%8f-%d1%81%d1%8a%d1%81-%d1%81%d0%b0%d1%89-%d0%b7%d0%b0-%d0%b7%d0%b0%d0%ba%d1%83%d0%bf%d1%83%d0%b2%d0%b0%d0%bd/", "text": "Турция вече води преговори за закупуване на системи за противоракетна отбрана (ПРО) от САЩ и Eurosam, заяви говорителят на турското Министерство на външните работи Хами Аксой в петък, съобщава Daily Sabah. В изказване по време на пресконференция в Анкара, Аксой добави, че подсекретар Юмит Йалчин „скоро, може би следващата седмица“ ще пътува до Вашингтон, за да проведе срещи лице в лице във връзка с евентуалното закупуване на ПРО системи „Пейтриът“. Миналата седмица високопоставено американско официално лице е заявило, че САЩ ще пратят свой представител в Анкара още през март, който да даде официално предложение за продажба на ПРО системата, твърди кореспондентът на Daily Sabah във Вашингтон. Турция води подобни преговори със съюзниците си от десет години насам, за да разреши проблемите си с недостига на адекватни системи за ПРО, но въпреки всички усилия на Анкара, не са постигнати позитивни резултати. „Русия обаче излезе с атрактивна оферта, за да покрием нашите най-спешни нужди и като резултат, ние решихме да поръчаме системи С-400 от тях“, добави Аксой. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.23", "title": " Турция преговаря със САЩ за закупуване на системи за противоракетна отбрана\t\t\t"}
{"url": "https://trud.bg/%d0%bf%d1%83%d1%82%d0%b8%d0%bd-%d0%be%d0%b1%d0%b5%d1%89%d0%b0%d0%bb-%d0%bd%d0%b0-%d1%86%d0%b8%d0%bf%d1%80%d0%b0%d1%81-%d0%b4%d0%b0-%d0%b3%d0%be%d0%b2%d0%be%d1%80%d0%b8-%d1%81-%d0%b5%d1%80%d0%b4%d0%be/", "text": "Президентът на Русия Владимир Путин е обещал да повдигне въпроса за турските провокации спрямо Гърция, когато се срещне с турския си колега Реджеп Таийп Ердоган на 3 април. Това е станало по време на телефонен разговор с гръцкия премиер Алексис Ципрас, проведен по инициатива на Атина, с цел гръцкия лидер да поздрави руския президент за победата му на президентските избори, проведени в неделя, пише Protothema. Според правителствени източници, Ципрас е запознал Путин с инициативите на гръцкото правителство за насърчаване на диалога между Гърция и Турция, докато руския президент е отбелязал, че е наясно и признава важния принос на гръцкия премиер в тази област. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.23", "title": " Путин обещал на Ципрас да говори с Ердоган за турските провокации в Егейско море"}
{"url": "https://trud.bg/%d0%bb%d1%8a%d0%b2%d0%be%d0%b2%d0%b5%d1%82%d0%b5-%d0%bf%d0%b0%d0%b4%d0%bd%d0%b0%d1%85%d0%b0-%d1%81-01-%d0%be%d1%82-%d0%b1%d0%be%d1%81%d0%bd%d0%b0-%d0%b8-%d1%85%d0%b5%d1%80%d1%86%d0%b5%d0%b3%d0%be/", "text": "Националният отбор на България отстъпи с 0:1 на Босна и Херцеговина първата си среща за 2018 година. Контролата между двата тима се игра за първи път на “Лудогорец Арена” в Разград, който беше 13-ият дом на “лъвовете” извън София. Нелеп автогол на Васил Божиков в 20-ата минута повали “трикольорите”, топката рикошира в ръката на защитника и влезе в мрежата на Пламен Илиев, пише Sportal.bg. Няколко минути преди края резервата Мартин Райнов получи червен картон, след като доста комично се опита да вкара гол с ръка. Капитанът на Берое получи втори жълт картон и беше изгонен. Ръководството на Лудогорец се беше погрижило, теренът да бъде в перфектно състояние, въпреки че последните дни валя много сняг в Разград. Ниските температури обаче попречиха трибуните да се напълнят, като половината стадион остана празен. Родният селекционер Петър Хубчев заложи на схема 3-5-2. Пламен Илиев беше на вратата, а Николай Бодуров, Божидар Чорбаджийски, Васил Божиков бяха централни защитници. Михаил Александров и Петър Занев бяха на двата фланга, а Георги Костадинов, Ивайло Чочев и Георги Миланов, действаха зад Ивелин Попов и Спас Делев. Унгария ще бъде втората проверка на “лъвовете” срещу Казахстан на Станимир Стоилов. Двубоят на 26 март ще се играе от 19:00 часа на стадион “Панчо Арена” във Фелчут. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.23", "title": " Лъвовете паднаха с 0:1 от Босна и Херцеговина\t\t\t"}
{"url": "https://trud.bg/%d0%b8-%d0%b1%d0%be%d1%81%d1%8a%d1%82-%d0%bd%d0%b0-%d0%bc%d0%be%d0%bd%d0%b0%d0%ba%d0%be-%d0%b8%d1%81%d0%ba%d0%b0-%d0%bc%d0%b8%d0%bb%d0%b0%d0%bd/", "text": "Димитрий Риболовлев, собственикът на „Монако“, се интересува от закупуването на „Милан“, твърди френското издание „Foot Mercato“. Руският милиардер следи изкъсо ситуацията около „росонерите“, които са собственост на китайския консорциум „Evergrande Group” от пролетта на 2017 г. Евентуална сделка пък се оценява на около 500 млн. евро. От началото на годината в Италия се тиражира информацията, че собственикът на клуба Юнхун Ли има финансови затруднения и не е изключено да потърси продажба на тима от Серия А. Азиатецът излезе с официална позиция, в която отхвърли твърденията. Освен Риболовлев, интерес към „Милан“ проявява и Алишер Усманов, главният акционер в „Арсенал“.", "date": "2018.03.23", "title": " И босът на „Монако“ иска „Милан“\t\t\t"}
{"url": "https://trud.bg/%d0%b0%d0%bf%d0%b5%d0%bb%d0%b0%d1%82%d0%b8%d0%b2%d0%bd%d0%b8%d1%8f%d1%82-%d1%81%d1%8a%d0%b4-%d0%b2-%d1%82%d1%8a%d1%80%d0%bd%d0%be%d0%b2%d0%be-%d0%be%d1%81%d1%82%d0%b0%d0%b2%d0%b8-%d0%bf%d0%be%d0%b4/", "text": "Апелативният съд във Велико Търново потвърди мярката за неотклонение “домашен арест” за шефът на Регионалната здравно-осигурителна каса в Ловеч д-р Антонио Маринов. Със свое определение от 19 март Окръжният съд в Ловеч остави без уважение искането на Окръжната прокуратура за постоянно задържане и постанови „домашен арест“. Д-р Маринов бе арестуван по подозрение, че е ощетил бюджета на Националната здравноосигурителна каса с близо 1 милион лева, сключвайки договор с частна кардиологична клиника в Ловеч. Срещу определението на първата съдебна инстанция са постъпили частен протест от Окръжна прокуратура – Ловеч и частна жалба от обвиняемия чрез негов защитник, на основание на които в Апелативен съд – Велико Търново бе образувано дело и разгледано в открито съдебно заседание в петък. Определението е окончателно и не подлежи на обжалване и протест. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.23", "title": " Апелативният съд в Търново остави под домашен арест шефът на здравната каса в Ловеч"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%ba%d0%b8%d1%80%d0%b8%d0%bb-%d0%b0%d0%bd%d0%b0%d0%bd%d0%b8%d0%b5%d0%b2-%d1%80%d0%b0%d0%b7%d1%80%d0%b0%d0%b1%d0%be%d1%82%d0%b2%d0%b0%d0%bc%d0%b5/", "text": "Министерството на здравеопазване разработва три модела за управление на сектора и до края на май те ще бъдат предложени за обществено обсъждане. Във всеки от трите варианта пациентът ще има важна роля, каза във Варна министър Кирил Ананиев. Според него нито един от вариантите не предвижда резки промени, защото системата е консервативна и не търпи трусове. Към неосигурените ще се подхожда в зависимост от причината, поради която не са редовни. Социален фонд ще плаща осигуровките на тези, които нямат възможност да ги покриват сами, добави министърът. Задълженията на болниците в страната достигат 500 милиона лева, посочи той и уточни че в тези с най-тежко финансовото положение вече се прилагат оздравителни планове. Така се работи в Ловеч, Враца, а вероятно през следващата седмица ще бъде направена подобна стъпка и в Националната кардиологична болница, каза Ананиев. До края на следващата седмица министерството ще бъде готово с общиправила за финансово управление и контрол на държавните болници, допълни министърът. Разработената схема ще бъде предложена и на общините, които могат я прилагат в здравните заведения, които управляват. До края на годината трябва да бъде готов проектът за Национална здравна електронна система. 73 милиона лева от задълженията на Здравната каса към чуждестранни партньори ще бъдат разплатени от бюджета на НЗОК тази година. За останалите се преговаря за разсроченото им плащане. Задълженията бяха общо 133 милиона лева. Министърът на здравеопазването беше на открит медицински съвет за представяне отчета на университетската болница “Св.Марина” за 2017 г. Заведението е приключило годината без задължения към държавата, общината и персонала. Със собствени средства болницата е купувала апаратура и е ремонтирала няколко клиники. В сряда правителството взе решение едноличен собственик на здравното заведение да стане Медицинският университет с ректор проф. д-р Красимир Иванов за срока на акредитационната оценка като университетска болница. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.23", "title": " Министър Кирил Ананиев: Разработваме три модела за здравеопазване\t\t\t"}
{"url": "https://trud.bg/%d1%81%d0%b5%d0%b4%d0%bc%d0%b8%d1%86%d0%b0-%d0%bf%d1%80%d0%b5%d0%b4%d0%b8-%d1%81%d0%b2%d0%b5%d1%82%d0%be%d0%b2%d0%bd%d0%b0%d1%82%d0%b0-%d0%bf%d1%80%d0%b5%d0%bc%d0%b8%d0%b5%d1%80%d0%b0-%d0%bd%d0%b0/", "text": "Броени дни преди представянето на новия флагман на Huawei – P20 в Париж, най-нетърпеливите фенове на бранда у нас вече могат да се сдобият с неговата олекотена версия в търговската мрежа на VIVACOM, както и в   магазина на телекома. Още от днес той е наличен, като в комбинация с един от най-предпочитаните планове Smart L+ се предлага на цена от 24,98 лв. на месец или 519,98 лв. в брой. Новият Huawei P20 Lite е с 5.84-инчов FHD+ екран (с резолюция 2280×1080 пиксела). Съотношението на страните му е 19:9 и с второ поколение на технологията FullView –Display 2.0, предлагайки 432 пиксела на всеки инч и контрастно съотношение 1500:1, а 2D графичният процесор улавя и предава по най-добрия начин и най-фините детайли около контура на всеки обект във фокус. Що се отнася до камерата, новият изтънчен и изискан модел предлага 16 мегапикселова предна селфи камера и 16-мегапикселова + 2-мегапикселова двойна основа камера, с професионален боке обектив, който позволява на всеки негов носител да заснема снимки със студийно качество. Изживяването се запечатва още по-добре благодарение и на технологията за ребалансиране на светлината, която интегрира светлината от различни източници, за да оптимизира яркостта на изображението и да подобри съотношението сигнал/шум (SNR) с 300%. HUAWEI P20 lite пристига с най-новия интерфейс EMUI 8.0, който се възползва от интеграцията между софтуер и хардуер и оптимизира централния процесор за мощна производителност и по-лесна употреба от потребителите. Интерфейсът предлага и усъвършенстван мултитаскинг, което позволява едновременно с други функции да ползвате плаващ навигационен док, бърз скрийншот чрез три пръста, интелигентно разделяне на екрана (split screen), HUAWEI Private Space 2.0, както и гейминг асистент. Паметта на устройството е 4GB + 64GB, а високоволтовото бързо зареждане 9V2A, в комбинация с 15-слойна защитна система, дава оптимална безопасност на потребителите, както и 30% по-бързо зареждане. Моделът идва на българския пазар в три свежи цветови решения – Klein Blue (специално текстуриран син корпус за фини отблясъци), Sakura Pink и Midnight Black, като първите налични бройки ще са именно във вечно класическия цвят – черно.", "date": "2018.03.23", "title": " Седмица преди световната премиера на новия флагман на Huawei P20  олекотената му версия P20 Lite вече е в магазините на VIVACOM\t\t\t "}
{"url": "https://trud.bg/%d0%b4%d0%b5%d1%86%d0%b0-%d1%88%d0%b0%d0%bc%d0%bf%d0%b8%d0%be%d0%bd%d0%b8-%d0%ba%d0%b0%d1%80%d0%b0%d1%82-%d0%bd%d0%b0-%d0%b1%d0%be%d1%80%d0%be%d0%b2%d0%b5%d1%86/", "text": "Най-добрите малки скиори на България си дадоха среща във финалите на проекта „Научи се да караш ски“. Юбилейната 10-а инициатива на Българската федерация по ски финишира със състезание по гигантски слалом на пистата „Иглика“ в Боровец. Участие в него взеха 64 деца от най-добре представилите се школи – Самоков, Долна баня и Говедарци. Да наблюдават надпреварата дойдоха много родители и приятели на „белите“ спортове. При момчетата първи е Георги Атанасов (СОУ „Св. Св. Кирил и Методий”), а при момичетата най-бърза бе Мария Гергинов (ОУ “Митрополит Аксенти Велешки”). Най-добрите от всички центрове, в които се провежда проектът, ще получат като награда безплатно участие в заключителния ски лагер в Банско от 29 март. Отбелязано бе и отличното партньорство между БФСки, Министерството на младежта и спорта, Министерството на образованието, регионалните инспекторати и зимните центрове. За десетте години досега през програмата са преминали близо 30 000 подрастващи от цялата страна. Училищата също вече имат опит, така че обучението върви безпроблемно. През тази сезон в „Научи се да караш ски“ в Боровец участваха 345 деца от 6 училища в Самоков, както и от тези в Долна баня и Говедарци. Всички минаха през четиридневно безплатно обучение и по добра традиция бързо усвоиха основите на „белия“ спорт.", "date": "2018.03.23", "title": " Деца-шампиони карат на Боровец"}
{"url": "https://trud.bg/%d0%b7%d0%b0%d0%bf%d0%be%d1%87%d0%b2%d0%b0-%d0%b3%d0%be%d0%bb%d0%b5%d0%bc%d0%b8%d1%8f%d1%82-%d1%80%d0%b5%d0%bc%d0%be%d0%bd%d1%82-%d0%bd%d0%b0-%d0%b1%d1%83%d1%80%d0%b3%d0%b0%d1%81%d0%ba%d0%b0%d1%82/", "text": "През следващата седмица стартира основният ремонт на една от най-натоварените бургаски улици – “Струга”. Покритието й ще бъде изцяло обновено, за да стане много по-удобна и безопасна за шофьори и пешеходци, съобщават от общината. За да не се спира изцяло движението, но да има фронт за работа на строителите, в продължение на месец – от 27 март до 26 април – ще бъде въведена временна организация на движение по улицата от кръгово кръстовище “Трапезица” до бул. “Стефан Стамболов”. В посочения период автомобилите могат да преминават по “Струга” двупосочно, но само в две от четирите ленти. Когато бъде преасфалтирано едното платно, ще бъде затворено другото. От 27 март до 26 април ще бъде затворено за ремонтни дейности и движението на пътни превозни средства по ул. “Даме Груев”, в отсечката от ул. “Струга” до ул. “Л. Маджаров”. Община Бургас призовава своите жители и гости да бъдат внимателни на пътя в посочения период и при възможност да използват обходни маршрути. Важно е този проект да бъде изпълнен сега, защото от месец май нататък градът се изпълва с още повече приходящи автомобили, което е предпоставка за огромни задръствания и инциденти. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.23", "title": " Започва големият ремонт на бургаската „Струга“\t\t\t"}
