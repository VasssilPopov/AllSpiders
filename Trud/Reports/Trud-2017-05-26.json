{"url": "https://trud.bg/%d0%b4%d0%bd%d0%b5%d1%81-%d0%b4%d0%b0-%d0%bf%d0%be%d1%87%d0%b5%d1%80%d0%bf%d1%8f%d1%82-290/", "text": "Боил Банов, министър на културата, 46 г.Георги Стоилов, депутат от БСП в 44 НС, 36 г.Емил Радев, евродепутат, 46 г.Нешка Робева, хореограф, треньор по художествена гимнастика.Тивериополски епископ Тихон, 72 г.Д-р Таня Данева, началник детско отделение в УМБАЛ „Пълмед“, гр.Пловдив.", "date": "2017.05.26", "title": " Днес да почерпят"}
{"url": "https://trud.bg/%d0%bd%d0%b0%d0%b4-90-%d0%b7%d0%b0%d1%82%d0%b2%d0%be%d1%80%d0%bd%d0%b8%d1%86%d0%b8-%d0%b8%d0%b7%d0%b1%d1%8f%d0%b3%d0%b0%d1%85%d0%b0-%d0%be%d1%82-%d0%b7%d0%b0%d1%82%d0%b2%d0%be%d1%80-%d0%b2-%d0%b1/", "text": "Най-малко 91 затворници в четвъртък извършиха бягство от затвор в бразилския щат Рио Гранди до Норти, който е разположен в северната част на страната, предаде РИА Новости, позовавайки се на местния телевизионен канал Telesur.Затворниците са избягали призори по тунели с дължина около 30-40 м. За отвличане на вниманието на охраната останалите затворници са организирали размирици.Силите за сигурност на Бразилия са започнали операция за издирването на бегълците в 36 града, разположени по границите между щатите Параиба и Рио Гранди до Норти. Засега са задържани осем от избягалите.", "date": "2017.05.26", "title": " Над 90 затворници избягаха от затвор в Бразилия"}
{"url": "https://trud.bg/%d0%b1%d0%be%d1%80%d0%b1%d0%b0%d1%82%d0%b0-%d1%81-%d0%ba%d0%be%d1%80%d1%83%d0%bf%d1%86%d0%b8%d1%8f%d1%82%d0%b0-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d0%b1%d1%8a%d0%b4%d0%b5-%d0%bf%d1%80/", "text": "Ако европейското законодателство и принципи биват прилагани еднакво за всички държави членки, защо и останалите, които имат проблеми с корупцията, не са подложени на мониторингСлед като Европейският парламент одобри с голямо мнозинство създаването на общоевропейки Механизъм за демокрация и върховенство на закона, до есента се очаква Европейската комисия да излезе с конкретно законодателно предложение за засилване на мониторинга върху всички държави членки. Единствено по този начин европейските граждани ще бъдат уверени, че борбата с корупцията е важен приоритет за целия Европейски съюз.По данни на Европейската комисия корупцията като “злоупотреба с власт за лично облагодетелстване” причинява годишни загуби от данъци и чуждестранни инвестиции в размер на 120 млрд. евро. Според други изчисления, макар и да поддържа ниски корупционни нива спрямо останалата част от света, ЕС губи заради корупция между 160 и 980 млрд. евро на година.Измерването всъщност е изключително трудно и в повечето случаи неточно. Обикновено то се базира на броя на осъдителните присъди, особено по високите етажи на властта. Този подход обаче дава повод и за задържане и осъждане на хора единствено с цел покриването на критериите за борба с корупцията.Подобна порочна практика би могла да доведе до лов на вещицино не и до реални резултати. За измерването често се прилагат и субективни фактори като усещането за корупция в обществото, което не е изключено да се разминава с действителността.Красноречив пример в това отношение е проучване на “Евробарометър” от 2013 г., според което над три четвърти от анкетираните имат усещането, че корупцията е широко разпространена в тяхната държава. Около една четвърт от участниците в допитването пък са на мнение, че корупцията лично ги засяга, но в същото време под 1% от хората са станали свидетели на корупция.Отговорите варират, като гражданите на Дания, Финландия и Швеция са най-малко обезпокоени от корупцията в тяхното общество. 99% от анкетираните в Гърция, 97% в Италия и 95% в Литва, Испания и Чехия смятат, че корупцията е широко разпространена в съответните страни. Впрочем според проучването на “Евробарометър” 11 държави членки в ЕС са с еднакво или по-високо ниво на усещане за корупция, сравнено с България.На фона на тези данни за мащаба на корупцията в ЕС въпросът какво прави Европейският съюз и по-точно Европейската комисия за по-ефективната борба срещу този вид престъпление звучи съвсем логично.Истината е, че ЕС придобива правомощия да подпомага държавите членки в борбата срещу корупцията много късно – чак с влизането в сила на Лисабонския договор през 2010 г., като преди това страните са си сътрудничили единствено, когато са засегнати финансовите интереси на ЕС или чрез междуправителствени договори. Впоследствие ЕК предлага директива за защита на финансовите интереси на съюза, която бе приета едва тази година от Европейския парламент и Европейския съвет. Инициирани бяха още пакет от директиви относно обществените поръчки, както и директива за борба срещу прането на пари, която в рамките на две години бе преработена два пъти.През 2014 г. ЕК публикува доклад за състоянието на борбата срещу корупцията в ЕС с идеята той да се превърне в двегодишна оценка на опитите на държавите членки да се преборят със злоупотребите. Няколко са и европейските служби, които работят в тази сфера, но основно когато става дума за измами с еврофондове или трансгранични случаи на корупция (ОЛАФ, Европол, Евроюст, Европейската сметна палата и Европейската комисия естествено). Европейският парламент също създаде временна комисия за борба с корупцията и организираната престъпност в ЕС и понякога излиза с препоръки за действие.За съжаление обачелипсва цялостна стратегияза борба с корупцията както на европейско ниво, така и в отделните държави членки. За сметка на това има конкретни инициативи на Европейската комисия, които не се прилагат еднакво спрямо всички страни в съюза. Например докладът на Европейската комисия от 2014 г. за състоянието на корупцията в ЕС представлява един вид общоевропейски мониторинг на държавите членки относно мерките, предприети за борба срещу корупцията във всяка от тях, както и на техните слабости. Докладът, подготвен от независими експерти и неправителствени организации, трябваше да бъде първият по рода си, защото, както заяви тогавашният комисар по вътрешните работи Сесилия Малмстром, “ще отнеме повече от един доклад, за да бъде изкоренена корупцията в ЕС”.Разкривайки широко разпространените проблеми с корупцията във всички държави членки, този анализ обаче се оказа нелицеприятен и през 2016 г. ЕК отказа да публикува втория доклад. За сметка на това бе взето решение от анализ на слабостите да се премине към изготвяне на препоръки за всяка държава членка в рамките на Европейския семестър – годишните препоръки на ЕК за икономическата политика на страните от съюза.Свързването на корупцията единствено с икономиката не показва цялостния ефект върху функционирането на обществото и в частност върху върховенството на закона, съдебната система, обществените услуги. Освен това отказът за продължаване на практиката за изготвяне на доклади на всеки две години е в директно противоречие със заявения от ЕК ангажимент за твърди мерки срещу корупцията.Парадоксалното е, че в същото време мониторингът върху България и Румъния продължава под формата на Механизма за сътрудничество и проверка, който следи за реформите, извършени от двете страни по отношение на борбата с корупцията и организираната престъпност. Въпреки че проблеми с корупцията има навсякъде в ЕС, според доклада от 2014 г., единствено тези две държави са подложени на специален мониторинг през последните десет години.Единствено България и Румъния са сочени с пръсти определяни в общественото пространство като най-корумпираните държави членки. Това не само вреди на образа им на международно ниво, но и е ясна демонстрация на двойни стандарти в ЕС. Ако над 90% от гражданите на Италия, Литва, Испания, Гърция и др. смятат, че корупцията е широко разпространена в техните държави, защо единствено България и Румъния са подложени на мониторинг?! Ако европейското законоателство и принципи биват прилагани еднакво спрямо всички държави членки, защо и останалите, които имат проблеми с корупцията, не са подложени на мониторинг?!В действителност миналата година, по време на обсъждане в Европейския парламент относно борбата с корупцията и организираната престъпност в Европа, експерти предложиха разширяване на Механизма за сътрудничество и проверка. Лансирана бе идеята той да включва и Гърция и Италия например, т.е. държавите, в които според проучванията на “Евробарометър” има високи нива на усещане за корупция. Но ако подходът не показва ясно проблемите навсякъде, той пак би бил дискриминационен спрямо отделни страни. Нещо повече – има опасност да затвърди, а не да разруши съществуващите, за съжаление, предразсъдъци в ЕС.Затова Европейският парламент многократно настоява Европейската комисия да възстанови докладите за състоянието на корупцията в ЕС. Така ще може да се прави реално сравнение между всички държави. Още по-важно е, че тези доклади биха демонстрирали еднакво отношение спрямо държавите членки и биха били чудесна възможност обмяната на опит и добри практики да се засили. В същото време самостоятелни доклади за корупцията – извън Европейския семестър, биха били много по-обхватни, защото ще засегнат разпространението на корупцията във всички сфери на обществото, а не само в бизнеса и икономиката.Още по-силен механизъм за мониторинг върху всички държави членки е предлаганият от ЕП Механизъм за демокрация и върховенство на закона. Именно той има за цел да оценява държавите членки въз основа на обективни критерии, чрез независима комисия, като се включва и анализ на състоянието на корупцията в ЕС. ", "date": "2017.05.26", "title": " Борбата с корупцията трябва да бъде приоритет за целия ЕС"}
{"url": "https://trud.bg/%d1%81-%d0%bd%d0%b0%d1%82%d0%be-%d0%b2%d1%8a%d0%b2-%d0%b2%d0%be%d0%b9%d0%bd%d0%b0%d1%82%d0%b0-%d1%81%d1%80%d0%b5%d1%89%d1%83-%d1%85%d0%b0%d0%bb%d0%b8%d1%84%d0%b0%d1%82%d0%b0/", "text": "Съвременната българска отчужденост от световните събития се е доказала като идеалната почва за всякакви външни провокации, включително кървави терористични нападенияГолямата дандания около вчерашната годишна среща на върха на лидерите на държавите от Организацията на Северноатлантическия договор ще се носи още с дни. И ако в месеците преди форума в Брюксел вниманието на наблюдателите беше съсредоточено основно върху очаквания ефект от първият пряк контакт на страните от НАТО с президента на САЩ Доналд Тръмп, събитията в Манчестър от последните дни поставиха нещата в съвсем нова светлина.Броени часове преди началото на разговорите в Брюксел няколко световни информационни агенции разпространиха информация от осведомени източници, че алиансът ще даде формално подкрепата си като организация на водената от САЩ коалиция срещу терористите от ДАЕШ в Сирия и Ирак. Идеята е съвместна на Франция и Германия, които вече участват със свои военни и логистични ресурси в кампанията срещу самопровъзгласилия се „халифат”. Както под една или друга форма и други държави членки на НАТО. Символичният жест има за цел ,от една страна, да умилостиви американският президент Доналд Тръмп, който преди време нарече организацията „отживелица“, но и да демонстрира солидарност с призивите на британския премиер Тереза Мей, която в навечерието на срещата на върха отправи призив към всички страни от алианса да се включат активно в борбата с терористичната заплаха.И подчертавам – всички. Защото, както и да въртим дефиницията на „формалната“ и „неформалната“ подкрепа на НАТО за анти-ДАЕШ коалицията, с тази коалиция България става официално съюзник във военна кампания срещу коварен и непредсказуем враг, който непоколебимо експлоатира всички слабости на противниците си, за да им нанася съкрушаващи духа удари. А на нас – макар и част от последната група, макар и вече 13 години горди членове на алианса, слабости продължават да не ни липсват – и в охраната, и в отбраната, и в сигурността, външната и вътрешната. Армията е със съкратен актив поради недостиг на кадри; разходите, които отделяме от бюджета за отбрана, са далеч от изискваните от НАТО (и Тръмп) 2% от БВП, но май ще си купуваме нови самолети. И това е само на пръв поглед отбраната.Другото обаче е точно толкова тревожно. Обстоятелствата около терористичното нападение в Манчестър от понеделник са втрисащо плашещи – представете си у нас, на този гладен за зрелища от всякакъв характер народ колко концерти и фестивали му организират на година. И колко от тях са в пъти по-лесни потенциални мишени за гадовете от английска концертна зала, препълнена с тийнейджъри. И откога предупреждаваме за това, без някой да дава вид да чува. Всеки следващ успех в идните месеци на коалицията срещу ислямистите в Ирак и Сирия е риск да тласне стотици озверели от поражението фанатици към европейските държави. Без да броим тези, които са проникнали достатъчно в дълбочина, намерили са почва да засадят корена на злото и ще дебнат всеки удобен момент за своето „възмездие“. Я ще открадне камион в Полша, за да се вреже в хората на коледен пазар в Берлин, я ще го пратят до Либия да го надъхат и четири дни по-късно ще се взриви в родния си Манчестър. Я ще му писне да го връщат от Западна Европа през България в Гърция или Турция и… Не искам да ви стряскам, но ако – потънали в родното безвремие – досега рискът не ви е изглеждал реален, вече е време да се замислите. Планетата продължава да се върти.Глобалното подреждане на картите никога не е играело в наша полза, докато сами не се вземем в ръце, за да ни гледат сериозно и другите „играчи” . И ако в последните две световни войни (и една студена) сме били на грешната страна на историята, най-малкото сме влизали в тях като съюзници, които дават още един шанс за победа.Този път обаче, уважаеми, ситуацията съвсем не изглежда така, нали?! Заложихме, че вече сме със „силните“, „нас кой ни бръсне за слива“, „все някой ще дойде да ни опази от лошите“ и т.н. Народът ни, подлаган от години на интелектуално отъпяване, живее на въображаем остров (заедно с немалка част от управниците си) – манипулира се лесно, разединен е, но по-лошото – основно си гледа пъпа и продължава масово да не познава света и да умее да взаимодейства с него. И не смея да гадая по колко криви начини ще реагира в бъдеще на всичко което ни предстои, ако не започне последователно да се разбужда и образова. Не със страх, а с факти и с открит обществен дебат по въпросите, които диктуват темпото на световните дела.Конкретната война, в която сме намесени, не е от конвенционален тип. Води се от години и от наше име, едновременно „там“ и „тук“. Врагът е непознат и се придвижва свободно през границите. За спирането му трябва да отговарят както армията, полицията и специалните служби, така и всеки отделен гражданин със съвест и чувство за общност.Бдителност, разум и спокойствие срещу ужаса и паниката. Нищо не е по-важно за една демокрация от добре информираниятелекторат, казват идеалистите. Всичко, на което залагат „на Запад“, за да спечелят битката „тук“, докато водят „там“ войната, в която сме съюзници. И като такива сме точно толкова потенциални мишени за уязвяване на Запада, колкото и самите те. И у нас, и когато пътуваме в чужбина. С извънредните положения и затегнатите мерки за сигурност във Франция, Великобритания, Белгия, Германия и други западни държави много скоро възможността за удари на терористите там ще бъде съвсем ограничена. И вниманието им ще се измести. Те търсят ужас, не смисъл и повод, още по-малко виновен. Което видимо все още е доста далечно за разбиранията на нашего брата.По лични наблюдения в деня, след като гръмна самоделката в Манчестър, в столицата на България „засилените мерки за сигурност“ отново се изразяваха единствено под формата на полицейски хайки за документи и нелегални бежанци около джамията в центъра и „арабския квартал“ в района на ул. „Пиротска“. До аерогарата нямах работа, за да видя автоматите на Гранична полиция, но се опитах крайно възмутено да изгледам поставения за „допълнителна охрана“ млад служител на реда на една от централните метростанции, през които преминах. С мобилен телефон до дясното ухо, а показалецът на другата ръка уверено забит в лявото ухо, пистолетът на кръста му изглеждаше меко казано бутафорно. Ден по-късно – национален празник, 24 май, с видимите „мерки“ вече беше свършено. Да му мислят „европейците“, ние сме окей – имаме 30 хиляди и отгоре униформени полицаи и близо четвърт милион лицензирани пазванти (частни охранители), които не можеш да намериш със свещ, ако ти потрябват на момента. Пък било то и само за спокойствие. Или самочувствие.Съвременната българска отчужденост от световните събития се е доказала като идеалната почва за всякакви външни провокации, включително кървави терористични нападения. Спомнете си атентата на летището в Бургас преди почти пет години. Тогава някои от ранените израелски туристи описваха с недоумение до каква степен никой не е знаел как да реагира, да окаже първа помощ, дори да се приближи до мястото на трагедията в първите минути след експлозията, преди да се задействат професионалните инстинкти. Неочаквано, неподготвени, чужда война – някои от доводите тогава. А колко бързо забравихте, че български гражданин падна в нея – на Сарафово.", "date": "2017.05.26", "title": " С НАТО във войната срещу халифата\t\t\t"}
{"url": "https://trud.bg/%d0%b2%d1%8a%d0%b7%d0%b4%d1%83%d1%88%d0%bd%d0%b8-%d1%83%d0%b4%d0%b0%d1%80%d0%b8-%d0%bd%d0%b0-%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be%d0%b4%d0%bd%d0%b0-%d0%ba%d0%be%d0%b0%d0%bb%d0%b8/", "text": "Въздушни удари на оглавяваната от Съединените американски щати международна коалиция отнеха живота на най-малко 35 цивилни в градче в Източна Сирия, което е под контрола на терористичната групировка „Ислямска държава“, предаде АФП.Ръководителят на базираната в Обединеното кралство Сирийска обсерватория за правата на човека Рами Абдел Рахман заяви, че повечето ликвидираните са били роднини на членове на „Ислямска държава“, като сред тях е имало както сирийци, така и мароканци.", "date": "2017.05.26", "title": " Въздушни удари на международна коалиция убиха над 35 души в Сирия"}
{"url": "https://trud.bg/%d1%81%d1%80%d0%b5%d1%89%d0%b0-%d0%bd%d0%b0-%d1%81%d1%82%d1%80%d0%b0%d0%bd%d0%b8%d1%82%d0%b5-%d0%be%d1%82-%d0%b3%d1%80%d1%83%d0%bf%d0%b0%d1%82%d0%b0-%d0%bd%d0%b0-%d1%81%d0%b5%d0%b4%d0%b5%d0%bc%d1%82/", "text": "В петък ще бъде проведена 43-тата годишна среща на върха на страните от Групата на седемте (Г-7), предава Xinhua.Анализатори заявяват, че може да има трудна битка за постигане на консенсус по ключови въпроси като миграцията, сигурността и промяната на климата.Напрежението между Великобритания и Европейския съюз след референдума за Брекзит от миналата година, протекционистката и защитаваща въглеродните горива позиция на американския президент Доналд Тръмп, както и възхода на популистките, евроскептични настроения в Европа предопределят трудна среща за лидерите в град Таормина, Италия.", "date": "2017.05.26", "title": " Среща на страните от Групата на седемте ще се проведе днес"}
{"url": "https://trud.bg/%d1%81%d0%bf%d0%b5%d1%86%d0%b0%d0%ba%d1%86%d0%b8%d1%8f-%d0%bd%d0%b0-%d0%bc%d0%b2%d1%80-%d0%b8-%d0%b4%d0%b0%d0%bd%d1%81-%d1%81%d0%b5-%d0%bf%d1%80%d0%be%d0%b2%d0%b5%d0%b4%d0%b5-%d1%81%d0%bd%d0%be%d1%89/", "text": "Специализирана акция на МВР и ДАНС, под наблюдението на Специализирана прокуратура, се е провела снощи в столицата по линия на нелегалната миграция, съобщиха от пресцентъра на МВР.Повече подробности ще бъдат обявени по-късно днес.Операцията се е провела на столичния бул. „Александър Стамболийски“, където са били претърсени адреси. Задържан е мъж, който е свален от полицията от автомобила, който е карал, информира . ", "date": "2017.05.26", "title": " Спецакция на МВР и ДАНС се проведе снощи в София"}
{"url": "https://trud.bg/%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d0%bd%d0%b0-%d0%b0%d1%83%d0%b4%d0%b8%d0%b5%d0%bd%d1%86%d0%b8%d1%8f-%d0%bf%d1%80%d0%b8-%d0%bf%d0%b0%d0%bf%d0%b0-%d1%84%d1%80%d0%b0%d0%bd/", "text": "Президентът Румен Радев ще направи официално посещение във Ватикана, съобщиха от прессекретариата на държавния глава.Днес Румен Радев ще води българската делегация, която традиционно ще посети Ватикана по повод Деня на българската просвета и култура и на славянската писменост – 24 май.Българският президент ще бъде приет на аудиенция от папа Франциск и ще проведе среща с държавния секретар на Ватикана Негово Високопреосвещенство кардинал Пиетро Паролин.В Рим държавният глава ще посети светите за българите места: базиликата „Сан Клементе“, в която се намира гробът на Свети Кирил, църквата „Св. Павел ала Регола“, предоставена за богослужение на българската общност в италианската столица, както и базиликата „Санта Мария Маджоре”, където през IX век папа Адриан II благославя българската азбука, българските книги и делото на великите братя Св. Св. Кирил и Методий. Президентът ще поднесе цветя пред паметника на Иван Вазов, както и пред паметника на братята Св. Св. Кирил и Методий.В българската делегация за посещението в Ватикана участват и представители на правителството и на Народното събрание: заместник министър-председателят по правосъдната реформа и министър на външните работи Екатерина Захариева, заместник министър-председателят по обществен ред и сигурност и министър на отбраната Красимир Каракачанов, министърът на културата Боил Банов, заместник-председателят на Народното събрание Веселин Марешки, ръководители на образователни и културни институции и представители на българското духовенство.", "date": "2017.05.26", "title": " Румен Радев на аудиенция при папа Франциск"}
{"url": "https://trud.bg/%d0%b0%d1%82%d0%b5%d0%bd%d1%82%d0%b0%d1%82%d0%be%d1%80%d1%8a%d1%82-%d0%be%d1%82-%d0%bc%d0%b0%d0%bd%d1%87%d0%b5%d1%81%d1%82%d1%8a%d1%80-%d0%bc%d0%be%d0%b6%d0%b5-%d0%b4%d0%b0-%d0%b5-%d0%bd%d0%b0%d0%bf/", "text": "Полицията в английския град Манчестър се опасява, че атентаторът-самоубиец Салман абеди може да е направил втора бомба, съобщава „Индипендънт“.Заключението на правоохранителните органи е въз основа на обиск на дома на атентатора, където е било открито скривалище с химически експлозиви.Служителите на реда подозират, че Абеди може да е направил други взривни устройства за други радикални екстремисти.Едно предполагаемо взривно устройство беше унищожено чрез контролирана експлозия, а още в сряда източници от областта на сигурността заявиха, че има реална възможност да предстои намирането на още материали за бомби.", "date": "2017.05.26", "title": " Атентаторът от Манчестър може да е направил втора бомба"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%ba%d0%bc%d0%b5%d1%82%d0%b0-%d0%bd%d0%b0-%d0%ba%d0%b8%d1%88%d0%b8%d0%bd%d0%b5%d0%b2-%d0%b7%d0%b0%d1%80%d0%b0%d0%b4%d0%b8-%d0%ba%d0%be%d1%80/", "text": "От Националния антикорупционен център (НАЦ) на Молдова задържаха кмета на столицата Кишинев Дорин Киртоаке, съобщи местното онлайн издание Actualitati.Информацията потвърди говорителят на столичното кметство.По предварителна информация арестуваният е заподозрян в корупция и злоупотреба с влияние.", "date": "2017.05.26", "title": " Задържаха кмета на Кишинев заради корупция"}
{"url": "https://trud.bg/%d1%88%d0%b5%d1%81%d1%82-%d0%bc%d0%b8%d0%bd%d0%b8%d1%81%d1%82%d1%80%d0%b8-%d0%be%d1%82%d0%b3%d0%be%d0%b2%d0%b0%d1%80%d1%8f%d1%82-%d0%bd%d0%b0-%d0%b4%d0%b5%d0%bf%d1%83%d1%82%d0%b0%d1%82%d1%81%d0%ba/", "text": "Шестима министри ще отговарят днес на депутатски въпроси. Целият ден в Народното събрание ще е посветен на парламентарен контрол.Вътрешният министър Валентин Радев ще трябва да обясни какви мерки се предприемат за контрол спрямо лица, проявяващи насилие на публични места.Социалният министър Бисер Петков ще отговаря на въпроси за демографската криза, а министърът на регионалното развитие Николай Нанчев – за хода на работата по магистрала „Струма”.Енергийният министър Теменужка Петкова пък ще отговаря на опозицията има ли кабинетът стратегия за завършване на АЕЦ „Белене”.", "date": "2017.05.26", "title": " Шестима министри отговарят на депутатски въпроси в НС"}
{"url": "https://trud.bg/%d0%b1%d0%b8%d0%b2%d1%88%d0%b8%d1%8f%d1%82-%d0%b3%d1%80%d1%8a%d1%86%d0%ba%d0%b8-%d0%bf%d1%80%d0%b5%d0%bc%d0%b8%d0%b5%d1%80-%d0%bf%d0%be%d1%81%d1%82%d1%80%d0%b0%d0%b4%d0%b0-%d0%bf%d1%80%d0%b8-%d0%b5/", "text": "Гръцкото правителство определи като „нападение“ експлозията, при която в Атина беше ранен бившият гръцки премиер Лукас Пападимос и още двама души, предаде Асошиейтед прес, цитирана от .Състоянието на Пападимос и на другите двама ранени е стабилно, съобщи още говорител на правителството.Онлайн изданието на в. „Катимерини“ посочва, че Пападимос е пострадал, след като отворил писмо бомба в колата си.Лукас Пападимос е бивш директор на Гръцката национална банка, бивш вицепрезидент на Европейската централна банка и бивш премиер на Гърция в периода 2011-2012 г. ", "date": "2017.05.26", "title": " Бившият гръцки премиер пострада при експлозия"}
{"url": "https://trud.bg/%d0%b2%d0%b5%d0%bb%d0%b8%d0%ba%d0%b8%d1%8f%d1%82-%d0%bc%d0%b0%d0%b9%d1%81%d1%82%d0%be%d1%80-%d0%bd%d0%b0-%d0%b2%d0%b5%d0%bb%d0%b8%d0%ba%d0%b0%d1%82%d0%b0-%d0%bb%d0%be%d0%b6%d0%b0-%d0%bd%d0%b0-%d0%b8/", "text": "Масонството е залегнало в Конституцията на Ирландия– Г-н Грей, добре дошли в България! За пръв път Великият майстор на Ирландия, втората по големина ложа в света, е в страната ни. Впрочем, доколкото ми е известно, посещението ви се определя и като изключително и за Югоизточна Европа. Какъв е поводът?– Основната причина да съм тук, в България, е огромното уважение, което Великата ложа на Ирландия изпитва към Обединената велика ложа на България (ОВЛБ). През последните шест години имахме много добри приятелски отношения с вече стария Велик майстор на ОВЛБ Иван Сариев. Имахме установена много добра връзка съответно и с ОВЛБ. Благодаря за поканата му да съм в София в този момент. Много съм щастлив, че ОВЛБ спазва и поддържа основните опори на свободното зидарство – мир, хармония, братска любов, спомоществователност и истина. Много се радваме, че Обединената велика ложа на България подкрепя тези постановки. И сме щастливи, че имаме възможност като Велика ложа на Ирландия да подкрепяме ОВЛБ за прилагане на ценностите на свободното зидарство в обществото.– Българското масонство отбеляза ключова дата в историята си – единението на 20 юни 2015 г. с безспорния принос на тогавашния Велик майстор на ОВЛБ Иван Сариев и на тогавашния Велик майстор на ВЛССПЗБ Валери Митков. Защо според вас този акт получи отзвук в средите на свободното зидарство по света и беше сравнено по значение от Великия майстор по това време на Обединените велики ложи на Германия Рюдигер Темплин с падането на Берлинската стена?– Аз познавам Берлинската стена и от двете й страни (смее се). И аз като многоуважаемия брат Рюдигер Темплин познавам стената от двете й страни. Но както вече казах, моето присъствие тук е знак на уважение към стария Велик майстор Иван Сариев, затова сме тук. За да дадем нашата подкрепа – подкрепата на една от трите най-стари Велики ложи в света.– Какво послание отправяте към новия Велик майстор на ОВЛБ Искрен Йотов и към свободните зидари в България при тази ваша първа визита у нас?– Първо бих искал да споделя, че той беше много високо уважен от своите събратя. Той е получил това уважение заради това, което е правил като заместник велик майстор на многоуважаемия брат Сариев. И ние сме убедени, че новият Велик майстор на ОВЛБ Искрен Йотов ще продължи да води българското масонство все по-напред. Ние знаем, че той е изцяло отдаден на основните принципи на свободното зидарство.– Тази година се честват 300 години световно масонство, свидетели сме на много събития, благотворителни кампании и тържества по цял свят. Само преди няколко седмици пред Мейсън хол в Лондон се състоя грандиозна церемония по откриване на мемориални плочи на 64 офицери масони, загинали по време на Първата световна война.– Да, това доказва, че свободните зидари имат своя принос във всички сфери на обществения живот. И ние използваме една фраза в Ирландия, че свободните зидари са част от обществото, а не встрани от обществото. Ние сме съпричастни с него. Свободното зидарство изисква от своите членове да спазват законите на държавата и да не се наместват в действия, противоречащи на интересите на обществото. Свободното зидарство изисква от братя тада уважават вярата и религията на всеки човек, стига те да вярват в една върховна същност, наречена Великия архитект на Вселената!– Буквално преди дни по Sky1 приключи документалната поредица на Обединената велика ложа на Англия Inside the Freemasons – първи по рода си подобен филм. На фона на всеобщо ширещата се тайнственост около братството наблюдаваме по-широко „отваряне на вратите“ от туристическа обиколка на ложа или музей на масонството – променя ли се свободното зидарство от 1717 г. в XXI век?– Масонството няма никакви тайни. Единствена е тайната на разпознаването. Корените на този обичай могат да бъдат търсени във времето назад, в периода на оперативното масонство XV-XVII век. Не смятаме за необходимо да го огласяваме. Свободните зидари осъществяват огромна по мащаби благотворителна дейност. За дарителството не е необходимо да се шуми, то трябва да се прави тихо и дискретно. Но в нашето съвремие на електронните медии, хората, обществата като цяло искат да знаят повече. Ние сме щастливи от този факт, нашите врати са отворени, нямаме нищо, което да крием – елате и го вижте. Защото това, което прави масонството, е от добрия мъж да направи още по-добър.– Великата ложа на Ирландия е втората най-стара след Обединената великата ложа на Англия.– Да.– Но ще задам въпроса си така – кои са най-ранните сведения за възникването на свободното зидарство в Ирландия?– Сведения за свободното зидарство в Ирландия има още от началото на XVII век. Има някои писмени документи в колежа „Тринити“ в Дъблин, които са на повече от 400 години. Те се отнасят за една зидарска среща, вероятно около 1670 година. Но ние считаме за начало датата, когато различните самостоятелни ложи са се обединили в една ложа. Това е станало през 1725 година.– Как Ирландия се подготвя да посрещне своите 300 години масонство?– Имаме още 8 години дотогава, но вече започваме да гледаме към тази годишнина. Радвам се да ви съобщя, че буквално до две седмици ще говорим с дестилерията на Black Bush Special Irish Whiskey да произведат специална серия уиски за нашата 300-годишнина. То ще бъде много специално, поне на 25 години. Направихме подобна кампания и за нашата 275-годишнина. И ако някой иска да си купи бутилка уиски от тази серия за честването, в интернет ще видите, че тя струва 1400 евро. Имам една такава бутилка на бюрото си, която споделям единствено със съпруга на дъщеря ми (смее се). Но на него му позволявам само да я помирисва (пак се смее).– Познавайки до някаква степен масонството и това, че благотворителността е една от основните ви дейност, допускам, че част от средствата от продажбата на това юбилейно уиски ще бъдат заделени за благотворителност.– Всички средства, които набираме с нашата дейност, с изключение на тези за поддръжката на Великата ложа, отиват за благотворителност. Към момента Великата ложа на Ирландия подпомага образованието на 400 деца и подкрепяме 175 вдовици на масони. Освен това имаме постоянна кампания за предоставяне на плюшени мечета на всички деца в детските отделения на болниците и в центровете за спешна помощ.– Да не би да е популярната международна кампания на Teddy Bears?– Да, точно. Става дума за т. нар. TLC – Tender Loving Care (нежна, любяща грижа – б.а.) Целта на кампанията е когато детенце влезе в лекарския кабинет, то да не се страхува, да се чувства по-спокойно с подарък плюшено мече. И още на прага медицинският персонал го посреща с подаръка плюшено мече. Така децата понасят по-лесно дори и престоя си в болница. Това се практикува във всяка болница в Ирландия. Най-любопитното е, че в една от болниците оплакванията са намалели с 50 процента за една година след началото на кампанията. Великата ложа на Ирландия подпомага научни изследвания в областта на медицината. През последните седем години подпомагаме конкурс за млади музиканти, като осигуряваме наградите. За целта отделяме значителни средства, а конкурсът има широк международен отзвук.– А защо на фона на прокламирането на свобода и равенство традиционното масонство не приема жени в ложите? И как да си обясним появата на La Lodge de Justie в Хага през 1751 г. – според проф. Маргарет Джейкъб това е първата известна ложа за жени и мъже на стария континент. И основана дори с пълната подкрепа от тогавашния Велик майстор на Нидерландия?– Има и жени свободни зидари, които имат свои собствени организации. Ние нямаме такива в Ирландия, няма и интерес. Но от друга страна, ако аз кажа, че искам да се присъединя към тяхна женска организация, няма да ми разрешат, нали“ (Смее се.)– Защо казвате, че масонството не е религия, но имате храмове на своите ложи и поставяте условие за необходима вяра в Бог при посвещаване?– В Ирландия специално няма храмове. Ирландското масонство не предлага спасение на душата. Това, което казах по-рано, е, че масонството прави добрите мъже още по-добри. Ние се стараем да се усъвършенстваме като личности. И използваме инструментите на каменоделците, за да станем по-добри хора. А като сме по-добри хора, ще можем да помагаме повече на нашия съсед, на нашите братя, на обществото. Както вече казах, свободните зидари сме част от обществото, а не встрани от обществото. Впрочем, масонството в Ирландия е залегнало и в конституцията на страната от 1922 година. И масонството е изключено от категорията на тайните общества. В конституцията на Ирландия изрично е казано, че масонството не е тайна организация. Нашата конституция поставя извън закона тайните общества с изключение на масонството. А в сайта на Великата ложа на Ирландия сме публикували декларацията с нашите принципи. И ако една Велика ложа се придържа към тези принципи – те са 11, Великата ложа на Ирландия може да й предостави официално признание.– Защо църквата и режимите в държавите са оказвали натиск срещу съществуването на масонски ложи? Само в българската история имаме два периода, когато масонството е било забранявано – под натиска на фашистка Германия и впоследствие в периода на т.нар. социалистически режим.– През 1738 г. папа Климент XII издава була срещу масонството. Повечето църкви казват: „Не ставайте масони.“ Много от тоталитарните режими също са забранявали свободното зидарство, обяснявайки, че то иска да контролира хората. Това не е истина. Но понеже те не знаят много за нас, си представят най-лошото. Затова и ние публикуваме на уебсайта си нашите принципи, за да са пред всички и да са публично достояние. Как би могло да се твърди, че сме срещу религиите и вярата, когато едно от най-важните условия е масонът да вярва в Бог, следвайки своята религия? По-скоро подобни действия от страна на църквите и режимите са функция на незнание и непознаване на свободното зидарство.– Дори днес сме свидетели на антимасонска реторика – за нея впрочем четем в изследвания още от XVIII век в цяла Европа, но наблюдаваме подобни явления дори в страни членки на ЕС като Италия. България също не прави голямо изключение. Какво е обяснението ви?– Някои хора създават организации, които бегло напомнят масонството. Но те не се придържат към основните принципи на свободното зидарство, а подобни организации се създават по икономически или политически причини. Например, ложата „P2“ в Италия. Те се наричат масонска, но в действителност не са масонска ложа, а само копират. Никоя от Великите ложи не е признала тази организация. Никога Великите ложи на Англия, Ирландия или Шотландия не са я признавали.– Преди две години Томас Джаксън – живата легенда в масонството, както го бяхме анонсирали, ми бе казал в интервю, че благотворителността е сърцевина, но не сърцевината на масонството. Коя е сърцевината на вашето братство?– Сърцевината на свободното зидарство е да правим от добрите мъже още по-добри. И да живеят пълноценен и истински живот. Желанието ни да правим себе си по-добри, за да можем да помагаме на всички останали хора.– Може ли масонската философия за солидарност да повлияе върху гражданското общество в една държава или обратно – състоянието на обществото определя и развитието на масонството?– Очевидно е, че гражданското общество трябва да е водещо. Нашите действия като свободни зидари, начинът, по който живеем живота си, надяваме се, ни поставя на малко по-високо морално ниво. И хората да кажат – да, това е правилният начин, ние искаме да живеем така, да живеем по примера на свободните зидари.– Какви ценности вие,масоните, съхранявате и пренасяте във времето чрез братството си в епохата на информацията и конфликти в различни части на света?– Всичко, което правим, е да подтикваме към живот в честност и почтеност. Ако човек живее по правилата да е честен и почтен, всичко би следвало да добре. Ако хората не ни харесват, това е тяхно право. Но ние знаем, че живеем правилно и бидейки морални мъже в обществото.– Как решихте да станете масон?– Преди 40 години обядвах с мой приятел, от когото се възхищавам много. И той ме попита искам ли да вляза в една организация, да се занимавам с благотворителност. И тази благотворителност е насочена към хората, а не за лично облагодетелстване. Аз имам една много дълбока, вътрешна вяра във върховното същество. И казах – да. Никога не съм съжалил за това си решение. Най-хубаво в днешното време е хората да си помагат един на друг. Включително да дойда в България и да подкрепя моите братя от ОВЛБ – и това ми доставя удоволствие.– Успяхте ли да съберете впечатления от България?– Да, имах възможност да направя туристическа разходка, много ми харесва България и смятам да се върна тук отново.– Кога?– Зависи от вас (смее се).", "date": "2017.05.26", "title": " Великият майстор на Великата ложа на Ирландия Дъглас Грей пред „Труд“: Щастлив съм да подкрепяме българските си братя"}
{"url": "https://trud.bg/%d0%bf%d1%80%d0%b5%d0%b2%d0%be%d0%b7%d0%b2%d0%b0%d1%87%d0%b8%d1%82%d0%b5-%d0%b8%d0%b7%d0%bb%d0%b8%d0%b7%d0%b0%d1%82-%d0%bd%d0%b0-%d0%bf%d1%80%d0%be%d1%82%d0%b5%d1%81%d1%82-%d0%b7%d0%b0%d1%80%d0%b0/", "text": "Заради продължаващите проблеми по българските граници и постоянните опашки от камиони, от понеделник – 29 май, Съюзът на българските транспортни работници, подкрепен от Националното сдружение за международни превози, започва протест, заяви пред  Александър Стамболийски – заместник-председател на Съюза на българските транспортни работници.На 29-и май, в 10 часа, започваме на подхода за ГКПП „Кулата“ като мирен протест, но не изключваме възможността протестът да прерасне в други форми и да има затваряне на границата, тъй като напрежението ескалира постоянно и в момента има сериозни опашки на граничния пункт, товарните автомобили се редят постоянноказа СтамболийскиРешението за ефективни протести е взето след като двугодишните опити за преговори с контролните институции, базирани на границата, не са дали никакъв резултат, аргументират се от синдикалната организация, като изрично уточняват, че не оспорват необходимостта от завишен контрол с оглед сложната международна обстановка, но настояват за оптимизиране на работата на контролните пунктове.„Откакто се опитваме да водим диалог, институциите прехвърлят топката или към чужди страни, или към други вътрешни, техни ведомства, което за нас е недопустимо. Би трябвало някой да може да поеме отговорност за случващото се. Изцяло проблемът според нас е в нашите гранични власти – Агенция „Митници“, „Гранична полиция“ и НАП. В спешен порядък трябва да бъде направена по-добра организация на работа на граничните пунктове, тъй като в момента организацията на работа е меко казано смешна. Също така трябва да се въведе абсолютно пълно спазване на Споразумението от Шенген, за да се спазват и правата на шофьорите, които преминават порез граничните пунктове“, коментира още заместник-председателят на Съюза на българските транспортни работници.Според превозвачите не е необходимо митническият контрол и този на Националната агенция по приходите да бъдат на гишетата, където се проверяват документите, а извън тях. Сегашната практика противоречи на европейския принцип за свободно движение на хора, стоки и капитали.Стамболийски заяви категорично, че ако властите не проявят желание за водене на диалог, протестиращите ще блокират границите.", "date": "2017.05.26", "title": " Превозвачите излизат на протест заради проблемите по границите"}
{"url": "https://trud.bg/%d0%b2%d0%be%d0%b9%d0%bd%d0%b0-%d0%bf%d0%be-%d0%bf%d1%8a%d1%82%d0%b8%d1%89%d0%b0%d1%82%d0%b0-%d0%b8-%d0%b2%d0%be%d0%b9%d0%bd%d0%b0-%d0%bf%d0%be-%d1%82%d1%80%d0%be%d1%82%d0%be%d0%b0%d1%80%d0%b8%d1%82/", "text": "Преди две години и половина холандският експерт Рене Бостен, консултирал проектирането на велоалеи в столицата, разкритикува изпълнителите, че на хартия били представени едни планове, а на практика се получавало съвсем друго.Сега можем да успокоим експерта, че дори при перфектно изпълнение пак се получава нещо неочаквано.Преди половин година приключи цялостен ремонт на столичния бул. “Витоша” в отсечката между НДК и входа на Южния парк. Изградиха се перфектни според пешеходците велоалеи. А един педантичен велосипедист, следил с пристрастие строителството по булеварда и заснел всичките му етапи, в крайна сметка изразява задоволство от резултата:“Отстоянието от паркиращите коли е напълно достатъчно. Настилката е перфектна – такава трябва да е на всяка велоалея/лента. Пространството е абсолютно достатъчно за безопасно преминаване. Светофарите се активират с копчета за велосипедисти.” Приложил е и графика, която в частта си “конфликти с пешеходци” представя минимален резултат.Тези данни вероятно са извлечени непосредствено след като обектът е почнал да функционира.Няколко месеца по-късно велосипедистите отново са по тротоарите и настъпилото за кратко спокойствие за пешеходеца отново е нарушено.На тротоара в посока, обратна на маркираната със стрелки по велоалеята, карат успоредно една на друга с безочлива бързина две хлапачки с развети коси. Минувачка, мъкнеща пазарски торби, рипва и им извиква: “Момичета, имате си алея, защо карате тук?”“За да можеш много да знаеш!”, ядно кресва едната, без да се извръща.По-възпитани велосипедистчета на същата възраст обясняват, че отново подкарали по тротоарите, понеже велоалеите се използвали от мотористи, които, за да избягват маневрите между автомобили, се святкали по велотрасетата и велосипедистите се страхували от тях.А отделни яки индивиди с непукистки вид си карат на общо основание в зигзаг сред пешеходците и окото им не мигва. И пак да напомним, че в този участък съоръженията са съобразени с изискванията. За разлика от други части на София, за които столичният зам.-кмет по транспорта Евгени Крусев признава, че ако е на колело, би ги избягвал. Заяви го на кръгла маса, организирана от омбудсмана Мая Манолова на тема “Безопасността на велосипедистите по пътищата”.От КАТ пък обобщават, че според действащото засега законодателство на практика мнозинството велосипедисти карат в нарушение. Примерно, ако няма алея за тях, по закон те трябва да се движат вдясно, в близост до бордюра. Но тъй като бордюрите са задръстени от паркирани автомобили, те карат в принудително нарушение и като заплаха за пешеходеца.Пешеходецът от своя страна също е нарушител – къде принудително (преминавайки на автомобилното платно, понеже паркираните коли са окупирали целия тротоар или строежи са опънали сигнални ленти за непроходимост), къде по своя воля – от глупаво безразсъдство. Подобно на случая с неизползваните велоалеи по същия начин стои въпросът с подлезите и пешеходните пътеки. Подлезът е под краката му, но той ще се изтъпани на шосето и ще препуска между колите като на гигантски слалом.Има и пешеходци, за които пешеходната пътека е излишна декорация. До 20 крачки от нея си цепи по платното и на гневните клаксони, внезапни спирачки и псувни реагира с нищо невдяващ идиотски поглед. Такива едни неосъзнати самоубийци търчат даже по свръхнатоварените с автомобилно движение артерии, че даже и по магистралите.Колкото до пешеходните пътеки, към които след няколкото трагични инциденти шофьорите са значително по-внимателни, но пък и те с право се дразнят, че те не са местата, където минувачът да се влачи и да поспира, понеже води “неотложен” разговор по джиесема си.Имаше навремето една чудесна карикатура на тема “Пешеходците през погледа на шофьорите” и обратното – “Шофьорите през погледа на пешеходците”.Пешеходците са изобразени като добичета – свиня на токчета с бебе в количка, две овце вървят под ръка, патици се клатят в колона една подир друга, коза и пръч крачат прегърнати и пр.Пешеходецът от своя страна виждат зад волана хищническа фауна – озъбен вълк, крокодил с отворена паст, змия с раздвоен език, тигър с пиратска превръзка на окото.Изобщо враждата между отделните групи, които участват в движението, се води открай време у нас. И тя няма изгледи да приключи. Бъркотевицата, алогичното поведение според проф. Валери Стефанов се дължи на това, че “България е страна в манталитетен упадък… Демокрацията е политически формат, създаден за мислещи народи, а не за оглупяващи популации…”И когато всички враждуващи страни вкупом се нахвърлят върху законодателството, какъвто им е навикът, следва да бъдат запитани: “Ако го променим, ще го спазвате ли?” Велосипедисти и пешеходци в сблъсъкМедиите организират периодично активни кампании срещу безразсъдното поведение на шофьорите на автомобили, за да спаднат катастрофите и жертвите по пътищата. Време е такива кампании да се провеждат и за безопасното поведение на велосипедисти и пешеходци, чиято ниска култура също не е безопасна.", "date": "2017.05.26", "title": " Война по пътищата и война по тротоарите"}
{"url": "https://trud.bg/%d0%b1%d0%be%d0%b6%d0%b8%d0%b4%d0%b0%d1%80-%d0%b4%d0%b8%d0%bc%d0%b8%d1%82%d1%80%d0%be%d0%b2-%d0%bd%d1%8f%d0%bc%d0%b0-%d0%b3%d0%b5%d0%be%d0%bf%d0%be%d0%bb%d0%b8%d1%82%d0%b8%d1%87%d0%b5%d1%81%d0%ba/", "text": "„Няма геополитическо послание в думите на Владимир Путин за кирилицата”. Това каза директорът на НИМ Божидар Димитров пред .Руският президент заяви навръх 24 май, че .„Това е точна реплика. Ако беше казал, че е дошла от Македония щяха да се обидят и България и Гърция, затова е избрал безличното „македонската земя”, позволява различни тълкувания”, каза още Димитров.Според Александър Йорданов, бивш наш посланик в Македония, това е провокация.„Путин изрече поредната си глупост. Това е една провокация. За мен големият въпрос е защо ако толкова много братята македонци ценят Кирил и Методий, ценят 24 май и буквите, защо техният президент на този ден не си стои в държавата, дала азбуката, ами търчи в Москва да прави срещи с Путин”, каза още Йорданов.„Това беше удобен повод едно късо и кратко изявление да бъде обърнато с хастара наопаки”, смята Божидар Димитров.Йорданов смята, че политиката на Русия в последните години води до дестабилизиране на ситуацията в Македония.„Изказването на Владимир Путин, срещата им с Георге Иванов е опит за продължаване на дестабилизацията в Македония, затова изказването работи срещу интересите и на българския народ, и на Македония”, каза още Йорданов.", "date": "2017.05.26", "title": " Божидар Димитров: Няма геополитическо послание в думите на Путин"}
{"url": "https://trud.bg/%d0%b4%d0%be%d0%bd%d0%b0%d0%bb%d0%b4-%d1%82%d1%80%d1%8a%d0%bc%d0%bf-%d0%b2%d1%81%d0%b5-%d0%be%d1%89%d0%b5-%d0%bd%d0%b5-%d0%b5-%d1%80%d0%b5%d1%88%d0%b8%d0%bb-%d0%b7%d0%b0-%d1%81%d0%b0%d0%bd%d0%ba%d1%86/", "text": "Президентът на САЩ Доналд Тръмп все още не е решил каква е позицията му за санкциите, наложени от Америка и Европа, на Русия. Това заяви директорът на американския Национален икономически съвет Гари Кон, който придружава Тръмп на срещата на Г-7 в Италия, предаде ТАСС.Отношенията между Запада и Русия ще бъдат една от обсъжданите теми в италианския град Таормина. Въпросът за санкциите е бил повдигнат и по време на срещата на върха на НАТО в Брюксел вчера.", "date": "2017.05.26", "title": " Доналд Тръмп все още не е решил за санкциите срещу Русия"}
{"url": "https://trud.bg/%d0%bc%d0%b0%d1%80%d0%ba-%d0%b7%d1%83%d0%ba%d1%8a%d1%80%d0%b1%d1%8a%d1%80%d0%b3-%d1%81%d0%b5-%d0%b4%d0%b8%d0%bf%d0%bb%d0%be%d0%bc%d0%b8%d1%80%d0%b0/", "text": "Основателят на социалната мрежа фейсбук се върна в Харвард, за да получи дипломата си, 12 години след като напусна университета. По време на тържествена церемония в престижния университет той получи степен доктор по право.В своя фейсбук профил Зукърбърг публикува снимка с майка си и написа: „Мамо, винаги съм ти казвал, че ще се върна, за да си взема дипломата”.33-годишният Зукърбърг, който е на пето място по богатство в света с 62,3 млрд. долара, напусна висшето училище през 2004 г., за да се посвети на разрастването на компанията си.По време на 366-ата церемония по дипломиране той направи обръщение към студентите и ги призова да търсят своята роля в живота и да се посвещават на глобални цели в помощ на човечеството.Зукърбърг спомена и съпругата си Присила, която беше в публиката. Той заяви, че най-хубавото нещо, което му се е случвало в университета, е да я срещне.", "date": "2017.05.26", "title": " Марк Зукърбърг се дипломира"}
{"url": "https://trud.bg/%d0%b2%d0%b0%d0%bb%d0%b5%d0%bd%d1%82%d0%b8%d0%bd-%d1%80%d0%b0%d0%b4%d0%b5%d0%b2-%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b8-%d1%81%d0%b0-%d0%b4%d0%b2%d0%b0%d0%bc%d0%b0-%d0%b3%d1%80%d0%b0/", "text": "Вече има двама задържани гранични полицаи, работили на Летище „София“, които са били участници. Това каза пред журналисти в Народното събрание министърът на вътрешните работи Валентин Радев по повод  по линия на нелегалната миграция.„Двама са каналджиите и двама са тези, които е трябвало да бъдат прехвърлени“, обясни той.„При обиските е намерена голяма сума пари, обиски се правят и в момента“, посочи министърът и уточни, че около 11.30- 12.00 днес прокуратурата ще даде повече информация за акцията на брифинг.„Операцията се ръководи от Специализираната прокуратура, включени са и експерти от ДАНС, СДВР и вътрешния отдел на МВР“, коментира Валентин Радев. „Всички, които са замесени ще бъдат докрай намерени, ако не са тук ще бъдат издирени, и ще понесат отговорността спрямо закона“, каза още той.", "date": "2017.05.26", "title": " Валентин Радев: Задържани са двама гранични полицаи при спецакцията в София"}
{"url": "https://trud.bg/%d1%82%d0%b5%d1%80%d0%b5%d0%b7%d0%b0-%d0%bc%d0%b5%d0%b9-%d0%b4%d0%b5%d0%b9%d1%81%d1%82%d0%b2%d0%b0%d0%bb%d0%b0-%d0%bd%d0%b5%d0%b7%d0%b0%d0%ba%d0%be%d0%bd%d0%bd%d0%be-%d0%bf%d0%be-%d0%be%d1%82%d0%bd/", "text": "С единодушно решение в четвъртък Апелативният съд на Великобритания се произнесе, че премиерът Тереза Мей, в качеството си на вътрешен министър, е действала незаконно по отношение на бежанци, блокирани в една от двете нейни военновъздушни база в Кипър от 1998 г. досега. Решението слага край на продължаващата повече от 18 години драма, съобщава .Ищци по делото са 6 семейства, които са част от група от 75 бежанци от Ирак, Судан, Етиопия и Сирия, спасени от водите на Средиземно море през октомври 1998 г. Оттогава те живеят в неблагоприятни условия във временни постройки на територията на суверенната британска военно-въздушна база „Декелия“ в Кипър, попадайки в „правен вакуум“.Правителството на Обединеното кралство последователно отрича правна отговорност за тези семейства. С решение от ноември 2014 г. тогавашният вътрешен министър Тереза Мей им отказва достъп до Великобритания, като заявява, че международната конвенция за бежанците не се прилага в случая на британските суверенни бази. Апелативният съд разпореди, че тя се прилага и настоящият вътрешен министър спешно трябва да преразгледа отказа за достъп до страната.Спорът между Кипър и Великобритания коя от двете страни трябва да поеме отговорност за бежанците, попаднали на територията на британските бази, и къде те трябва да поискат убежище, възникна и през октомври 2015 г. Тогава над 100 сирийци и палестинци бяха спасени край бреговете на Кипър в района на британската военно-въздушна база „Акротири“ и настанени в базата „Декелия“. След близо месец много от тях поискаха убежище в Кипър след ултиматум от Великобритания, че в противен случай ще бъдат депортирани обратно в Ливан, откъдето идват.", "date": "2017.05.26", "title": " Тереза Мей действала незаконно по отношение на бежанци"}
{"url": "https://trud.bg/%d0%bf%d0%be%d1%87%d0%b8%d0%bd%d0%b0-%d0%b4%d0%b8%d0%b7%d0%b0%d0%b9%d0%bd%d0%b5%d1%80%d0%ba%d0%b0%d1%82%d0%b0-%d0%bb%d0%b0%d1%83%d1%80%d0%b0-%d0%b1%d0%b8%d0%b0%d0%b4%d0%b6%d0%be%d1%82%d0%b8/", "text": "Италианският дизайнер Лаура Биаджоти почина на 73-годишна възраст в римска болница, предаде ТАСС.Дизайнерката се почувствала зле в сряда вечерта и я приели в болница със сърдечен удар.Лаура Биаджоти е родена на 4 август 1943 г. Започва кариерата си през 60-те години на миналия век, продължавайки делото на своята майка Делия Биаджоти. През 1972 г. дебютира със собствена колекция.Тя е първият западен модист с ревю в комунистически Китай през 1988 и в Москва през 1995 г. Освен висока мода тя създава прет-а-порте и линия парфюми.Световните медии я наричаха „кралицата на кашмира“.", "date": "2017.05.26", "title": " Почина дизайнерката Лаура Биаджоти"}
{"url": "https://trud.bg/%d0%bf%d0%be-%d0%ba%d1%80%d0%be%d1%82%d0%ba%d0%be-%d1%81-%d0%bf%d1%83%d1%82%d0%b8%d0%bd/", "text": "Империите не казват нищо напразно, никога. А слънцето им огрява само народите, които са се научили да разбират казаното. Така е от хиляди години и на Изток, и на Запад.Затова първенците на народите са длъжни, когато империите говорят, първо да си отварят ушите и после устата. Същото се отнася и за публицистите на народите, но при повечето от тях е трудно поради постоянното им състояние на мисловен онанизъм.И така – Путин казва „писмеността е дошла при нас от македонската земя”- абсолютен исторически факт. И ако споменатите по-горе си бяха отворили първо ушите вместо устата, щяха да чуят, че империята казва „македонската земя” , което, екстраполирано върху административно-политическото състояние на Балканите по онова време, означава „България”.Сиреч, казаното в имперска стилистика е признание за скъпата ни татковина като рождена люлка на славянската писменост.Та си мисля – по-кротко с Путин, майстори.", "date": "2017.05.26", "title": " По-кротко с Путин"}
{"url": "https://trud.bg/%d0%b1%d0%b8%d1%81%d0%b5%d1%80-%d0%bf%d0%b5%d1%82%d0%ba%d0%be%d0%b2-%d1%81%d0%bc%d1%8f%d0%bd%d0%b0-%d0%bd%d0%b0-%d0%bc%d0%b5%d1%81%d1%82%d0%b0%d1%82%d0%b0/", "text": "Бившият управител на НОИ Бисер Петков бе избран за социален министър и на него се падна честта да изиграе ролята на доброто ченге в реализирането на предизборните обещания на управляващите за ръст на минималната пенсия. Въпреки че повечето политици казват, че „това е човекът“ за социалната система, ще е любопитно дали министерският стол ще е по-удобен от този, на който стоеше през последните години.В разгара на лято 2016 Бисер Петков бе преизбран единодушно от Народното събрание за управител на НОИ, преди депутатите да излязат във ваканция. Още тогава, търсейки мнения за Петков, получихме съмнително единодушие колко добър експерт и ръководител е и от управляващи, и от опозиция.Задължителната биографична справка за Бисер Петков започва така – роден е в Монтана. Като студент завършва специалността “Икономика и организация на вътрешната търговия” в УНСС, има редица специализации и обучения, сред които „Икономика на предприятието” във Виенския университет, Австрия, „Публични финанси” в Университета на Лестър, Англия, както и краткосрочни специализации, организирани от Института на Световната банка по въпроси на пенсионната реформа. Доктор е по икономика. Още през 2003 г. е избран от Народното събрание за заместник-председател на Комисията за финансов надзор, ръководещ управление „Осигурителен надзор”, като заема този пост до 2009 година. В CV-то му има над 30 научни публикации, в т.ч. учебници и монографии.За добро или не първата промяна, която долавяме в поведението на Петков при смяна на местата от НОИ в социалното министерство, е медийното му присъствие. Ако през 2016-а той имаше няколко интервюта за цялата година, а „Труд” го чакаше месеци наред за мнение, от началото на месеца експертизата на Петков се лее отвсякъде – сутрешни блокове, радиа, интернет агенции. Дали така повелява традицията, не знаем, само отчитаме факта, че преди година негови близки ни обясняваха, че „много-много не обича да говори по медиите”.Едва отворил вратата на кабинета в министерството, социалните проблеми влязоха при него без да почукат, камо ли да изчакат ред. Самият Петков е в неизгодната позиция да изпълнява воля, която май самият той не е убеден, че е правилна най-вече от гледна точка на справедливостта в социалната система, още повече за доверието в нея. Обяви с усмивка, че с пpeдвидeнитe yвeличeния нa минимaлнaтa пeнcия зa ocигypитeлeн cтaж и възpacт нa 180 лв. oт 1 юли и нa 200 лв. oт 1 oктoмвpи 2017 г. пeнcиитe нa oкoлo 800 000 пeнcиoнepи щe ce пoвишaт, но преди да бъде министър, Петков не даваше вид да е от хората, които подкрепя политиката по доходите да се решава в екстремни политически времена между екстремно малко социални експерти и без обществени дискусии. Сега Пeткoв признава, че пpeдвидeният pъcт щe дoвeдe дo нapacтвaнe нa инвaлиднитe и нacлeдcтвeнитe пeнcии, зaщoтo тexният paзмep e oбвъpзaн c минимaлнaтa пeнcия зa cтaж и възpacт.На фона на всичко това на Петков и управляващи, и опозиция възлагат надежди най-накрая да направи прословутата реформа по промяна на модела на експертизата на работоспособност в страната и да изолира далаверите с ТЕЛК, които през последните години са доста доходоносни.„Имa paзpaбoтeнa кoнцeпция, пoлyчeни ca cтaнoвищa oт нaциoнaлнo пpeдcтaвитeлнитe opгaнизaции нa xopaтa c yвpeждaния, нa пpeдcтaвитeлитe нa TEЛK-oвитe кoмиcии. Пpeдcтoи oтнoвo дa ce нaпpaвят paзгoвopи, oбcъждaния, мaкap чe вeчe пoзициитe ca яcни, и дa ce въpви към cъoтвeтнo пpиeмaнe нa oкoнчaтeлнa кoнцeпция, нa бaзa нa кoятo дa ce пoдгoтвят нeoбxoдимитe нopмaтивни пpoмeни“, казва Петков.Неговият предшественик Зорница Русинова, както и предишният Ивайло Калфин така и не успяха да създадат нужния диалог между държава, синдикати и работодатели, които от години се дърпат по темата минимална работна заплата. Впрочем скоро в дискусията официално се намеси и Върховният административен съд, а когато социалният диалог води до съда, работата не е на добре.Че министерският стол на Петков е опасно горещ, е без съмнение, шансът му е да използва визионерските си умения, без да се изгори. Тези, благодарение на които само за няколко години успя да промени обществения облик на НОИ от институция, която използваше дискети, до предлагане на електронни услуги, които по-възрастните трудно произнасят без грешка. Ски, джаз и икономическа литератураМалко спорт, малко джаз, малко икономическа литература и колкото може повече семейство. Така изглежда свободната програма на Бисер Петков извън работата.“Затънал съм в дългове към свободното време. Длъжник съм и на семейството си и се опитвам да компенсирам с всяка свободна минута”, призна той пред “Труд” преди време. Запален скиор и родолюбец е – обича да се връща в родната Монтана, където живеят голяма част от близките му. За негоИзключителен професионалистПетков е едно от най-добрите попълнения в новия кабинет. Изключителен професионалист. Работили сме заедно, когато беше председател на НОИ. Той е експерт, който дълги години се занимава в пенсионноосигурителната система. Първото предизвикателство пред неговия мандат е желанието и популистките виждания на определени хора от новото правителството да се увеличи минималната пенсия и по този начин да се смесят две системи на социалната сигурност – осигуряване със социалното подпомагане. Подготвен човек, добър министерски изборЕдин много добър министерски избор и може би най-подготвеният човек, който е бил и от двете страни на пенсионното осигуряване. Познава добре работата на частните фондове като зам.-председател на Комисията за финансов надзор, немалко години бе начело и на Националния осигурителен институт, където работата му се оценява положително. Бисер Петков много добре знае какви са проблемите на социалната система, дано да има подкрепата на други институции, за да успее да преодолее възможно най-голяма част от тях. Не смятам, че може да реши проблемите в социалната политикаРешаването на проблеми като дефицита на НОИ и нуждата от въвеждане на нова уредба за инвалидните пенсии не са по силите само на министъра на труда и социалната политика. Назначаването на Бисер Петков за социален министър е добро попадение, защото той е професионалист и в трудни за НОИ години е успял да преведе института през много препятствия, но не смятам, че той ще успее да реши проблемите в социалната политика. Опасявам се, че „Борисов 3” няма да направи никакви реформи независимо от експертизата на Бисер Петков.", "date": "2017.05.26", "title": " Бисер Петков – Смяна на местата"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba-%d0%bc%d0%b8%d0%bd%d0%b0-%d1%81%d1%80%d0%b5%d1%89%d0%b0%d1%82%d0%b0-%d0%bd%d0%b0-%d0%bb%d0%b8%d0%b4%d0%b5%d1%80%d0%b8%d1%82%d0%b5-%d0%bd%d0%b0-%d0%bd/", "text": "Най-кратката за последните десетина години среща на високо равнище на НАТО се състоя вчера в Брюксел.Лидерите от Алианса обсъдиха по-активното му включване в борбата с тероризма. Те взеха решение под командването на САЩ.Беше прието и решението за изготвяне на ежегодни национални планове от страните на Алианса за изпълнението на целта за постигане на разходи за отбрана, равни на два процента от техния БВП до 2024 година, както и това за създаване на антитерористичен център за обмен на информация.На срещата България бе представена от президента Румен Радев, който води делегацията. В нея бяха включени и външният и военният министър – Екатерина Захариева и Красимир Каракачанов.", "date": "2017.05.26", "title": " Вижте как премина срещата на лидерите на НАТО в Брюксел (СНИМКИ)"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d1%82%d1%8a%d1%80%d0%bd%d0%be%d0%b2%d0%be-%d0%bf%d0%be%d0%b4%d0%ba%d1%80%d0%b5%d0%bf%d0%b8-%d1%83%d1%87%d0%b5%d0%bd%d0%b8%d1%87%d0%b5%d1%81%d0%ba/", "text": "Кметът на Велико Търново Даниел Панов подкрепи нов филмов проект за старопрестолния град. Любителската продукция е дело на екип от ученици от клуб „Виктория” към СУ „Вела Благоева”, с ръководител Ивелина Климентинова. Младите хора представиха видеото за Старата столица на Даниел Панов, който го оцени като много перспективно.Късометражният филм е сниман в продължение на два месеца. С него учениците участват в национално състезание „Изгряващи звезди”, което се провежда с подкрепата на неправителствената организация за млади предприемачи Junior Achievement.Даниел Панов пожела успех на младите творци в надпреварата и изрази увереност, че те ще я спечелят. Той предложи на учениците да обогатят филма с още кадри, представящи по атрактивен начин както историята и културата във Велико Търново, така и съвременния живот. Със съдействието на Даниел Панов учениците ще получат свободен достъп за заснемане на кадри в избрани от тях музейни обекти, както и за последващото популяризиране на продукцията.", "date": "2017.05.26", "title": " Кметът на Търново  подкрепи ученически филмов проект за старата столица"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%be%d0%b1%d1%89%d0%b5%d1%81%d1%82%d0%b2%d0%be%d1%82%d0%be-%d0%be%d1%87%d0%b0%d0%ba%d0%b2%d0%b0-%d0%be%d1%82-%d1%81%d1%8a%d0%b4%d0%b8%d0%b8%d1%82%d0%b5/", "text": "Обществото очаква от съдиите и прокурорите бързи съдебни процеси и справедливост. Това са най-интелигентните хора. Те трябва да направят така, че да работят по най-добрия начин в полза на обществото, каза премиерът Бойко Борисов по време на инспекция в нова сграда на Софийски районен съд заедно с министъра на правосъдието Цецка Цачева и члена на ВСС Пламен Узунов, предаде .Не говоря по темата, тръгнете ли да говорите всеки ден за това, няма да се получи, отговори Борисов на въпрос знае ли, че  преди парламентарните избори.Премиерът отново изтъкна, че има , но подчерта, че не е визирал никого. Поканих Лозан Панов днес, но го няма, отбеляза премиерът.Новата сграда на Софийски районен съд се очаква да бъде въведена в експлоатация през септември.Ще купуваме изтребители, когато сме готови. Тази армия само от изтребители ли се състои, попита Борисов в отговор на въпрос по темата.Преди година Радев каза, че МиГ-овете трябва се ремонтират, за да могат да летят до 2028 година. Затова одържавихме „Авионамс“. Това са милиони, добави Борисов. Военният министър още не ми е обяснил как само за месец избраха „Грипен“-ите. Не съм чул Радев да говори за пенсии. Сухопътните войски са в окаяно състояние, адмиралите ми казват, че нямаме кораби.По думите на премиера, би било правилно всички заинтересовани страни да се съберат, да се каже с какви пари се разполага до 2023 година и в какво трябва да се вложат.Трябват милиарди за военните – откъде да ги вземем, попита Борисов. Самолетът не е най-важното в една армия. Трябва така да се планират парите, че всичко да е модернизирано до 2023 година. Самолетите трябва да са последни, каза още премиерът. ", "date": "2017.05.26", "title": " Борисов: Обществото очаква от съдиите и прокурорите бързи съдебни процеси и справедливост"}
{"url": "https://trud.bg/50-%d0%b5%d0%ba%d1%81%d0%bf%d0%b5%d1%80%d1%82%d0%b8-%d0%b4%d0%b8%d1%81%d0%ba%d1%83%d1%82%d0%b8%d1%80%d0%b0%d1%82-%d0%b2-%d0%b5%d0%bb%d0%b5%d0%bd%d0%b0-%d1%80%d0%b0%d0%b7%d0%b2%d0%b8%d1%82%d0%b8%d0%b5/", "text": "Третата национална конференция по културен и религиозен туризъм с основна тема „Опознай културното наследство на България“ се провежда в Елена. Във форума участват близо 50 експерти от министерства, общини, музеи и в туристическия бранш. Тридневната проява се организира от Програмата „България ви очаква“ с директор Весела Цолова със съдействието на Министерството на културата, Община Елена, Комисията за защита на потребителите, Великотърновския университет и Музея на Възраждането в Елена.„За първи път националната конференция се провежда извън столицата и община Елена благодари за оказаното доверие. Културният и религиозният туризъм са важна част от нашия туристически продукт и има какво да покажем на своите гости. Тук ще усетите неповторимата атмосфера на един град богат с култура, духовни ценности и неповторима природа. Разказвайте за хубостите и гостоприемството на Елена и доведете нови приятели тук“, заяви пред участниците в конференцията нейният домакин и кмет на Елена инж. Дилян Млъзев. Поздравителен адрес до организаторите и участниците във форума изпрати зам.-министърът на културата Амелия Гешева, която високо оценява усилията им да бъдат обменени мнения и добри практики между доказали се професионалисти в сферата на туризма и опазването на културното наследство. Първата сесия на конференцията започна с представянето от експерта в МК Атанас Манолов на програма „Предприемачество в областта на културата, културното наследство и културното сътрудничество, финансирана от финансовия механизъм на ЕПП за периода 2014-2020 г. За новите предизвикателства пред обучението по културен туризъм във ВТУ говори зам.деканът на Историческия факултет доц. д-р Димитър Симеонов, а за подкрепата за регионалния туризъм по ОП „Региони в растеж“ 2014-2020 Тоня Сакарова от МРРБ. След сесията община Елена организира дегустация на местни вина и деликатеси с любезното съдействие на винарната в Марян, Владислав Велев, БиСиСи „Хандел“ и комбинат „Горски свят“. В петък дискусията продължи с представяне на политики за обучение и заетост, насочени към туристическия бранш, запознаване с духовните туристически обекти в Еленския балкан и възможностите на община Костенец като история, традиции и релакс. Обсъдени бяха качеството на предлагането на туристическите услуги. За участниците в конференцията домакините са организирали опознавателн тур с посещение на село Раювци с мемориалния комплекс „Вълчан войвода и Българският стоунхендж“.Официалната вечеря от кмета на Елена ще бъде в ресторант „Тихия кът“ с връчване на грамоти на участниците и с фолклорна програма „Из България“.Четвъртата сесия на конференцията е в събота и е посветена изцяло на религиозния туризъм с неподозиран потенциал за развитие. Община Асеновград ще представи възможностите си за развитието на поклонническия туризъм, ще бъдат показани и туристически маршрути за международен културен и религиозен туризъм. Снимки-Община Елена", "date": "2017.05.26", "title": " 50 експерти дискутират в Елена развитието на културния и религиозен туризъм"}
{"url": "https://trud.bg/%d0%b3%d0%bb%d0%b0%d0%b2%d0%bd%d0%b8%d1%8f%d1%82-%d0%bf%d1%80%d0%be%d0%ba%d1%83%d1%80%d0%be%d1%80-%d1%81%d0%be%d1%82%d0%b8%d1%80-%d1%86%d0%b0%d1%86%d0%b0%d1%80%d0%be%d0%b2-%d0%b8%d0%bc%d0%b0-%d1%88/", "text": "Има задържани са шестима души. Двама  са гранични полицаи. Други двама са организатори на канала, чужди граждани, които пребивават у нас повече от 10 години. Останалите двама са лица, които са се възползвали от този канал. Това обяви пред журналисти главният прокурор Сотир Цацаров във връзка с акцията на Летище „София“, която се провежда по линия на нелегалната миграция.„На практика става дума за трафик на чужденци – лица, които пристигат от различни дестинации. Например, последният който е задържан, е от Кипър. Пристига на Летище „София“ с нередовни документи и е пропуснат въпреки нередовните документи от съответните гранични полицаи. Таксата, ако мога така да се изразя, за преминаване на чужденец (влезлият е гражданин на Бангладеш, организаторите също са съпричастни към тази страна) е в размер на 5 000 евро на човек. Таксата, която един граничен полицай е следвало да получи, е в размер на 4 000 лева”, обясни Цацаров.По думите работено е доста старателно и в малко по-тежки условия. Аерогарата не е пространство, в което е възможно да се осъществява наблюдение и всякакви други начини за наблюдение, чрез които престъпленията могат да се документират. „Но благодаря и на ГДБОП и на Специализирана прокуратура, МВР. За първи път е на лице канал за трафик на чужденци през аерогара”, каза още Сотир Цацаров.Главният архитект на община Асеновград е обвинен в искане на подкуп, както и в получаване на такъв, съобщи още  главният прокурор. „Обвинен е в длъжностно присвояване и кметът на общината. Обвинени са в помагачество към длъжностно присвояване няколко собственици на търговски фирми. Акцията е на Окръжна прокуратура-Пловдив. Подкупът е в размер на около 8000 лв.“, коментира Цацаров.По думите му работата на Окръжна прокуратура-Пловдив е много добра. „От особено значение е длъжностното присвояване, защото там се касае за една много специфична сметоизвозваща дейност, а именно почистване на шахти в града, за които е симулирана обществена поръчка. Разбира се, тя е победител, само че дейност не е извършвана, но плащане е осъществено“, каза още главният прокурор.", "date": "2017.05.26", "title": " Главният прокурор Сотир Цацаров: Шестима са задържани на летище София,  5000 лв. струвало преминаването на чужденец\t\t\t"}
{"url": "https://trud.bg/29-%d0%ba%d1%8e%d1%80%d0%b4%d1%81%d0%ba%d0%b8-%d0%b1%d0%be%d0%b9%d1%86%d0%b8-%d1%83%d0%b1%d0%b8%d1%82%d0%b8-%d0%bf%d1%80%d0%b8-%d1%81%d0%b1%d0%bb%d1%8a%d1%81%d1%8a%d0%ba-%d1%81-%d1%82%d1%83%d1%80/", "text": "Турски военни части са убили 29 бойци от Кюрдската работническа партия по време на операция в Източна Турция, съобщава „Ройтерс“.Изявление на турската армия гласи, че в стълкновението също така са загинали трима военни и един частен охранител. Двете групи са се сблъскали в планината Тендюрек, близо до границата с Иран.Кръвопролитията във военните действия между турската армия и поддръжниците на Кюрдската работническа партия ескалират особено силно от 2015 г. насам. Общата бройка на убитите от началото на конфликта през 1984 г. е 40 000, повечето от които кюрди. ", "date": "2017.05.26", "title": " 29 кюрдски бойци убити при сблъсък с турски военни части"}
{"url": "https://trud.bg/18-%d0%b3%d0%be%d0%b4%d0%b8%d1%88%d0%bd%d0%b8-%d0%bc%d0%be%d0%bc%d1%87%d0%b5%d1%82%d0%b0-%d0%b7%d0%b0%d0%b3%d0%b8%d0%bd%d0%b0%d1%85%d0%b0-%d0%bf%d1%80%d0%b8-%d0%ba%d0%b0%d1%82%d0%b0%d1%81%d1%82%d1%80/", "text": "Две 18-годишни момчета загинаха снощи при тежка катастрофа край Стара Загора, съобщи .  Единият от тях е Мартин Ковачев, състезател на юношеската школа на „Берое“ и национал.Младежите са пътували с лека кола в посока старозагорското село Богомилово.В района на Бетоновия възел шофьорът на автомобила предприема изпреварване, колата навлиза в насрещното движение и се удря челно в тежкотоварен камион.Заради инцидента временно беше ограничено движението в двете посоки на пътя Стара Загора – село Богомилово.От футболен клуб „Берое“ изказаха съболезнования към семейството, близките и приятелите на Мартин Ковачев. ", "date": "2017.05.26", "title": " 18-годишни момчета загинаха при катастрофа край Стара Загора\t\t\t"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d0%b3%d0%be%d1%80%d0%bd%d0%be%d0%be%d1%80%d1%8f%d1%85%d0%be%d0%b2%d1%87%d0%b0%d0%bd%d0%b8%d0%bd-%d0%be%d1%82%d0%b3%d0%bb%d0%b5%d0%b6%d0%b4/", "text": "Криминалисти от Горна Оряховица са иззели от частен дом 7 саксии канабис.При извършена проверка в четвъртък в жилището на 31-годишния А. М. от железничарския град са установени и иззети саксиите, в които било засято растение от рода на конопа. Мъжът е задържан за срок до 24 часа по Закона за МВР. По случая е започнато досъдебно производство.", "date": "2017.05.26", "title": " Арестуваха горнооряховчанин, отглеждал канабис в саксии"}
{"url": "https://trud.bg/%d0%b3%d0%be%d1%80%d1%81%d0%ba%d0%b8-%d0%b8%d0%b7%d0%b2%d1%8a%d1%80%d1%88%d0%b8%d0%bb%d0%b8-%d0%bd%d0%b0%d0%b4-160-%d0%bf%d1%80%d0%be%d0%b2%d0%b5%d1%80%d0%ba%d0%b8-%d0%b7%d0%b0-%d0%b4%d0%b2%d0%b5/", "text": "Повече от 160 проверки са извършили служители на Северноцентралното държавно предприятие и териториалните му поделения през двуседмичния период от 8 до 21 май.Установени са общо 19,26 пл. куб.м. незаконно добита дървесина. Задържани са лек автомобил и бензиномонорен трион.Съставени са пет констативни протокола срещу неизвестен извършител, както и 10 акта по Закона за горите, които са предадени по компетентност за издаване на наказателни постановления на нарушителите.", "date": "2017.05.26", "title": " Горски извършили над 160 проверки за две седмици"}
{"url": "https://trud.bg/%d0%b4%d0%b5%d0%bf%d1%83%d1%82%d0%b0%d1%82%d1%8a%d1%82-%d0%be%d1%82-%d0%b3%d0%b5%d1%80%d0%b1-%d0%b8%d0%bd%d0%b6-%d0%ba%d0%bb%d0%b0%d0%b2%d0%b4%d0%b8%d1%8f-%d0%b3%d0%b0%d0%bd%d1%87%d0%b5%d0%b2%d0%b0/", "text": "Доклад за миналогодишната дейност на Комисията за отнемане на незаконно придобито имущество прие тази седмица Народното събрание. Това  съобщи народният представител от ГЕРБ от Великотърновския регион  инж. Клавдия Ганчева. През миналата година са влезли в сила 31 съдебни решения за отнемане на имущество, придобито от престъпна дейност, на обща стойност 16 874 435 лв. При управлението на кабинета „Борисов 2“ и въз основа на направени от 43 Народно събрание промени в законодателството,през 2016 г. Комисията е отнела и незаконно имущество за 1 899 849 лв. Така общата стойност на отнетото имущество в полза на държавата е над 18,7 млн лв. По думите на народния представител инж. Клавдия Ганчева, рекорд се очаква да има и през настоящата година. Само от януари до момента Комисията е отнела имущество за 14 милиона лева. „В парламента бе повдигнат и въпрос, по който ще протече дискусия, дали е необходимо създаването на нова агенция, която да се занимава с управлението на отнетото имущество”, съобщи още инж. Клавдия Ганчева.", "date": "2017.05.26", "title": " Депутатът от ГЕРБ инж. Клавдия Ганчева: Незаконно имущество за над 18,7 млн. лв е отнето за година"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80%d1%8a%d1%82-%d0%bd%d0%b0-%d1%82%d1%80%d0%b0%d0%bd%d1%81%d0%bf%d0%be%d1%80%d1%82%d0%b0-%d0%bd%d0%b0-%d1%83%d0%bd%d0%b8%d0%ba%d0%b0%d0%bb%d0%bd%d0%b0/", "text": "Зала на Магазия 1 в Пристанище Бургас се превърна в изложбена зала. В нея, на метри от морето и корабите, бе открита изложба, посветена на 120 години от създаването на Националната художествена академия на България.Тя бе официално открита вчера от зам.-кмета Йорданка Ананиева, министъра на транспорта Ивайло Московски, ректора на НХА проф. Николай Драчев и директора на порта Диян Димов. „Очакваме с нетърпение разкриването на филиал на академията в Бургас, за да изпълним перманентно това пространство с изкуство и млади хора“, каза зам.-кметът Ананиева.„Стъпването в Бургас е абсолютно логична стъпка. Така поставяме нов хоризонт за развитие в името на следващите поколения творци“, смята ректорът проф. Драчев.Миистърът на транспорта Ивайло Московски коментира, че новите пространства на територията на пристанището намират своето перфектно приложение. Магазията отваря врати за пръв път, а идеята е да се превърне в културно средище.„Надявам се пътниците от круизните кораби също да имат тук своите вълнуващи срещи с българското изкуство“, заяви министър Московски.С предстоящото откриване на Филиал на НХА в нашия град, тук ще бъдат представени специалностите „Живопис“, „Стенопис“, „Графика“, „Книга, илюстрация, печатна графика“, „Плакат и визуална комуникация“, „Рекламен дизайн“, „Мода“ и магистърска програма „Арттерапия“.„120 години НХА. Ректорите“ персонифицира етапите на академичното развитие чрез творчеството на двадесет и петимата й ръководители през изминалите дванайсет десетилетия – забележителни автори, работили всеотдайно за изграждането на новата художествена култура и нейната интеграция в европейското пространство.Вторият корпус на изложбата „120 години НХА. Преподавателите“ включва произведения на съвременни преподаватели от деветте специалности, които предстои да бъдат включени в новия Филиал в Бургас. По този начин експозицията демонстрира една част от актуалната структура на Академията, функционалните възможности на различните специалности и не на последно място – творческия профил на нейните преподаватели.", "date": "2017.05.26", "title": " Министърът на транспорта на уникална изложба в Бургас\t\t\t"}
{"url": "https://trud.bg/%d0%bf%d0%b0%d1%82%d1%80%d0%b8%d0%be%d1%82%d0%b8%d1%82%d0%b5-%d0%b2%d0%bd%d0%b0%d1%81%d1%8f%d1%82-%d0%bf%d1%80%d0%be%d0%bc%d0%b5%d0%bd%d0%b8-%d0%b2-%d0%bd%d0%b0%d0%ba%d0%b0%d0%b7%d0%b0%d1%82%d0%b5/", "text": "Предлагаме да бъде криминализирано проповядването на радикален ислям, както и на всяка идеология, която използва верски убеждения за политически цели, пропагандира изменение на съществуващия конституционен ред, и предлагаме това да се наказва с 1 до 5 години затвор и глоба до 5000 лева. Това каза на брифинг в Народното събрание народният представител от „Обединени патриоти“ Искрен Веселинов.Съпредседателят на „Обединени патриоти“ Волен Сидеров заяви, че народните представители от „Обединени патриоти“ ще внасат  за въвеждането на санкции срещу проявите на радикален ислям.„Коренът на съвременния тероризъм, на този бич на съвременната цивилизация, е в радикалния ислям- една идеология, а не религия, въоръжавайки се с религиозни аргументи се опитва да променя настоящия свят към някаква утопия“, обясни Веселинов.„България не е изолиран остров, който не се влияе от общите тенденции, проблемът и работата по този въпрос са част от основните задачи на патриотите в парламента. В миналия парламент приехме закон, който забранява носенето на бурки като един от символите на агресивната ислямистка идеология“, посочи Искрен Веселинов.Той уточни, че „Обединени патриоти“ дават дефиниция на радикален ислям– идеология, която пропагандира създаване на „Ислямска държава“, Халифат, предимство на законите на Шериата пред светските, насилствено налагане на религиозни принципи и норми на поведение, характерни за исляма, насилие във вид на Свещена война.„Това е един закон, който защитава ислямското вероизповедание, такова каквото го познаваме-умерено , градивно и елемент от сегашния обществен живот в България“, обясни Искрен Веселинов. „Следващата ни законодателна инициатива ще бъде сериозна преработка на Закона за вероизповеданията, който да ограничи влиянията на институционално ниво“, каза още народният представител от „Обединени патриоти“. ", "date": "2017.05.26", "title": " Патриотите внасят промени в Наказателния кодекс срещу проявите на радикален ислям"}
{"url": "https://trud.bg/%d0%ba%d0%b0%d0%ba-%d1%81%d0%b5-%d0%ba%d1%80%d1%8a%d1%89%d0%b0%d0%b2%d0%b0-%d0%b2%d0%bd%d1%83%d0%ba-%d0%bd%d0%b0-%d0%b4%d1%8f%d0%b4%d0%be-%d0%bc%d1%83-%d0%bf%d0%b5%d1%88%d0%be-%d0%b8-%d0%bd%d0%b0/", "text": "Една вдовица ходела всеки ден на гробището, където се помолвала, поплаквала, почиствала гроба на покойния съпруг и поставяла цветя. След това си тръгвала, но винаги на заден ход, гледайки последното му жилище и нареждайки молитви. Това направило впечатление на друга жена, която също почти всеки ден била там. Тази жена, един ден се възползвала от задръстването заради многото хора на входа, доближила се, запознали се, споделили си мъките и полека-лека станали приятелки. След известно време намерила повод да зададе въпроса, който я мъчел отдавна: – Ти защо всеки път се отдалечаваш заднешком от гроба на мъжа ти? – Тя не е за вярване, ама моят, докато беше жив, все ми казваше, че имам задник, който може да възкреси мъртвец… Та не смея да рискувам…***Две баби си говорят: – Маро, знаеш ли, че ми се роди внук. – И как го кръстихте? – На дядо му Пешо и на другия дядо Кирчо. – И как? – Пешкирчо!***Майстори ремонтирали училище. Имайки предвид грубия им език, директорът ги предупредил: – Тъй като тук е училище, моля ви да се въздържате от груби изрази и псувни. Така майсторите внимавали и всичко вървяло добре. Един ден обаче Пешо изпуснал кофа с боя върху главата на Иван. Иван тъкмо да го напсува, но се сетил за училището и благо казал: – Пешо, не си прав! И майка ти не е права, и баща ти не е прав и изобщо целият ти род не е прав…***При психиатъра: – Докторе, говори се, че вие просто четете всичко в женското сърце. Вярно ли е? – Госпожо, при сегашните деколтета това никак не е трудно.***Надпис на входа на фирма: „Уважаеми кандидатки за работа, преди да влезете, моля направете следния тест: 1. Застанете на две крачки от вратата. 2. Сложете си ръцете зад главата, а лактите да сочат напред. 3. Бавно се придвижете напред, докато не докоснете вратата. Ако вашите лакти са докоснали вратата преди вашите гърди, ще ни е много жалко, но се отказваме от вашата кандидатура.“***По време на презокеанско пътешествие на суперлуксозен кораб капитанът прави съобщение по уредбата: – Уважаеми пътници! Имам една лоша и една добра новина. Ще започна с добрата – ще бъдем наградени с 11 Оскара…***Седят четирима мъже в чакалнята на родилния дом и чакат сведения за жените си. Излиза по едно време една сестра и казва на единия: – Поздравления, имате близнаци. – Сериозно, егати съвпадението – аз играя в отбора на L.A. Twins! След известно време сестрата отново излиза и казва на втория: – Поздравления, вие имате три. – Удивително, аз работя в корпорацията „3М“! След още малко време сестрата съобщава на третия: – Човече, родиха ви се четири! – Егати съвпадението! Аз работя в пицария „Четири сезона“. В това време четвъртият припада. Свестяват го и питат, какво се е случило. – Ами, аз работя в 7 Up…***Неизвестен млад мъж спечелил шампионата на Франция по бягане на 100 метра. – Как успяхте да го направите? Навярно тренирате в някой спортен клуб? – питат журналистите. – Не, работя на едно стрелбище. – На стрелбище!!?? – Ами да, на стрелбище. Аз там сменям мишените….***Въпрос към Радио Ереван: – Може ли да се гледа с телескоп Слънцето? Отговор: – Може, но само два пъти – един път с лявото и втори път с дясното око…***На митницата: – Алкохол носите ли? – Не. – Цигари имате ли? – Не. – Оръжие, наркотици? – Не. – Да ви продадем малко?…***Наркоман седи вкъщи пред огледалото. Поглежда се отляво: – Това съм АЗ! Поглежда се отдясно: – Това съм АЗ! Поглежда се отпред: – Това пак съм АЗ! Навсякъде все АЗ! На врата се звъни. – Кой е там? – Аз! – Ето на, там пък съм АЗ.***Лекар беседва със стар дядо – страстен ракиджия: – Бай Геле, спри да пиеш! – Пил съм, пия и ще пия. – Ще те вкараме в клиника! – Синът ми ще пие. – И него ще вкараме в клиника! – Внукът ще пие. – И внука ще го вкараме! – Да, ама тогава аз вече ще съм излязъл!***Студент моли професора да го освободи от лекция: – Професоре, имам ангина. След лекцията професорът се отправил към къщи и видял студента със страхотна мадама. Професорът извикал студента и му казал: – Приятелю, с тази ангина би трябвало да не ставате от леглото!", "date": "2017.05.26", "title": " Как се кръщава внук на дядо му Пешо и на другия дядо Кирчо?"}
{"url": "https://trud.bg/%d1%81%d0%b2%d0%bb%d0%b0%d1%87%d0%b8%d1%89%d0%b5-%d0%b1%d0%bb%d0%be%d0%ba%d0%b8%d1%80%d0%b0-%d0%bf%d1%8a%d1%82%d1%8f-%d0%bd%d0%b0-%d0%bb%d0%b8%d0%bd%d0%b5%d0%b9%d0%ba%d0%b0/", "text": "Медицински екип на Спешна помощ-Смолян с пациент в линейката са чакали близо 4 часа тази нощ да бъде разчистено свлачище на пътя Мугла – Смолян.Лекарите от Бърза помощ в Смолян са получили сигнал от близки на 41-годишен мъж от Мугла. Пациентът бил  с вродено генетично заболяване – повишена чупливост на костите и си счупил крак. Екипът потеглил незабавно, оказал първа помощ, но на път за болницата в Смолян, на около 4 км от Затворническото общежитие в посока Смолян, пътят им бил препречен от свлачище.Оказало се, че телефоните нямат обхват там и се наложило реаномобилът да се върне отново в селото, от където е потърсено съдействие за разчистването на падналата скална маса. Сигналът е получен около 23.00 ч. на спешният телефон 112.На място веднага бил изпратен екип на местната пожарна. С тяхно съдействие е бил разчистен необходимият терен, за да премине линейката и пациентът е откаран в болница.„Получихме пълно съдействие, пациентът през цялото време е бил спокоен, нямало е проблеми. Всичко е траело около четири часа“, коментира директорът на Спешна помощ-Смолян д-р Велин Денев. Свлачището се е образувало в следствие на обилните валежи през последните дни в района.", "date": "2017.05.26", "title": " Свлачище блокира пътя на линейка\t\t\t"}
{"url": "https://trud.bg/%d0%bd%d0%be%d0%b2%d0%b0-%d0%ba%d0%be%d0%bb%d0%b0-%d0%b2%d0%ba%d0%b0%d1%80%d0%b0-%d1%83%d1%87%d0%b5%d0%bd%d0%b8%d0%ba-%d0%b2-%d0%b0%d1%80%d0%b5%d1%81%d1%82%d0%b0/", "text": "Пътни полицаи от Шумен засякоха 18-годишен да кара пиян новозакупено БМВ и пресният шофьор с книжка се озова в ареста. Неочакваната среща с органите на реда станала минути преди 3 часа призори в петък на кръстовището на улиците „Средна гора“ и „Стара планина“, съобщават от полицията. А.А./18г./ бил с 1,22 промила алкохол в издишания въздух, показал тест с дрегер. Отказал да даде кръвна проба за анализ. Униформените нямали друг избор освен да го задържат за едно денонощие в полицейското управление в Шумен. Ученикът-карък обяснил, че същия ден се сдобил с новото возило. Полял го с приятели, но им свършили цигарите. Качил се на колата, само за да купи папироси на компанията и полицаите го спипали. Поредицата от щастливи събития завършила освен със задържане и с образувано бързо производство за шофиране след употреба на алкохол.", "date": "2017.05.26", "title": " Нова кола вкара ученик в ареста"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%be%d1%80-%d0%b8%d0%b2%d0%b0%d0%bd-%d0%b3%d0%b5%d1%88%d0%b5%d0%b2-%d1%82%d0%b5%d0%b7%d0%b8-%d0%bf%d1%80%d0%b5%d1%81%d1%82%d1%8a%d0%bf%d0%bb%d0%b5%d0%bd%d0%b8/", "text": "За първи път констатираме трафик на хора през аерогара „София“. Не е преувеличено да се каже, че тези престъпления, в този конкретен случай, представляват съществена опасност и застрашават националната сигурност на страната. Това обяви на пресконференция прокурор Иван Гешев – административният ръководител на Специализираната прокуратура, във връзка със започнало досъдебно производство за трафик на нелегални мигранти през летище „София“.„По този изграден канал за трафик на нелегални от Близкия Изток, през България, към Европейския съюз, може да бъде преведен всеки“, заяви прокурор Гешев. По думите му преминаването на хора, които са неизвестни на службите, представлява съществен риск за сигурността на България и Европа.„Благодарение на добрата работа между „Вътрешна сигурност“, ДАНС и Специализираната прокуратура, дейността на този канал е пресечена“, подчерта Гешев. „На българските граждани трябва да е ясно, че службите в България, както и Прокуратурата работят сериозно за минимализиране на тези рискове и ще направим всичко възможно, за да се пресекат такива действия“, допълни Гешев.", "date": "2017.05.26", "title": " Прокурор Иван Гешев: Тези престъпления застрашават националната сигурност на страната"}
{"url": "https://trud.bg/httpstrud-bg%d0%bf%d1%8a%d1%80%d0%b2%d0%b8%d1%82%d0%b5-%d0%b4%d0%b0%d0%bc%d0%b8-%d0%bd%d0%b0-%d0%bb%d0%b8%d0%b4%d0%b5%d1%80%d0%b8%d1%82%d0%b5-%d0%bd%d0%b0-%d0%bd%d0%b0%d1%82%d0%be-%d1%81%d0%b5-%d1/", "text": "Докато лидерите на държавите-членки на НАТО обсъждаха вчера в Брюксел активното включване на Алианса в борбата с тероризма, първите дами посетиха заедно музея на световно известния белгийски художник Рене Магрит, както и двореца на белгийската кралица Матилда.Съпругите и партньори на държавните глави имаха отделна програма, която включваше и разглеждане на магазина за скъпите белгийски чанти „Делво“, посещение на детска болница, разходка из кралските оранжерии в двореца „Лаакен“. Кралица Матилда даде вечеря на президентските и премиерски съпруги.Българската първа дама Десислава Радева, впечатлена от посещението, се похвали на профила си във фейсбук.Най-обсъждана бе първата дама на САЩ Мелания Тръмп, която беше облечена в бежов кожен тоалет на белгийския дизайнер Майсон Юленс. 64-годишната Брижит Макрон пък носеше мини-черна рокля на Луи Вютон за близо три хиляди долара.На светското събитие присъстваха и исландката Тора Маргрет Балдвиндотир, норвежката Ингрид Шулеруд­ Столтенберг (съпругата на генералния секретар на НАТО), белгийката Амери Дербодренгиен, Готие Дестене (той има брак с премиера на Люксембург), словенката Мойка Стропник и туркинята Емине Ердоган.", "date": "2017.05.26", "title": " Първите дами на лидерите на НАТО се разходиха в Брюксел"}
{"url": "https://trud.bg/3-%d0%bc%d0%b5%d1%81%d0%b5%d1%86%d0%b0-%d1%83%d1%81%d0%bb%d0%be%d0%b2%d0%bd%d0%be-%d0%b7%d0%b0-%d0%bf%d1%80%d0%b8%d1%82%d0%b5%d0%b6%d0%b0%d1%82%d0%b5%d0%bb-%d0%bd%d0%b0-%d0%bd%d0%b5%d0%b7%d0%b0%d0%ba/", "text": "Районният съд в Горна Оряховица постанови 3 месеца условно с 3-годишен изпитателен срок за притежател на незаконно оръжие.Наказанието е наложено на Ненко Ненков след постигнато споразумение с прокуратурата в железничарския град. Той се е признал за виновен, че до 15 март тази година е държал огнестрелно оръжие – гладкоцевна пушка, 16 калибър, с неустановена марка и модел, без да има за това надлежно разрешение. Споразумението е влязло в сила на 26 май.На основание чл.67, ал.2 от НК лицето е съгласно през изпитателния срок възпитателните грижи спрямо него да бъдат осъществявани от Началника на РУ – Стражица.", "date": "2017.05.26", "title": " 3 месеца условно за притежател на незаконно оръжие"}
{"url": "https://trud.bg/%d0%bc%d0%b8%d1%80%d0%b5%d0%bd-%d0%bf%d1%80%d0%be%d1%82%d0%b5%d1%81%d1%82-%d1%81%d1%82%d1%8f%d0%b3%d0%b0%d1%82-%d0%bf%d1%80%d0%b5%d0%b2%d0%be%d0%b7%d0%b2%d0%b0%d1%87%d0%b8-%d0%bd%d0%b0-%d0%b3%d0%ba/", "text": "Протест срещу системните опашки и дългото чакане стягат превозвачи на ГКПП-Кулата. Те са планирали в понеделник 29 май от 10 часа да изразят недоволство от ежедневните колони по границата и се надяват да предизвикат нова организация, която да им даде глътка въздух.„По план протестът ще бъде мирен. Очакваме в понеделник на място да пристигнат представители на гранична полиция, на Агенция „Митници“ и на НАП, за да начертаем план за облекчаване на трафика. Ако това не се случи, напълно е възможно да преминем към блокада и гражданско неподчинение“, заявиха от Съюза на българските транспортни работници, които организират протеста.Уведомителни писма вече са изпратени до ОД МВР в Благоевград и до Община Петрич. На ГКПП-Кулата действително този месец тировете чакат на километрични опашки, но там в момента гръцките гранични власти правят ремонт на едно от трасетата и това се дава като мотив за задръстванията. Шофьорите обаче не приемат тези оправдания и казват, че трябва  да се подобри организацията на работа на пункта. Най-много време им  отнема паспортния контрол.Според транспортните работници, на Кулата има възможност да бъдат отворени три трасета с кантари за товарни автомобили. Ако това се случи, преминаването ще бъде улеснено. те подозират, че трасетата не се отварят, тъй като гранична полиция няма ресурс за обслужване на камионите. ", "date": "2017.05.26", "title": " Мирен протест стягат превозвачи на ГКПП-Кулата заради системни опашки"}
{"url": "https://trud.bg/%d0%b4%d0%be-37-%d0%bf%d0%b0%d0%b4%d0%bd%d0%b0-%d0%b1%d0%b5%d0%b7%d1%80%d0%b0%d0%b1%d0%be%d1%82%d0%b8%d1%86%d0%b0%d1%82%d0%b0-%d0%b2-%d1%88%d1%83%d0%bc%d0%b5%d0%bd/", "text": "Намаляват безработните в Шумен, през април те са 1 658 души, със 142-ма по-малко спрямо предходни месец. Равнището на безработица в Шемен вече е 3,7% или с 0,3 пункта по-ниско от март. В сравнение с април миналата година пък, регистрираните безработни лица са с 532 по-малко, съобщават от Регионалната служба по заетостта-Варна. Повече са хората без трайно препитание в другите общини от областта и затова равнището на безработица в Шуменска област през април е 12,9%/9 852 души/ при 13,6% през предходния месец. На работа през последния месец са били наети 751 души без препитание от целия Шуменски регион. От тях 190 са младежи на възраст до 29 години, а други 114 са продължително безработни лица с регистрация в бюрата по труда над 1 година. Работодатели са заявили 466 совобдни места, като най-много са в сферата на преработващата промишленост /160/, следва търговия /66/, транспорта /42/, селско, горско и рибно стопанство /40/, а в строителство, хотелиерство и ресторантьорство са 16.", "date": "2017.05.26", "title": " До 3,7% падна безработицата в Шумен"}
{"url": "https://trud.bg/%d1%83%d1%87%d0%b8%d0%bb%d0%b8%d1%89%d0%bd%d0%b0-%d0%bf%d0%b0%d0%bd%d0%be%d1%80%d0%b0%d0%bc%d0%b0-2017-%d1%81%d1%80%d0%b5%d1%89%d0%b0-%d1%83%d1%87%d0%b5%d0%b1%d0%bd%d0%b8%d1%82%d0%b5/", "text": "„Училищна панорама 2017“ събира на едно място учебните заведения в Благоевград. Презентирането на всички училища, езикови школи и занимални ще започне от 12.00 часа утре на площад „Македония“ в областния център на Пиринско.  „Училищна панорама” се организира от Община Благоевград и Центъра за кариерно ориентиране за пета поредна година.Целта на инициативата „Училищна панорама” е да подпомогне родителите, бъдещите ученици, учениците в преход към средно образование и зрелостниците, продължаващи образованието си, да направят своя информиран избор. Изложението е и още една възможност учебните заведения да представят чрез презентации и отличия своите постижения в различни области пред благоевградската общественост. Всички присъстващи ще могат да се включат и в томбола с награди.", "date": "2017.05.26", "title": " „Училищна панорама 2017“ среща учебните заведения и школи с учениците в Благоевград"}
{"url": "https://trud.bg/%d1%89%d0%b0%d1%82%d1%8a%d1%82-%d0%b0%d0%bb%d0%b0%d0%b1%d0%b0%d0%bc%d0%b0-%d0%b5%d0%ba%d0%b7%d0%b5%d0%ba%d1%83%d1%82%d0%b8%d1%80%d0%b0-75-%d0%b3%d0%be%d0%b4%d0%b8%d1%88%d0%b5%d0%bd-%d0%b7%d0%b0%d1%82/", "text": "Щатът Алабама езкекутира 75-годишен затворник, прекарал повече от три десетилетия в очакване на изпълнение на смъртната си присъда за убийството на съпруга на любовницата си през 1982 г., съобщава “Ройтерс“.Затворникът Томас Артър бе умъртвен със смъртоносна инжекция в град Атмор, щата Алабама, като екзекуцията е протекла без усложнения, заявяват от управата на затвора, цитирани от “Ройтерс“Той бе дванадесетият екзекутиран през тази година в САЩ и първия в щата Алабама.Изпълнението на присъдата на затворника се е проточила над 30 години поради непрестанните му опити да отмени екзекуцията си, главно включващи обжалване на използваните методи за умъртвяване и спазването на човешките му права. ", "date": "2017.05.26", "title": " Щатът Алабама екзекутира 75-годишен затворник"}
{"url": "https://trud.bg/%d1%81-%d1%80%d0%b8%d1%82%d1%83%d0%b0%d0%bb-%d0%bf%d0%be-%d0%bf%d0%be%d0%bb%d0%b0%d0%b3%d0%b0%d0%bd%d0%b5-%d0%bd%d0%b0-%d1%86%d0%b2%d0%b5%d1%82%d1%8f-%d0%b1%d0%bb%d0%b0%d0%b3%d0%be%d0%b5%d0%b2%d0%b3/", "text": "С ритуал по полагане на цветя Община Благоевград и  благоевградската общественост  ще отбележи 140 години от смъртта на Георги Измирлиев- Македончето. Ритуалът ще започне от 11:00 часа на 28 май (неделя) пред бюст- паметника на революционера на едноименния площад.Георги Измирлиев е роден на 21 април 1851 г. в град Горна Джумая в семейството на Димитър Измирлиев и Тона Икономова, местни общественици. Началното си образование получава в родния си град, а прогимназиално в град Сяр.  Георги Измирлиев се включва в подготовката на Априлското въстание като помощник-апостол на Търновски революционен окръг. В разгара на подготовка е заловен след предателство и осъден на смърт чрез обесване. На 28 май 1876 г. в град Горна Оряховица присъдата е изпълнена. Именно на него принадлежат паметните думи „Колко сладко е да се умре за свободата на Отечеството”.", "date": "2017.05.26", "title": " Благоевград отбелязва 140 г. от смъртта на Георги Измирлиев – Македончето"}
{"url": "https://trud.bg/%d1%80%d1%83%d1%81%d0%ba%d0%be%d1%82%d0%be-%d0%bc%d0%b2%d0%bd%d1%80-%d0%b2-%d0%bc%d0%be%d0%bc%d0%b5%d0%bd%d1%82%d0%b0-%d0%be%d1%82%d0%bd%d0%be%d1%88%d0%b5%d0%bd%d0%b8%d1%8f%d1%82%d0%b0-%d0%bc%d0%b5/", "text": "Русия е излезе с призив към НАТО да спре да гради отношенията си с нея на принципа на конфронтацията, съобщава ТАСС.Изявление на руското министерство на външните работи гласи, че отношенията между Русия и НАТО са навлезли в най-лошото си състояние от Студената война насам.„Изострянето на отношенията не е по воля на Русия. То е в резултат на действията на алианса да постигне военно и политическо превъзходство по европейски и световни дела,“ допълва министерството.Въпреки това обаче от руска страна заявяват, че в случай на открито обсъждане на сегашните проблеми ще се стигне по-лесно до евентуален консенсус поради “липсата на идеологически разминавания“.Също така в изявлението се споменава и увеличаването на военното присъствие по източния фланг на алианса близо до руската граница, което може да доведе до опасна надпревара във въоръжаването. ", "date": "2017.05.26", "title": " Руското МВнР: В момента отношенията между Русия и НАТО са най-влошени от края на Студената война насам"}
{"url": "https://trud.bg/%d1%82%d1%83%d1%80%d1%81%d0%ba%d0%b8-%d1%81%d1%8a%d0%b4-%d0%be%d1%82%d0%bd%d0%b5-%d0%b3%d1%80%d0%b0%d0%b6%d0%b4%d0%b0%d0%bd%d1%81%d1%82%d0%b2%d0%be%d1%82%d0%be-%d0%bd%d0%b0-%d1%84%d0%b5%d1%82%d1%85/", "text": "Единадесети състав на съда за тежки престъпления в провинция Адана взе решение да бъде отнето турското гражданство на живеещия от 1999 година в щата Пенсилвания, САЩ, религиозен проповедник Фетхуллах Гюлен, съобщи електронното издание на вестник „Хюриет”.По този начин за пръв път турски съд постановява „решение за отнемане на гражданството” на Гюлен. Съдебното дело в Адана се води общо срещу 105 обвиняеми, сред които е и Гюлен, представен като лидер на т.нар. „Терористична организация на гюленистите/Паралелна държавна структура” (ФЕТО/ПДС). Те са подведени под отговорност за членуване и финансиране на терористична организация.Съдът е поискал официално от Министерство на правосъдието Гюлен да бъде лишен от турско гражданство, като се позовава на чл. 29 от Закона за турското гражданство, както и на чл. 302 и от чл. 309 до чл. 315 от Наказателния кодекс, посочва още изданието.Темата е широко отразена в турските медии, а в коментарите преобладават оценки, че отнемането на турското гражданство на Гюлен ще затрудни мотивите на Анкара да иска неговата екстрадиция от САЩ, или евентуално – от друга държава, в която той впоследствие може да потърси политическо убежище.В тази връзка надделява становището, че това действие на турския съд и очакваното потвърждение на официална Анкара, е повече за вътрешнополитическа употреба и сплашване на населението.", "date": "2017.05.26", "title": " Турски съд отне гражданството на Фетхуллах Гюлен"}
{"url": "https://trud.bg/%d0%b4%d0%b2%d0%b5-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d1%8f-%d0%b5-%d0%bf%d0%be%d0%b2%d0%b4%d0%b8%d0%b3%d0%bd%d0%b0%d0%bb%d0%b0-%d0%bf%d1%80%d0%be%d0%ba%d1%83%d1%80%d0%b0%d1%82%d1%83/", "text": "Окръжна прокуратура-Пловдив повдигна две обвинения срещу кмета на Община Асеновград д-р Емил Караиванов, който в четвъртък вечерта бе пуснат от ареста с мярка за неотклонение „парична гаранция“ в размер на 5000 лв.Преди 7 месеца градоначалникът под Асеновата крепост е претърпял тежка операция с трансплантация на бъбрек и от държавното обвинение са се съобразили със здравословното му състояние и не са настоявали за най-тежката мярка за неотклонение „задържане под стража“, обясни окръжният прокурор Румен Попов.Донор на д-р Емил Караиванов е станал брат му, а преди това кметът е бил на хемодиализа 2 пъти седмично цели 4 години. Окръжният прокурор обаче допълни, че в понеделник в съда ще бъде внесено искане за отстраняване от длъжност на кмета д-р Емил Караиванов и на главния архитект на общината Константин Атанасов, който вече има колекция от 3 обвинения, след като първоначалното за вземане на 8000 лв. подкуп са добавени нови 2.Първото обвинение срещу кмета д-р Караиванов е за длъжностно присвояване в особено големи размери с използване на неверни документи – приемо-предавателни протоколи за несвършена, но платена работа по почистване и смяна на капаците на 3900 шахти в Община Асеновград. Обвинението е по чл.203, ал. 1 от НК и за това престъпление законът предвижда от 10 до 20 години затвор и конфискация на цялото имущество или на част от него.„Усвоената“ сума е 77 560 лв. и то само по последния от трите договора от 2014 г. насам за 200 000 лв., като парите били превеждани по банковата сметка на фирма „Ерика Корп.“ООД на дъщерята на бизнесмена Николай Христев, който държи и ресторанта в сградата на общината. „Почистването на шахти е единствената дейност на фирмата, която за целта дори се е сдобила със сертификат ISO, макар че за такава работа такъв изобщо няма, но има изискване за специализирана техника. А „Ерика Корп.“ разполага с един обикновен микробус, една кирка, 2 лопати и 1 работник, който получава пари на ръка.Но по документи за тази своя „дейност“ фирмата получава от общината над 6000 лв. всеки месец“, съобщи наблюдаващият делото прокурор Георги Гешев. Той е повдигнал обвинения като помагачи на кмета на бизнесмена Николай Христев и длъжностно лице от общината, което е съдействало на разследването.Срещу кмета на Асеновград Караиванов е повдигнато и второ обвинение – за издаване на нов ПУП за сграда в групов паметник на културата в Метошката махала, за която се изисква съгласуване с Министерството на културата. Казусът е от 2012 г., но за разлика от станалия печално известен съборен тютюнев склад на ул. „Одрин“ 8 в Пловдив, тук не е имало никаква съгласувателна процедура, обясни окръжният прокурор Румен Попов. Проблемът се появява, когато при обявавяане на ПУП, част от съседите обжалват пред главния архитект и кмета на Асеновград.Общината признава, че възраженията на комшиите са основателни. Но за да се избегнат спънки и да се продължи незаконната дейност по съставянето на този ПУП, се правят 2 неистински протокола, за които съседите нямат идея от кого са подписани. От Министердтво на културата пращат 2 писма в заповеден тон да се спре строителството и изграденото да се събори. Вместо това строежът продължава и сградата в момента е триетажна. По тази причина на кмета и главния архитект са повдигнати обвинения по чл. 277а, ал.4 от НК, че не са спрели строителството.На инвеститорите Вакрил и Георги Запрянови пък са повдигнати обвинения, че са осъществили строителна дейност в зона, попадаща в групов паметник на културата, като двамата са с парични гаранции по 10 000 лв. Главният архитект Константин Атанасов има и трето обвинение – за търговия с влияние и искане на пари, като става въпрос за нов, различен казус, но от прокуратурата отказаха да влизат в детайли.Бизнесменът Николай Христев пък се е спасил от 72-часово задържане като е влязал на пожар в болница за спешна операция, чието отлагане можело да му докара гангрена, съобщи окръжният прокурор Румен Попов. На Христев е повдигнато обвинение за организиране на предлагане и даване на пари на множество лица в Асеновград, за да гласуват за определена партия и преференциален кандидат.Има над 10 свидетели, СРС и документи, а цената на глас била 25 лв. От Окръжна прокуратура отказаха да съобщят името на мажоритарния кандидат, но от близки до разследването изтече информация, че най-вероятно става дума за депутата Манол Генов от коалиция „БСП за България“. „Материалите по делото вече надхвърлят 100 тома, а това е само 1/4 от това, което разследваме в момента в Община Асеновград за корупционни практики“, обяви за финал окръжният прокурор на Пловдив Румен Попов.", "date": "2017.05.26", "title": " Кметът на Асеновград се сдоби с 2 обвинения, а главният архитект – с три"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%b1%d0%b5%d1%81%d0%b5%d0%bd-%d0%b7%d0%b0%d1%80%d0%b0%d0%b4%d0%b8-%d0%bf%d1%80%d0%b8%d1%81%d1%8a%d0%b4%d0%b0%d1%82%d0%b0-%d1%81%d1%80%d0%b5%d1%89%d1%83/", "text": "Премиерът Бойко Борисов е изказал огромно възмущение по повод осъдителна присъда срещу България в Европейския съд по правата на човека в Страсбург, сочи стенограмата от вчерашното правителствено заседание.МС реше да плати 4800 евро и да признае нарушение по жалбата „Златев срещу България“ за нарушено правото на справедлив съдебен процес в разумен срок по дело, проточило се 18 години.„Имам коментар, но ще се въздържа“, казва Борисов, след като правосъдният министър Цецка Цачева докладва тази точка от дневния ред.„Осемнадесет години невъзможност да се защитят интересите на гражданина!“, посочва Цачева.„Затова е нужна реформа. Хората искат справедливост и бърз съдебен процес – това е, не междуличностни войни. Осемнадесет години, накрая и ще платим 10 хил. лева…“, казва премиерът.„Производството се развива от 1991 до 2008 година. Много е важен периодът, за който става дума“, напомня министърката. Точка 3 Проект на Решение за одобряване на едностранна декларация по дело „Златев срещу Република България“ (жалба №19077/10) пред Европейския съд по правата на човекаБОЙКО БОРИСОВ: Цачева. ЦЕЦКА ЦАЧЕВА: Уважаеми господин министър-председател, уважаеми госпожи и господа министри, по жалбата „Златев срещу България“ нарушението на правото на справедлив съдебен процес в разумен срок и на правото на защита за собствеността касае невъзможността за националните съдилища да разгледат гражданския иск на жалбоподателя. Става дума за процес, който е започнал през 1991 г. – взломна кражба на наследствен имот, задържан, осъден на първа инстанция, след това делото върнато и така – 18 години без произнасяне на присъда, с погасена по давност процедура и невъзможност за граждански иск, поради което г-н Златев съди България в Европейския съд по правата на човека. Предложението на Съда за приятелско споразумение е отхвърлено от него и в съответствие с политиката на Съда при гореописаните обстоятелства българското правителство има право да направи едностранна декларация, с която да приеме да заплати сумата от 4800 евро и да признае нарушение на Конвенцията. В рамките на правомощията ми предлагам Министерският съвет да приеме решение за одобряване на едностранна декларация, с която да признае нарушението на Конвенцията, да приеме да заплати на жалбоподателя предложената сума за претърпените имуществени и неимуществени вреди, разходи и разноски по делото и да поиска заличаване на жалбата от Регистъра на Европейския съд по правата на човека. Това е най-добрият вариант за излизане на България като държава от тази ситуация, с най-малко щети за държавата. БОЙКО БОРИСОВ: Имам коментар, но ще се въздържа. ЦЕЦКА ЦАЧЕВА: Осемнадесет години невъзможност да се защитят интересите на гражданина! БОЙКО БОРИСОВ: Затова е нужна реформа. Хората искат справедливост и бърз съдебен процес – това е, не междуличностни войни. Осемнадесет години, накрая и ще платим 10 хил. лева… ЦЕЦКА ЦАЧЕВА: Производството се развива от 1991 до 2008 година. Много е важен периодът, за който става дума. БОЙКО БОРИСОВ: Приемаме точка 3.", "date": "2017.05.26", "title": " Борисов бесен заради присъда срещу държавата в Страсбург за 18-годишно дело (СТЕНОГРАМА)"}
{"url": "https://trud.bg/%d0%b7%d0%b0-%d0%bf%d1%8a%d1%80%d0%b2%d0%b8-%d0%bf%d1%8a%d1%82-%d0%b2-%d0%b1%d1%8a%d0%bb%d0%b3%d0%b0%d1%80%d0%b8%d1%8f-fibank-%d0%bf%d1%80%d0%b5%d0%b4%d1%81%d1%82%d0%b0%d0%b2%d0%b8-%d0%bc%d0%b8%d0%ba/", "text": "Fibank () представи за първи път в България допълнителна микрокарта към дебитните карти за деца и тийнейджъри .Микрокартата е с компактен размер и се предлага с аксесоар по избор – гривна или ключодържател.До 15 юли 2017 г. всички клиенти, заявили детска или тийнейджърска дебитна карта, ще получат към нея като подарък микрокарта с аксесоар. В този период клиенти на Fibank, чиито деца вече използват такава карта, имат възможност да заявят безплатно издаване на допълнителна микрокарта, без да заплащат допълнителна такса.С дебитните карти за деца и тийнейджъри от Fibank подрастващите имат достъп по всяко време до джобните си пари и не е необходимо да носят портфейл, чанта или телефон за разплащане. Независимо дали спортува, играе или се забавлява микрокартата винаги е с него. Заплащането се осъществява на ПОС терминали, които обслужват безконтактно плащане и е само с едно движение.Представяме в няколко лесни стъпки употребата на микрокарта във видеото: Да плащаш с микрокарта е #cool.", "date": "2017.05.26", "title": " За първи път в България: Fibank представи микрокарта"}
{"url": "https://trud.bg/%d0%b2%d1%8a%d0%b7%d0%bb%d0%b0%d0%b3%d0%b0%d1%82-%d1%81%d1%82%d1%80%d0%be%d0%b8%d1%82%d0%b5%d0%bb%d1%81%d1%82%d0%b2%d0%be%d1%82%d0%be-%d0%bd%d0%b0-%d0%b0%d0%b2%d1%82%d0%be%d0%bc%d0%b0%d0%b3%d0%b8/", "text": "Строителството на автомагистрала Русе – Велико Търново може да бъде възложено  до края на 2018 година, увери министърът на регионалното развитие Николай Нанков по време на парламентарния контрол. За целта трябва да има осигурено финансиране и да мине процедурата по еко-оценка.", "date": "2017.05.26", "title": " Възлагат строителството на автомагистрала Русе – Велико Търново до края на 2018 година\t\t\t"}
{"url": "https://trud.bg/%d0%bf%d0%b8%d1%82%d0%b1%d1%83%d0%bb%d0%b0-%d1%81%d1%82%d0%b0%d1%80%d1%82%d0%b8%d1%80%d0%b0-%d0%ba%d0%b0%d0%bc%d0%bf%d0%b0%d0%bd%d0%b8%d1%8f-%d1%81%d0%bf%d0%be%d1%80%d1%82-%d1%81%d1%80%d0%b5%d1%89/", "text": "Народният представител от ГЕРБ Владимир Вълев-Питбула, който е първият българин, станал световен шампион по кикбокс К1 за професионалисти, стартира кампания под наслов „Спорт срещу агресия”. Началото на инициативата ще бъде дадено във Варна с тренировка на открито, която ще се проведе заедно с организацията БИС (Благотворителност и спорт). Това ще стане в събота сутринта край паметника на българо-съветската дружба, където много хора спортуват за здраве.„Каузата е надпартийна и е важно да получи широка обществена подкрепа. Като състезател и треньор знам от опит, че спортът възпитава, калява и физиката, и духа, учи те да уважаваш своя противник. Защото победата си струва само в честно съревнование с равностоен противник!”, каза Владимир Вълев, който е и трикратен европейски шампион, а миналата година спечели пояса на WAKO PRO при професионалистите в К-1.Неговата инициатива ще поеме и към училищата, където заедно с изтъкнати наши спортисти и легенди в спорта ще провежда тренировки с подрастващите, за да ги зареди с положителни емоции.", "date": "2017.05.26", "title": " Питбула стартира кампания „Спорт срещу агресия“"}
{"url": "https://trud.bg/%d1%88%d1%83%d0%bc%d0%b5%d0%bd-%d0%bf%d1%80%d0%b0%d1%89%d0%b0-%d0%b4%d0%b2%d0%b0%d0%bc%d0%b0-%d0%bb%d1%8e%d0%b1%d0%b8%d1%82%d0%b5%d0%bb%d0%b8-%d0%bd%d0%b0-%d0%ba%d0%bd%d0%b8%d0%b3%d0%b8%d1%82%d0%b5/", "text": "Двама шуменци, ревностни читатели на книги, ще гостуват в Европейския парламент в Брюксел като награда за хобито си, пътуването е в неделя. Катерина Костова, която ремонтира водомерите на клиенти във ВиК-Шумен, е прочела най-много книги през 2016 г. – 283 заглавия от регионалната библиотека „Стилиян Чилингиров“. Заедно с нея заминава и полковникът от резерва Дамян Кичуков, който беше фаворита за 2015-та. Стигна до европейската столица, но за лош късмет посещението на цялата българска група читатели на 22 март м.г съвпадна с атентат и приключи бързо. Сега всички наградени от регионални библиотеки в страната, но не стъпили в европарламента, имат възможност отново да отидат. Голямата награда за четящите българи е осигурена от зам.-председателя на групата на Европейската народна партия в Европарламента и ръководител на българската делегация в групата Мария Габриел. Катерина отива в Брюксел за първи път и казва, че пътуването ще бъде интересно като всяка нова книга, която взема в ръцете си. Чете много астрология, психология и медицина, защото е бивш химик-лаборант. Разнообразява ежедневието си сред чукове и отвертки и с романтични романи. Научила се да чете още на 4 г., запалила по книгите и 30-годишната си дъщеря. „Библиотеката за мен е втори дом“, обича да казва Катерина и всяка седмица посещава шуменската книгохранителница.", "date": "2017.05.26", "title": " Шумен праща двама любители на книгите в Брюксел"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d1%83%d0%b4%d0%b8%d0%b5%d0%bd%d1%86%d0%b8%d1%8f%d1%82%d0%b0-%d0%bd%d0%b0-%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d0%bf%d1%80%d0%b8-%d0%bf/", "text": "Румен Радев води българската делегация, която посети Ватикана по повод Деня на българската просвета и култура и на славянската писменост – 24 май, съобщиха от прессекретариата но държавния глава.В българската делегация за посещението в Ватикана участват и представители на правителството и на Народното събрание: заместник министър-председателят по правосъдната реформа и министър на външните работи Екатерина Захариева, заместник министър-председателят по обществен ред и сигурност и министър на отбраната Красимир Каракачанов, министърът на културата Боил Банов, заместник-председателят на Народното събрание Веселин Марешки, ръководители на образователни и културни институции и представители на българското духовенство.", "date": "2017.05.26", "title": " Аудиенцията на Румен Радев при папа Франциск (СНИМКИ)"}
{"url": "https://trud.bg/%d0%bc%d0%b8%d0%bd%d1%8c%d0%be%d1%80-%d0%bf%d0%be%d1%81%d1%82%d1%80%d0%b0%d0%b4%d0%b0-%d0%bf%d1%80%d0%b8-%d1%82%d1%80%d1%83%d0%b4%d0%be%d0%b2%d0%b0-%d0%b7%d0%bb%d0%be%d0%bf%d0%be%d0%bb%d1%83%d0%ba/", "text": "Скален къс се стовари върху миньор от рудник „Оброчище“. 41 -годишният пострадал е синдикалният лидер на „Защита“ Ивайло Тодоров, който водеше протестите за редовно получаване на заплатите в началото на тази година срещу концесионера на мините „Евроманган“. „Добре съм,жив съм, но са ми счупени двата крака. В болницата съм“, каза за „Труд“ пострадалият миньор, като прекъсна разговора, защото го потърси по телефона омбудсманът Мая Манолова.Тя беше неотлъчно до протестиращите като посредник между тях и работодателят в преговорите, които дадоха резултат. Според Тодоров инцидентът е станал в петък около 13 ч. На място веднага са пристигнали „Спешна помощ“, полиция и Инспекцията на труда в Добрич. Преди 2 години при подобен инцидент в рудника загина 39-годишен работник.След проверка инспекторите по труда установиха нарушения.", "date": "2017.05.26", "title": " Скален къс се стовари върху миньор в рудник „Оброчище“\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%bf%d1%80%d0%be%d0%bc%d0%b5%d0%bd%d0%b8%d1%82%d0%b5-%d0%b2-%d0%bd%d0%b0%d1%80%d0%b5%d0%b4%d0%b1%d0%b0%d1%82%d0%b0-%d0%b7%d0%b0-%d1%80%d0%b0%d0%b1%d0%be%d1%82%d0%bd/", "text": "С постановление, обнародвано в „Държавен вестник“ тази седмица, правителството  в Наредбата за работното време, почивките и отпуските.Промените влизат в сила от 1 юни 2017 г. с изключение на параграфи 9 и 17, които вече са в сила и параграфи 1 и 2, които влизат в сила от 1 януари 2018 г. ПОСТАНОВЛЕНИЕ № 95от 18 май 2017 годинаЗА изменение и допълнение на Наредбата за работното време, почивките и отпуските, приета с Постановление № 72 на Министерския съвет от 1986 г. (обн., ДВ, бр. 6 от 1987 г.; изм. и доп., бр. 31, 55 и 59 от 1991 г., бр. 59 и 67 от 1993 г., бр. 38 от 1994 г., бр. 54 от 2001 г.; Решение № 9353 на Върховния административен съд от 2002 г. – бр. 103 от 2002 г.; изм. и доп., бр. 72 от 2004 г., бр. 24 и 103 от 2005 г., бр. 96 от 2006 г., бр. 1 от 2007 г., бр. 10 и 67 от 2009 г., бр. 21 от 2011 г., бр. 19 от 2012 г., бр. 110 от 2013 г. и бр. 63 от 2015 г.)М И Н И С Т Е Р С К И Я Т С Ъ В Е Т П О С Т А Н О В И:§ 1. Член 9а се изменя така: „Чл. 9а. (1) Едновременно с установяването на сумирано изчисляване на работното време по чл. 142, ал. 2 от КТ работодателят утвърждава поименни графици за работа за периода, за който е установено сумираното изчисляване, които трябва да се съхраняват най-малко 3 години след края на периода. Работодателят запознава работниците или служителите с утвърдените графици преди започване на работа по тях. (2) През периода, за който е установено сумираното изчисляване, утвърдените поименни графици се изменят от работодателя при промяна на числеността на заетите работници и служители или на други обстоятелства, при които те са утвърдени. (3) Поименните графици се изготвят така, че сборът от работните часове по графика на работника или служителя за периода, за който е установено сумираното изчисляване, трябва да е равен на нормата за продължителност на работното време, определена по чл. 9б. (4) Когато се полага нощен труд, сборът от работните часове по графика на работника или служителя по ал. 3 се изчислява след превръщане на нощните часове в дневни за смените с 4 и повече от 4 часа нощен труд с коефициента по чл. 9, ал. 2 от Наредбата за структурата и организацията на работната заплата, приета с Постановление № 4 на Министерския съвет от 2007 г.(обн., ДВ, бр. 9 от 2007 г.; изм. и доп., бр. 56 и 83 от 2007 г., бр. 11 от 2008 г., бр. 10 и 67 от 2009 г., бр. 95 и 106 от 2011 г. и бр. 21 и 49 от 2012 г.). Превръщане на нощните часове в дневни не се извършва, когато за работното място е установено намалено работно време, както и в случаите, когато трудовият договор е сключен за работа само през нощта. § 2. Създават се чл. 9б, 9в и 9г: „Чл. 9б. (1) При сумирано изчисляване на работното време по чл. 142, ал. 2 от КТ се определя норма за продължителност на работното време за периода. Нормата се определя в часове, като броят на работните дни по календар, включени в периода на отчитане, се умножи по дневната продължителност на работното време, установена за работното място, при подневно отчитане на работното време. (2) Когато работник или служител през целия или през част от периода, за който е установено сумирано изчисляване на работното време, е ползвал отпуск, нормата за продължителност на работното му време се преизчислява, като от броя на работните дни по календар се изваждат съответните дни отпуск, разрешени в работни дни по календар, както и съответната част от отпуските, разрешени в календарни дни, съвпадащи с работните дни по календар. Чл. 9в. (1) Когато в края на периода, за който е установено сумирано изчисляване на работното време, отработените от работника или служителя часове по графика са по-малко от часовете, определени по реда на чл. 9б, за недостигащите часове се счита, че работникът или служителят е в престой не по своя вина, с изключение на случаите на виновно неявяване на работника или служителя на работа. (2) Когато трудовото правоотношение на работник или служител е прекратено преди изтичането на периода, за който е установено сумирано изчисляване на работното време, и отработените от него часове по графика са по-малко от часовете, определени по реда на чл. 9б, за периода до датата на прекратяването се счита, че работникът или служителят е в престой не по своя вина, с изключение на случаите на виновно неявяване на работника или служителя на работа. Чл. 9г. Отработените часове от работника или служителя, които в края на периода, за който е установено сумирано изчисляване на работното време, са повече от часовете, определени съгласно чл. 9б, се отчитат за извънреден труд по реда на чл. 149 от КТ пред инспекцията по труда без превръщане на нощните часове в дневни.“ § 3. В чл. 45 се правят следните изменения и допълнения: 1. Алинея 1 се изменя така: „(1) Отпускът поради бременност и раждане в размер 410 дни за всяко дете се ползва, както следва: 1. в размер 135 дни, от които 45 дни преди раждането – въз основа на съответен акт от здравните органи, издаден по реда на чл. 26, ал. 1 от Наредбата за медицинската експертиза, приета с Постановление № 87 на Министерския съвет от 2010 г. (обн., ДВ, бр. 36 от 2010 г.; изм. и доп., бр. 5 и 41 от 2011 г., бр. 55 и 67 от 2014 г. и бр. 17 от 2016 г.), а отпускът поради осиновяване за остатъка до 135 дни – въз основа на съответния акт на здравните органи и копие от акта за предаване на детето за осиновяване; 2. в размер на остатъка до 410 дни – въз основа на писмено заявление на майката (осиновителката) до предприятието, към което се прилагат копие от удостоверението за раждане на детето или копие от акта за предаване на детето за осиновяване и декларация съгласно приложение № 7; предприятието е длъжно да разреши отпуска от деня, посочен в заявлението, а когато майката (осиновителката) няма право на този отпуск, предприятието е длъжно да я уведоми за това незабавно, като мотивира отказа си.“ 2. Създава се нова ал. 3: „(3) Майката, която ползва отпуск по ал. 1, т. 2, е длъжна незабавно да уведоми предприятието за настъпването на обстоятелствата по ал. 2.“ 3. Досегашната ал. 3 става ал. 4. 4. Създават се ал. 5-9: „(5) Осиновителката, която ползва отпуск по ал. 1, т. 2, е длъжна незабавно да уведоми предприятието за настъпването на обстоятелствата по ал. 4. (6) Отпускът по чл. 163, ал. 7 от КТ в размер на разликата от възрастта на детето в деня на настаняването му до изтичането на полагащия се отпуск за раждане се ползва, както следва: 1. в размер на остатъка до 135 дни – въз основа на съответния акт на здравните органи и заверен препис от влязлото в сила решение на съда за настаняване на детето, а в случай че съдът не се е произнесъл по искането за настаняване на детето – въз основа на заверено копие от влязлата в сила заповед на директора на дирекция „Социално подпомагане“ по настоящия адрес на детето за временно настаняване по административен ред; 2. в размер на остатъка до 410 дни – въз основа на писмено заявление на работничката или служителката до предприятието, към което се прилага заверен препис от влязлото в сила решение на съда за настаняване на детето, а в случай че съдът не се е произнесъл по искането за настаняване на детето – заверено копие от влязлата в сила заповед на директора на дирекция „Социално подпомагане“ по настоящия адрес на детето за временно настаняване по административен ред; предприятието е длъжно да разреши отпуска от деня, посочен в заявлението, а когато работничката или служителката няма право на този отпуск, предприятието е длъжно да я уведоми за това незабавно, като мотивира отказа си. (7) Отпускът по чл. 163, ал. 7 от КТ не може да се ползва едновременно с отпуска по чл. 163, ал. 1 и 6 от КТ. (8) Отпускът по чл. 163, ал. 7 от КТ се прекратява по искане на работничката или служителката с писмено заявление до предприятието или когато: 1. настаняването на детето е прекратено на някое от основанията по чл. 29 от Закона за закрила на детето, както и в случаите по чл. 30 от Закона за закрила на детето; 2. заповедта на директора на дирекция „Социално подпомагане“ по настоящия адрес на детето за временно настаняване по административен ред е отменена; 3. съдът откаже да уважи искането за настаняване на детето или прекрати образуваното производство; 4. детето почине. (9) Работничка или служителка, която ползва отпуск по чл. 163, ал. 7 от КТ, е длъжна незабавно да уведоми предприятието за настъпването на обстоятелствата по ал. 8.“ § 4. В чл. 45а, ал. 1 думите „ал. 7“ се заменят с „ал. 8“. § 5. Създава се чл. 45а1: „Чл. 45а1. (1) Отпускът при осиновяване на дете до 5-годишна възраст по чл. 163, ал. 9 от КТ се ползва въз основа на писмено заявление на осиновителя. Към заявлението се прилагат копие от акта за сключен граждански брак, заверен препис от влязлото в сила решение на съда за пълно осиновяване и копие от акта за предаване на детето за осиновяване. Предприятието е длъжно да разреши отпуска от деня, посочен в заявлението. Когато осиновителят няма право на този отпуск, предприятието е длъжно да го уведоми за това незабавно, като мотивира отказа си. (2) Отпускът по ал. 1 се заявява и ползва в календарни дни. (3) Осиновителят е длъжен незабавно да уведоми предприятието, когато по време на ползването на отпуска по ал. 1: 1. бракът бъде прекратен с влязло в сила съдебно решение; 2. детето бъде настанено в детско заведение на пълна държавна издръжка; 3. детето бъде настанено по реда на чл. 26 от Закона за закрила на детето; 4. детето почине; 5. осиновяването бъде прекратено от съда. (4) При наличие на обстоятелствата по ал. 3 отпускът по ал. 1 се прекратява. (5) Осиновителят може да прекрати ползването на отпуска с писмено заявление до предприятието, в което работи.“ § 6. В чл. 45б се правят следните изменения и допълнения: 1. Алинея 1 се изменя така: „(1) Отпускът по чл. 163, ал. 10, изречение първо от КТ се ползва от бащата (осиновителя) въз основа на писмено заявление, към което се прилагат копие от удостоверението за раждане на детето и декларация съгласно приложение № 8. Предприятието е длъжно да разреши отпуска от деня, посочен в заявлението, а когато бащата (осиновителят) няма право на този отпуск, предприятието е длъжно да го уведоми за това незабавно, като мотивира отказа си.“ 2. В ал. 2 думите „ал. 8“ се заменят с „ал. 10, изречение първо“. 3. В ал. 3 думите „ал. 8“ се заменят с „ал. 10, изречение първо“ и думите „акт за раждане на детето или“ се заменят с „копие от удостоверението за раждане на детето или копие от“. 4. В ал. 4 след думата „бащата“ се добавя „(осиновителят)“. 5. Създава се нова ал. 6: „(6) Бащата (осиновителят) е длъжен незабавно да уведоми предприятието за настъпването на обстоятелствата по ал. 5.“ 6. Досегашната ал. 6 става ал. 7. § 7. Създават се чл. 45в, 45г, 45д и 45е: „Чл. 45в. (1) Отпускът по чл. 163, ал. 10, изречение второ от КТ се ползва от един от родителите на майката въз основа на писмено заявление, към което се прилагат копие от удостоверението за раждане на детето и декларация съгласно приложение № 11. Предприятието е длъжно да разреши отпуска от деня, посочен в заявлението. Когато родителят на майката няма право на този отпуск, предприятието е длъжно да го уведоми за това незабавно, като мотивира отказа си. (2) Отпускът по чл. 163, ал. 10, изречение второ от КТ не може да се ползва едновременно с отпуск по чл. 167 от КТ. (3) Майката има право по всяко време да оттегли даденото от нея съгласие по чл. 163, ал. 10, изречение второ от КТ с писмено заявление до предприятието, в което работи, и до предприятието, в което работи един от нейните родители, и да продължи да ползва лично отпуска по чл. 163, ал. 1 от КТ. Към заявлението до предприятието, в което тя работи, се прилагат копие от удостоверението за раждане на детето и декларация съгласно приложение № 7. (4) Родителят на майката може да прекрати ползването на отпуска с писмено заявление до предприятието, в което работи. (5) Отпускът по ал. 1 се прекратява, когато: 1. детето бъде дадено за осиновяване; 2. детето бъде настанено в детско заведение на пълна държавна издръжка; 3. детето бъде настанено по реда на чл. 26 от Закона за закрила на детето; 4. майката продължи лично да ползва отпуска по чл. 163, ал. 1 от КТ; 5. детето почине; 6. трудовото правоотношение на майката бъде прекратено. (6) Родителят на майката е длъжен незабавно да уведоми предприятието за настъпването на обстоятелствата по ал. 5. (7) Ползването на отпуска по ал. 1 не се прекратява, когато майката ползва друг вид отпуск. Чл. 45г. (1) Отпускът по чл. 163, ал. 10, изречение трето от КТ се ползва от един от родителите на майката (осиновителката) или на бащата (осиновителя) въз основа на писмено заявление, към което се прилагат копие от удостоверението за раждане на детето или заверен препис от влязло в сила решение на съда за осиновяване и копие от акта за предаване на детето за осиновяване, както и препис-извлечение от акта за смърт на бащата (осиновителя) и декларация съгласно приложение № 12. Предприятието е длъжно да разреши отпуска от деня, посочен в заявлението. Когато родителят на майката (осиновителката) или на бащата (осиновителя) няма право на този отпуск, предприятието е длъжно да го уведоми за това незабавно, като мотивира отказа си. (2) Отпускът по чл. 163, ал. 10, изречение трето от КТ не може да се ползва едновременно с отпуск по чл. 167 от КТ. (3) Майката (осиновителката) има право по всяко време да оттегли даденото от нея съгласие по чл. 163, ал. 10, изречение трето от КТ с писмено заявление до предприятието, в което работи, и до предприятието, в което работи един от нейните родители или от родителите на бащата (осиновителя), и да продължи да ползва лично отпуска по чл. 163, ал. 1 или ал. 6 от КТ. Към заявлението до предприятието, в което тя работи, се прилагат копие от удостоверението за раждане на детето или заверен препис от влязло в сила решение на съда за осиновяване и копие от акта за предаване на детето за осиновяване, както и декларация съгласно приложение № 7. (4) Родителят на майката (осиновителката) или на бащата (осиновителя) може да прекрати ползването на отпуска с писмено заявление до предприятието, в което работи. (5) Отпускът по ал. 1 се прекратява, когато: 1. детето бъде дадено за осиновяване; 2. детето бъде настанено в детско заведение на пълна държавна издръжка; 3. детето бъде настанено по реда на чл. 26 от Закона за закрила на детето; 4. майката (осиновителката) продължи лично да ползва отпуска по чл. 163, ал. 1 или ал. 6 от КТ; 5. детето почине; 6. осиновяването бъде прекратено от съда; 7. трудовото правоотношение на майката (осиновителката) бъде прекратено. (6) Родителят на майката (осиновителката) или на бащата (осиновителя) е длъжен незабавно да уведоми предприятието за настъпването на обстоятелствата по ал. 5. (7) Ползването на отпуска по ал. 1 не се прекратява, когато майката (осиновителката) ползва друг вид отпуск. Чл. 45д. (1) Отпускът по чл. 163, ал. 11 от КТ се ползва от един от родителите на работничката или служителката, която сама е осиновила дете, въз основа на писмено заявление, към което се прилагат заверен препис от влязло в сила решение на съда за осиновяване, копие от акта за предаване на детето за осиновяване и декларация съгласно приложение № 13. Предприятието е длъжно да разреши отпуска от деня, посочен в заявлението. Когато родителят на работничката или служителката, която сама е осиновила дете, няма право на този отпуск, предприятието е длъжно да го уведоми за това незабавно, като мотивира отказа си. (2) Отпускът по чл. 163, ал. 11 от КТ не може да се ползва едновременно с отпуск по чл. 167 от КТ. (3) Работничката или служителката, която сама е осиновила дете, има право по всяко време да оттегли даденото от нея съгласие по чл. 163, ал. 11 от КТ с писмено заявление до предприятието, в което работи, и до предприятието, в което работи един от нейните родители, и да продължи да ползва лично отпуска по чл. 163, ал. 6 от КТ. Към заявлението до предприятието, в което тя работи, се прилагат заверен препис от влязло в сила решение на съда за осиновяване, копие от акта за предаване на детето за осиновяване и декларация съгласно приложение № 7. (4) Родителят на работничката или служителката, която сама е осиновила дете, може да прекрати ползването на отпуска с писмено заявление до предприятието, в което работи.(5) Отпускът по ал. 1 се прекратява, когато: 1. детето бъде настанено в детско заведение на пълна държавна издръжка; 2. детето бъде настанено по реда на чл. 26 от Закона за закрила на детето; 3. работничката или служителката, която сама е осиновила дете, продължи лично да ползва отпуска по чл. 163, ал. 6 от КТ; 4. детето почине; 5. осиновяването бъде прекратено от съда; 6. трудовото правоотношение на работничката или служителката, която сама е осиновила дете, бъде прекратено. (6) Родителят на работничката или служителката, която сама е осиновила дете, е длъжен незабавно да уведоми предприятието за настъпването на обстоятелствата по ал. 5. (7) Ползването на отпуска по ал. 1 не се прекратява, когато работничката или служителката, която сама е осиновила дете, ползва друг вид отпуск. Чл. 45е. (1) Отпускът по чл. 163, ал. 12 от КТ се ползва въз основа на писмено заявление на съпруга, когато детето е настанено по реда на чл. 26 от Закона за закрила на детето при съпрузи. Към заявлението се прилагат заверен препис от влязлото в сила решение на съда за настаняване на детето и декларация съгласно приложение № 14. Предприятието е длъжно да разреши ползването на отпуска от деня, посочен в заявлението, а когато съпругът няма право на този отпуск, предприятието е длъжно да го уведоми за това незабавно, като мотивира отказа си. (2) В случай че съдът не се е произнесъл по искането за настаняване на детето, отпускът по ал. 1 се ползва въз основа на заверено копие от влязлата в сила заповед на директора на дирекция „Социално подпомагане“ по настоящия адрес на детето за временно настаняване по административен ред. (3) Отпускът по чл. 163, ал. 12 от КТ не може да се ползва едновременно с отпуска по чл. 167 от КТ. (4) Работничката или служителката, при която е настанено детето по реда на чл. 26 от Закона за закрила на детето, има право по всяко време да оттегли даденото от нея съгласие по чл. 163, ал. 12 от КТ с писмено заявление до предприятието, в което работи, и до предприятието, в което работи нейният съпруг, и да продължи да ползва лично отпуска по чл. 163, ал. 7 от КТ. Към заявлението до предприятието, в което тя работи, се прилагат заверен препис от влязлото в сила решение на съда за настаняване на детето или заверено копие от влязлата в сила заповед на директора на дирекция „Социално подпомагане“ по настоящия адрес на детето за настаняване по административен ред. (5) Отпускът по чл. 163, ал. 12 от КТ се прекратява по искане на съпруга с писмено заявление до предприятието, в което работи, или когато: 1. настаняването на детето е прекратено на някое от основанията по чл. 29 от Закона за закрила на детето, както и в случаите по чл. 30 от Закона за закрила на детето; 2. заповедта по ал. 2 е отменена; 3. съдът откаже да уважи искането за настаняване на детето или прекрати образуваното производство; 4. работничката или служителката, при която е настанено детето по реда на чл. 26 от Закона за закрила на детето, продължи да ползва лично отпуска по чл. 163, ал. 7 от КТ; 5. детето почине; 6. трудовото правоотношение на съпругата бъде прекратено. (6) Съпругът, който ползва отпуск по чл. 163, ал. 12 от КТ, е длъжен незабавно да уведоми предприятието за настъпването на обстоятелствата по ал. 5. (7) Ползването на отпуска по ал. 1 не се прекратява, когато работничката или служителката, при която е настанено детето по реда на чл. 26 от Закона за закрила на детето, ползва друг вид отпуск.“ § 8. Член 48 се изменя така: „Чл. 48. (1) Когато майката (осиновителката) на дете до 2-годишна възраст или осиновителката на дете от 2- до 5-годишна възраст почине или заболее тежко, поради което не може да се грижи за детето, съответната част от отпуските поради раждане, при осиновяване и за отглеждане на малко дете се ползва от бащата (осиновителя). В този случай отпускът се ползва и се прекратява при условията и по реда на чл. 45, 46 и 46б, без да се изисква съгласието на майката (осиновителката). Когато този отпуск се ползва от лице по чл. 164, ал. 3 от КТ, се спазват изискванията на чл. 46, като съгласието по чл. 167, ал. 1 от КТ се дава от бащата (осиновителя). В тези случаи към писменото заявление за ползване на отпуска се прилага и копие от препис-извлечението от акта за смъртта на майката (осиновителката) или акт от здравните органи, който установява заболяването на майката (осиновителката) и срока, за който е необходимо отпускът да бъде предоставен на лицата по чл. 167, ал. 1 от КТ. (2) Бащата (осиновителят) по ал. 1 има право на отпуск по чл. 167, ал. 1 от КТ при условие, че той работи по трудово правоотношение, независимо от това, дали майката (осиновителката) е работила или работи по трудово правоотношение. (3) Когато майката (осиновителката) на дете до 2-годишна възраст или осиновителката на дете от 2- до 5-годишна възраст заболее тежко, поради което не може да се грижи за детето, и бащата (осиновителят) е починал, съответната част от отпуските за раждане, при осиновяване и за отглеждане на малко дете се ползва от един от родителите на майката (осиновителката) или на бащата (осиновителя). В този случай отпускът се ползва и прекратява при условията и по реда на чл. 45, 46 и 46б, без да се изисква съгласието на майката (осиновителката). Към писменото заявление за ползване на отпуска се прилага и акт от здравните органи, който установява заболяването на майката (осиновителката) и срока, за който е необходимо отпускът да бъде предоставен на лицата по чл. 167, ал. 2 от КТ, както и копие от препис-извлечението от акта за смъртта на бащата (осиновителя). (4) Родителят на майката (осиновителката) или на бащата (осиновителя) по ал. 3 има право на отпуск по чл. 167, ал. 2 от КТ, при условие че работи по трудово правоотношение, независимо от това, дали майката (осиновителката) работи по трудово правоотношение. (5) Когато майката на дете до 2-годишна възраст почине или заболее тежко, поради което не може да се грижи за детето, и бащата е неизвестен, съответната част от отпуските за раждане и за отглеждане на малко дете се ползват от един от нейните родители. В този случай отпускът се ползва и прекратява при условията и по реда на чл. 45 и 46, без да се изисква съгласието на майката. Към писменото заявление за ползване на отпуска се прилага и копие от препис-извлечението от акта за смъртта на майката или акт от здравните органи, който установява заболяването на майката и срока, за който е необходимо отпускът да бъде предоставен на лицата по чл. 167, ал. 3 от КТ. (6) Родителят на майката по ал. 5 има право на отпуск по чл. 167, ал. 3 от КТ, при условие че работи по трудово правоотношение, независимо от това, дали майката е работила или работи по трудово правоотношение.(7) Когато работничка или служителка, която сама е осиновила дете до 5-годишна възраст, почине или заболее тежко, поради което не може да се грижи за детето, съответната част от отпуските при осиновяване и за отглеждане на малко дете се ползва от един от нейните родители. В този случай отпускът се ползва и прекратява при условията и по реда на чл. 45 и 46 или на чл. 46б, без да се изисква съгласието на работничката или служителката. Към писменото заявление за ползване на отпуска се прилага и копие от препис-извлечението от акта за смъртта на работничката или служителката или акт от здравните органи, който установява заболяването на работничката или служителката и срока, за който е необходимо отпускът да бъде предоставен на лицата по чл. 167, ал. 4 от КТ. (8) Родителят на работничката или служителката по ал. 7 има право на отпуск по чл. 167, ал. 4 от КТ, при условие че работи по трудово правоотношение, независимо от това, дали работничката или служителката е работила или работи по трудово правоотношение. (9) Когато починат и двамата родители (осиновители) на дете до 2-годишна възраст, съответната част от отпуските по чл. 163 и 164 от КТ се ползва от настойника, а с негово съгласие – от един от родителите на майката (осиновителката) или на бащата (осиновителя) на детето. В тези случаи ползването на отпуска и неговото прекратяване се извършват съгласно разпоредбите на чл. 45 и 46, като се представят и копия от препис-извлеченията от актовете за смъртта на двамата родители (осиновители) и копие от документ за настойничество. (10) Настойникът или родителят на майката (осиновителката) или на бащата (осиновителя) по ал. 9 има право на отпуск по чл. 167, ал. 5 от КТ, при условие че работи по трудово правоотношение, независимо дали родителите (осиновителите) на детето са работили по трудово правоотношение.“ § 9. В чл. 54 думите „ал. 2“ се заменят с „ал. 3“. § 10. В § 6 от Заключителните разпоредби думите „ал. 11“ се заменят с „ал. 16“. § 11. В приложение № 8 думите „ал. 8“ се заменят с „ал. 10, изречение първо“.§ 12. Създава се приложение № 11 към чл. 45в, ал. 1: „Приложение № 11 към чл. 45в, ал. 1Декларация за ползване на отпуск по чл. 163, ал. 10, изречение второ от Кодекса на труда от родител на майкатаПодписаните: 1. ……………………………………………………………………………………………………… (трите имена по документ за самоличност) 2. ………………………………………………………………………………………………………. (трите имена по документ за самоличност) заявяваме, че първият от нас като майка е съгласен, а вторият като родител на майката приема да ползва платен отпуск за остатъка до 410 дни на …………………………………………………………………………………………………………………………., (трите имена на детето) родено на ……………………………. 20 …. г., считано от …………………………… 20 …. г. до …………………………… 20 …. г.Декларираме, че: 1. детето не е дадено за осиновяване; 2. детето не е настанено в детско заведение на пълна държавна издръжка; 3. детето не е настанено по реда на чл. 26 от Закона за закрила на детето; 4. детето не е починало.Задължаваме се при даване на детето за осиновяване, при настаняването му в детско заведение на пълна държавна издръжка, при настаняването му по реда на чл. 26 от Закона за закрила на детето или при смърт, както и при прекратяване на трудовото правоотношение на майката да уведомим предприятието, за да прекрати разрешения отпуск. Известно ни е, че за неверни данни носим отговорност по чл. 313 от Наказателния кодекс и че дължим възстановяване на неоснователно изплатените ни суми заедно със законната лихва. …………. 20 …. г.   Декларатори: 1. …………………….. 2. …………………….. Забележки: 1. Декларацията се попълва в 2 екземпляра, всеки от които се съхранява в личните досиета на деклараторите в съответните предприятия. 2. Излишното се зачертава.”§ 13. Създава се приложение № 12 към чл. 45г, ал. 1: „Приложение № 12 към чл. 45г, ал. 1Декларация за ползване на отпуск по чл. 163, ал. 10, изречение трето от Кодекса на труда от родител на майката (осиновителката) или на бащата (осиновителя)Подписаните: 1. …………………………………………………………………………………………………….. (трите имена по документ за самоличност) 2. ……………………………………………………………………………………………………. (трите имена по документ за самоличност) заявяваме, че първият от нас като майка (осиновителка) е съгласен, а вторият като родител на майката (осиновителката) или като родител на бащата (осиновителя) приема да ползва платен отпуск за остатъка до 410 дни на ……………………………………………………………………………………………………………………….., (трите имена на детето) родено на …………………. 20 …. г., считано от ……………….. 20 …. г. до ………………….. 20 …. г.Декларираме, че: 1. детето не е дадено за осиновяване; 2. детето не е настанено в детско заведение на пълна държавна издръжка; 3. детето не е настанено по реда на чл. 26 от Закона за закрила на детето; 4. детето не е починало; 5. осиновяването не е прекратено от съда.Задължаваме се при даване на детето за осиновяване, при настаняването му в детско заведение на пълна държавна издръжка, при настаняването му по реда на чл. 26 от Закона за закрила на детето или при смърт, при прекратяване на трудовото правоотношение на майката (осиновителката), както и при прекратяване на осиновяването от съда да уведомим предприятието, за да прекрати разрешения отпуск. Известно ни е, че за неверни данни носим отговорност по чл. 313 от Наказателния кодекс и че дължим възстановяване на неоснователно изплатените ни суми заедно със законната лихва. …………. 20 …. г.   Декларатори: 1. …………………….. 2. …………………….. Забележки: 1. Декларацията се попълва в 2 екземпляра, всеки от които се съхранява в личните досиета на деклараторите в съответните предприятия. 2. Излишното се зачертава.”§ 14. Създава се приложение № 13 към чл. 45д, ал. 1: „Приложение № 13 към чл. 45д, ал. 1Декларация за ползване на отпуск по чл. 163, ал. 11 от Кодекса на труда от родител на работничка или служителка, която сама е осиновила детеПодписаните: 1. ……………………………………………………………………………………………………. (трите имена по документ за самоличност) 2. ……………………………………………………………………………………………………. (трите имена по документ за самоличност) заявяваме, че първият от нас като осиновителка е съгласна, а вторият като родител на осиновителката приема да ползва платен отпуск за остатъка до 410 дни на …………………………………………………………………………………………………………………………, (трите имена на детето) родено на …………………. 20 …. г., считано от ……………….. 20 …. г. до ………………….. 20 …. г.Декларираме, че: 1. детето не е настанено в детско заведение на пълна държавна издръжка; 2. детето не е настанено по реда на чл. 26 от Закона за закрила на детето; 3. детето не е починало; 4. осиновяването не е прекратено от съда.Задължаваме се при настаняване на детето в детско заведение на пълна държавна издръжка, при настаняването му по реда на чл. 26 от Закона за закрила на детето или при смърт, при прекратяване на трудовото правоотношение на осиновителката, както и при прекратяване на осиновяването от съда да уведомим предприятието, за да прекрати разрешения отпуск. Известно ни е, че за неверни данни носим отговорност по чл. 313 от Наказателния кодекс и че дължим възстановяване на неоснователно изплатените ни суми заедно със законната лихва. …………. 20 …. г.   Декларатори: 1. …………………….. 2. …………………….. Забележки: 1. Декларацията се попълва в 2 екземпляра, всеки от които се съхранява в личните досиета на деклараторите в съответните предприятия. 2. Излишното се зачертава.”§ 15. Създава се приложение № 14 към чл. 45е, ал. 1: „Приложение № 14 към чл. 45е, ал. 1Декларация за ползване на отпуск по чл. 163, ал. 12 от Кодекса на труда от съпруг, когато детето е настанено по реда на чл. 26 от Закона за закрила на детето при съпрузи Подписаните: 1. ………………………………………………………………………………………………………… (трите имена по документ за самоличност) 2. ………………………………………………………………………………………………………… (трите имена по документ за самоличност) заявяваме, че първият от нас като съпруга е съгласна, а вторият като съпруг приема да ползва платен отпуск за остатъка до 410 дни на …………………………………………………………………………………………………………………………….., (трите имена на детето) родено на …………………. 20 …. г., считано от ……………….. 20 …. г. до ………………….. 20 …. г.Декларираме, че: 1. настаняването на детето не е прекратено на някое от основанията по чл. 29 от Закона за закрила на детето, както и в случаите по чл. 30 от Закона за закрила на детето; 2. заповедта на директора на дирекция „Социално подпомагане” за временно настаняване по административен ред не отменена; 3. съдът не е отказал да уважи искането за настаняване на детето или не е прекратил образуваното производство; 4. детето не е починало.Задължаваме се при прекратяване на настаняването на детето на някое от основанията по чл. 29 от Закона за закрила на детето, както и в случаите по чл. 30 от Закона за закрила на детето, при отмяна на заповедта на директора на дирекция „Социално подпомагане” за временно настаняване по административен ред, при отказ на съда да уважи искането за настаняване на детето или при прекратяване на образуваното производство, при смърт на детето, както и при прекратяване на трудовото правоотношение на съпругата да уведомим предприятието, за да прекрати разрешения отпуск. Известно ни е, че за неверни данни носим отговорност по чл. 313 от Наказателния кодекс и че дължим възстановяване на неоснователно изплатените ни суми заедно със законната лихва. …………. 20 …. г.   Декларатори: 1. …………………….. 2. …………………….. Забележки: 1. Декларацията се попълва в 2 екземпляра, всеки от които се съхранява в личните досиета на деклараторите в съответните предприятия. 2. Излишното се зачертава.”Заключителни разпоредби§ 16. В Наредбата за медицинската експертиза, приета с Постановление № 87 на Министерския съвет от 2010 г. (обн., ДВ, бр. 36 от 2010 г.; изм. и доп., бр. 5 и 41 от 2011 г., бр. 55 и 67 от 2014 г. и бр. 17 от 2016 г.), в глава втора, в раздел ІІІ се създава чл. 34а: „Чл. 34а. (1) На осигуреното лице, при което е настанено дете по реда на чл. 26 от Закона за закрила на детето, се издава болничен лист за временна неработоспособност в размер на разликата от възрастта на детето в деня на настаняването му до изтичането на срока по чл. 26, ал. 1, т. 2 и 3. (2) Болничният лист по ал. 1 се издава еднолично от ръководителя на лечебното заведение, където е отглеждано детето до датата на настаняването, или от личния лекар на осигуреното лице въз основа на заверен препис от влязлото в сила решение на съда за настаняване на детето, а в случай че съдът не се е произнесъл по искането за настаняване на детето – въз основа на заверено копие от влязлата в сила заповед на директора на дирекция „Социално подпомагане” по настоящия адрес на детето за временно настаняване по административен ред.“ § 17. В Наредбата за пенсиите и осигурителния стаж, приета с Постановление № 30 на Министерския съвет от 2000 г. (обн., ДВ, бр. 21 от 2000 г.; изм. и доп., бр. 43, 61 и 81 от 2000 г., бр. 36 от 2001 г., бр. 19 от 2002 г.; попр., бр. 21 от 2002 г.; изм. и доп., бр. 74 от 2002 г.; Решение № 7581 на Върховния административен съд от 2002 г. – бр. 76 от 2002 г.; Решение № 11701 на Върховния административен съд от 2002 г. – бр. 119 от 2002 г.; изм. и доп., бр. 19 от 2003 г., бр. 25 и 68 от 2004 г., бр. 24 от 2005 г., бр. 48 от 2006 г., бр. 15 от 2007 г., бр. 17 от 2008 г., бр. 1, 16, 79, 84 и 87 от 2009 г., бр. 2 от 2010 г., бр. 13 от 2011 г., бр. 16 и 80 от 2012 г., бр. 33 и 62 от 2013 г., бр. 23 от 2014 г., бр. 19 и 40 от 2015 г., бр. 17 и 54 от 2016 г. и бр. 29 от 2017 г.), в чл. 10, ал. 8 се създава изречение трето: „Разпореждането за преизчисляване на пенсията/пенсиите по § 53, ал. 2 от Преходните и заключителните разпоредби на Закона за изменение и допълнение на Кодекса за социално осигуряване (ДВ, бр. 61 от 2015 г.) се връчва на лицето по негово искане, като срокът за обжалване на разпореждането започва да тече от датата на връчването му.“§ 18. Постановлението влиза в сила от 1 юни 2017 г. с изключение на: 1. Параграфи 9 и 17, които влизат в сила от деня на обнародването му в „Държавен вестник“. 2. Параграфи 1 и 2, които влизат в сила от 1 януари 2018 г.МИНИСТЪР-ПРЕДСЕДАТЕЛ: /п/ Бойко БорисовГЛАВЕН СЕКРЕТАР НА МИНИСТЕРСКИЯ СЪВЕТ: /п/ Веселин Даков", "date": "2017.05.26", "title": " Вижте промените в Наредбата за работното време, почивките и отпуските"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80-%d1%81%d1%80%d0%b5%d1%89%d1%83-%d0%bf%d1%80%d0%b5%d0%bc%d0%b8%d0%b5%d1%80-%d0%bd%d0%b0-%d0%b0%d1%81%d0%b8%d0%ba%d1%81-%d0%bc%d0%b0%d1%81%d1%82%d1%8a%d1%80/", "text": "Само в нашия турнир можете да видите премиер срещу премиер!Думите са на Любо Ганев, главният организатор на тенис турнира за знаменитости „Асикс Мастърс“. Въпреки ангажиментите си в чужбина министър-председателят от последното служебно правителство Огнян Герджиков промени плановете си, за да участва. Един от потенциалните му съперници е настоящият премиер Бойко Борисов.Миналогодишното издание на турнира събра още в първия кръг двамата политици. Тогава Борисов спечели убедително. Герджиков, който сега ще е в двойка с бившия шеф на парламента Борислав Великов, ще искат реванш. Дуетът е амбициран да бъде голямата изненада в неделя на комплекс „Глория Палас“ в Горна баня. Мачовете започват в неделя от 10 ч.„Господин Герджиков промени плановете си, за да участва, а Бойко Борисов не е пропускал нито едно издание на „Труд Мастърс“ и „Асикс Мастърс“ – каза Любо Ганев. – Никъде другаде няма да видите такава битка. Остава сега времето да е наш приятел. Но съдбата ме обича, така че вярвам, че в неделя всички ще се радваме на слънце. Нашият турнир е шоу, забавление! Не е най-важното кой ще спечели. На олимпийския принцип сме. При нас агитките са добре дошли. Няма да се караме, ако някой вика по време на разиграване.“Заради бизнес ангажименти в чужбина отпадна един от най-колоритните участници – членът на Изпълкома на БФС Николай Гигов. Шоуменът Димитър Туджаров-Шкумбата е контузен, но неговите изненади ще бъдат край корта. Ще му помага легендарният сръбски изпълнител Бобан Здравкович, който обаче планира да се пусне на корта.", "date": "2017.05.26", "title": " Премиер срещу премиер на „Асикс Мастърс“"}
{"url": "https://trud.bg/%d0%b3%d0%b5%d1%80%d0%bc%d0%b0%d0%bd%d1%86%d0%b8-%d0%be%d1%82%d0%ba%d1%80%d0%b8%d1%85%d0%b0-%d1%82%d1%8a%d1%80%d0%b3%d0%be%d0%b2%d1%81%d0%ba%d0%b0-%d0%b1%d0%b0%d0%b7%d0%b0-%d0%b7%d0%b0-%d1%80%d0%b5/", "text": "Немската фирма „Futurecom Gastro Trading“ откри нова търговска база за ресторантско и кетъринг оборудване в Пловдив съвместно с „Международен панаир“ АД, на чиято територия в палата 22 своята дейност ще развиват марките  „Futurecom“ и „Profimiet“. В международен мащаб те са символ на висококачествено обслужване и оборудване на събития, заведения и други обекти в сферата на гастрономията. Търговската база е разположена на площ от 3000 кв.м. и предлага над 1000 артикула, които да обслужват ресторанти, барове, хотели, кетъринг компании и организатори на събития.От Пловдив Futurecom Gastro Trading ще развива своята търговска дейност за Балканите, Русия и Украйна. Основната цел на компанията е да утвърди имиджа на марките, от които произлиза, а именно като най-голям доставчик на кетъринг оборудване и логистични услуги в сферата на събитийния мениджмънт в Европа с над 24 000 мероприятия годишно. Сред тях са състезанията от Формула 1, Олимпийските игри под егидата на МОК, както и световните и европейски първенства по футбол, организирани от ФИФА и УЕФА.На откриването на новата търговска база присъствата Михаел Екер и Йоханес Майер, основатели на Futurecom и Profimiet, генералният мениджър на дружеството в България Юрген Крайн, главният директор на „Международен панаир“ АД Иван Соколов и зам.-кметът на Пловдив Стефан Стоянов. „През 2017 г. Пловдив е вече на първо място по оборудване за ресторанти, събития и кетърингови компании“, декларира Михаел Екер.", "date": "2017.05.26", "title": " Германци откриха търговска база за ресторантско и кетъринг оборудване в Пловдив\t\t\t"}
{"url": "https://trud.bg/%d0%bd%d0%be%d0%b2-%d0%bf%d1%80%d0%be%d0%b4%d1%83%d0%ba%d1%82-%d0%bd%d0%b0-refan-%d0%b1%d0%be%d1%80%d0%b8-%d0%b1%d1%80%d1%8a%d1%87%d0%ba%d0%b8%d1%82%d0%b5-%d0%b1%d0%b5%d0%b7-%d0%ba%d0%be%d0%bc%d0%bf/", "text": "Една от най-успешните козметични серии на REFAN през последната година – SNAIL PERFECTION – вече е с ново попълнение. Серията с екстракт от охлюви предлага и още едно силно оръжие в ефикасната борба със стареенето. Това е новият флуид – концентрат SNAIL PERFECTION, подходящ за активно третиране на застаряваща, повехнала и проблемна кожа. Използването му възвръща нейния свеж и стегнат вид, а ролерът, с който е снабден флакона, прави продукта изключително лесен за употреба и позволява равномерното нанасяне на флуида в проблемните зони на лицето. Той може да се използва самостоятелно или в комбинация с други продукти. Козметолозите на REFAN препоръчват съчетаването му с дневен и нощен крем за лице от серията SNAIL PERFECTION, за да може кожата да се възползва в максимална степен от мощните свойства, които притежава екстрактът от охлюви.Този уникален продукт, взаимстван от природата, стимулира клетъчните функции, подпомага регенерирането на кожата и забавя процесите на стареене. Екстрактът от охлюви съдържа много ценни за кожата компоненти – алантоин, колаген и витамини А, С, Е, В6 и В12, еластин, гликолова и хиалуронова киселина. Познат е от времето на Хипократ като супер ефикасно средство за обновяване на тъканта, за заличаване на белези, стрии и пигментация. Екстрактът от охлюви успешно успокоява раздразнената и зачервена кожа, облекчава възпаленията, омекотява загрубялата кожа и възстановява водния й баланс.Козметиката SNAIL PERFECTION на REFAN е подходяща за кожа от всички възрасти и има подчертано антибактериално и антиоксидантно действие. Благодарение на екстрактът от охлюви, който подпомага отделянето на мъртвите клетки и стимулира регенерацията на тъканите, всички продукти от серията правят кожата по-стегната, еластична и хидратирана,. Освен новия флуид-концентрат, тя включва още пет продукта – серум, дневен и нощен крем за лице, крем за ръце и крем за тяло.Да припомним, че серумът за лице от серията SNAIL PERFECTION на REFAN стана победител в категория „Българска козметика“ в класацията на сп. ОК! „BEST BEAUTY PRODUCTS 2016“. В нея българските почитатели на козметиката имаха възможност да гласуват за своите фаворити и серумът грабна първото място, като изпревари останалите претенденти в категорията. ", "date": "2017.05.26", "title": " Нов продукт на REFAN бори бръчките без компромиси\t\t\t "}
{"url": "https://trud.bg/%d1%80%d0%be%d0%bc%d0%ba%d0%b0-%d0%b1%d0%b8%d0%b5-%d1%81%d0%be%d1%86%d0%b8%d0%b0%d0%bb%d0%bd%d0%b0-%d1%80%d0%b0%d0%b1%d0%be%d1%82%d0%bd%d0%b8%d1%87%d0%ba%d0%b0-%d0%b7%d0%b0%d1%80%d0%b0%d0%b4%d0%b8-250/", "text": "Циганка от бургаския квартал „Комлука“ е нападнала социална работничка. В края на работния ден, служителката била в приемната в квартала, в който има преобладаващо ромско население. Циганката влязла в помещението и щом разбрала че трябва да плати глоба в размер на 250 лева, скочила върху беззащитната жена. Сумата била натрупана от неизвинени отсъствия на детето на нападателката, но тя и не искала да чуе, че трябва да плати. Вместо това заработили юмруците и. Социалната работничка Илияна Г. се свлякла на земята. Цялото и тяло е в синини, а челюстта и е счупена от побоя.Нападателката е задържана. По случая е образувано бързо досъдебно производство, каза пред Труд шефът на ОД на МВР в Бургас комисар Калоян Калоянов.  Пострадалата бургазлийка си  у дома и е в шок, разказаха нейни колеги.", "date": "2017.05.26", "title": " Ромка бие социална работничка заради 250 лева глоба\t\t\t"}
{"url": "https://trud.bg/%d1%81%d0%bf%d0%be%d1%80%d0%b5%d0%b4-44-%d0%be%d1%82-%d0%b1%d1%8a%d0%bb%d0%b3%d0%b0%d1%80%d0%b8%d1%82%d0%b5-%d0%b8%d0%bc%d0%b0-%d1%80%d0%b0%d1%81%d0%b8-%d0%ba%d0%be%d0%b8%d1%82%d0%be-%d0%bf%d1%80/", "text": "Мнозинството от хората и мнозинството от страните, изследвани от Световната асоциация „Галъп интернешънъл“, смятат, че не съществува превъзходство на едни раси, религии или култури над други раси, религии и култури. Въпреки това, в чувствителен дял изследвани страни общественото мнение по този въпрос е разделено.Това показват данните от 40-ото юбилейно издание на глобалното допитване на Световната асоциация «Галъп интернешънъл». Изследването е ежегодна традиция, инициирана и проектирана под председателството на д-р Джордж Галъп през 1977 г. Тази година то бе проведено в 66 страни по целия свят.Въпреки преобладаващото убеждение за расово, религиозно и културно равенство, в няколко страни има мнозинство, което смята, че съществува и религиозно, и културно, и расово превъзходство. Сред тези страни личат най-вече Бангладеш, Гана, Индия, Нигерия, Афганистан, Парагвай и др. Между 50 и 80% от населението им отговаря с „напълно съгласен“ и „по-скоро съгласен“ на твърденията, че „някои раси превъзхождат други раси“, „някои религии превъзхождат други религии“, и „някои култури превъзхождат други култури“. На другия полюс са най-вече западните общества.България и балканските общества са по-скоро раздвоени. У нас няма сигурни мнозинства в подкрепа на религиозното, расово и културно равенство. Например, 45% не са съгласни, че някои религии превъзхождат други религии, но сходен дял – 37% са съгласни. По отношение на това дали някои раси превъзхождат други раси отговорите у нас са на практика поделени между съгласие и несъгласие – 44% споделят това мнение, а 45% – не. 50% у нас смятат, че някои култури превъзхождат други култури, а малцинство от 35% са на обратното мнение.Основната цел на изследването не е да измери нива на расизъм, нито чувството на културно или религиозно превъзходство. Основният интерес е да се разсъждава върху вътрешните баланси в страните. Очевидно е, че всички онези страни, които се чувстват стабилни и не усещат заплахи, показват по-ниски нива на вяра в религиозно, културно и расово превъзходство, отбелязват от „Галъп“.Като основни фактори, които стимулират широко разпространеното усещане за неравенство в тези три полета, Световната асоциация посочва:„Като цяло, глобалната толерантност към расовите, религиозните и културните различия е доминираща норма. Изключения от тази норма се появяват в страни, нации и региони със сериозни външни и вътрешни конфликти. Има страни, в които регистрираме осезаемо разделение на общественото мнение по тези въпроси („разделени“ страни), и това най-вероятно е индикатор за протичащи в тези общества дълбоки процеси на трансформация.“, коментира президентът на Световната асоциация „Галъп интернешънъл“ Кънчо Стойчев. ", "date": "2017.05.26", "title": " Според 44% от българите има раси, които превъзхождат останалите"}
{"url": "https://trud.bg/%d0%b6%d0%b5%d1%80%d1%82%d0%b2%d0%b8-%d0%b8-%d1%80%d0%b0%d0%bd%d0%b5%d0%bd%d0%b8-%d0%bf%d1%80%d0%b8-%d1%81%d1%82%d1%80%d0%b5%d0%bb%d0%b1%d0%b0-%d0%bf%d0%be-%d0%b0%d0%b2%d1%82%d0%be%d0%b1%d1%83%d1%81/", "text": "26 души достигна броят на жертвите от нападението срещу християни в Египет, съобщи . Въоръжени и маскирани мъже в три автомобила нападнаха автобус, превозващ копти до манастир на около 200 км южно от столицата Кайро. 25 са ранените при стрелбата.Президентът на Египет Абдел Фатах ас-Сиси свика извънредна среща на силите за сигурност. Все още никой не е поел отговорност за нападението, но през декември и април бяха извършени няколко нападения срещу коптски църкви, зад които стоеше „Ислямска държава“. Коптите са най-многобройната християнска общност в Египет като съставляват около 10% от 90 милионното население на африканската страна. ", "date": "2017.05.26", "title": " Жертви и ранени при стрелба по автобус с християни в Египет"}
{"url": "https://trud.bg/%d1%8f%d1%85%d1%82%d0%b0%d1%82%d0%b0-%d1%84%d1%83%d1%80%d0%b8%d1%8f-%d1%89%d0%b5-%d0%bf%d1%80%d0%b5%d0%ba%d0%be%d1%81%d0%b8-%d1%81%d0%b5%d0%b2%d0%b5%d1%80%d0%bd%d0%b8%d1%8f-%d0%b0/", "text": "Яхтата „Фурия“ тръгва да прекосява Северния Атлантик с бургаския флаг на мачтата. Това е първо българско участие през новото хилядолетие в най-стара презокеанска ветроходна регата за непрофесионалисти, известна като OSTAR, а във формата за двучленни екипажи – Twostar. Бургазлиите Михаил Копанов и Диан Зайков трябва да прекосят бурните води между Британия и САЩ почти по същия маршрут, по който е пътувал корабът „Титаник“ през 1912 година.Стартът на състезанието ще бъде даден в град Плимът на 29 май, понеделник, 12 часа местно време, а финалът е в Нюпорт, щата Роуд Айлънд. Участват общо 22 ветрохода – 16 в класа за „самотници“ и 6 при двучленните екипажи, един от които е нашият. През последните десетина дни Мишо и Диан работиха по подготовката на „Фурия“ – натъкмяване на платна, такелаж, зареждане с храна. Двамата са в добро физическо състояние и амбицирани да подобрят най-доброто българско постижение по този маршрут – 22 дни, 9 часа и 12 мин., постигнато през 1986 г. от Светлозар Тенев и Васил Попов с яхта „Булкон Стар“:", "date": "2017.05.26", "title": " Яхтата “Фурия” ще прекоси Северния Атлантик с бургаски флаг"}
{"url": "https://trud.bg/%d0%be%d1%81%d1%8a%d0%b4%d0%b8%d1%85%d0%b0-%d1%82%d1%80%d0%b8%d0%bc%d0%b0-%d1%82%d1%8a%d1%80%d0%bd%d0%be%d0%b2%d1%86%d0%b8-%d1%85%d0%b2%d0%b0%d0%bd%d0%b0%d1%82%d0%b8-%d1%81-%d0%ba%d0%b0%d0%bd%d0%b0/", "text": "Районният съд постанови наказания на трима мъже за отглеждане и държане на канабис. Магистратите одобриха постигнато с прокуратурата споразумение, с което Лозан К. се призна за виновен за това, че в периода от 1 май до 5 октомври 2016 г. в землището на великотърновското село Дичин засял и отглеждал  30 броя растения канабис с общо тегло на конопа в сухо състояние  3943 грама, на стойност при пласиране на улицата   23 658 лева.Наложено му е наказание една година и шест месеца условно с 3-годишен изпитателен срок.Определена му е и пробационна мярка – задължителни периодични срещи с пробационен служител.След внесен обвинителен акт и постигнато в съдебната фаза споразумение  Чавдар  С.  се призна за виновен за това, че на 5 юни миналата година във Велико Търново в жилище на ул. „Александър Бурмов“ е държал 164,887 гр. марихуана на обща стойност 989, 32 лв. Осъден е на 3 месеца условно с три години изпитателен срок.Присъда от 4 месеца условно с 3-годишен изпитателен срок е постановено за 32-годишен мъж също за държане на наркотици. С внесен в съда обвинителен акт и постигнато в съдебната фаза споразумение с Мартин П. Той се е признал за виновен и е осъден  за това, че на  5 февруари тази година е хванат с общо 5,33 грама марихуана на стойност 31,99 лв. Споразуменията имат последици на влезли в сила присъди.", "date": "2017.05.26", "title": " Осъдиха трима търновци хванати с канабис"}
{"url": "https://trud.bg/%d1%81%d0%bb%d0%b5%d0%b4-40-%d0%b3%d0%be%d0%b4%d0%b8%d0%bd%d0%b8-%d0%b2-%d0%b1%d0%b5%d0%bb%d0%b8%d1%86%d0%b0-%d0%b2%d0%b8%d0%b4%d1%8f%d1%85%d0%b0-%d0%b7%d0%b0-%d0%bf%d1%8a%d1%80%d0%b2%d0%b8-%d0%bf/", "text": "Кмет, поп и имам осветиха в Белица реновирани и асфалтирани улици. За общината това е огромно  събитие, тъй като от 40 години там нито един управник не е вложил и лев за подръжка на улиците. Кметът Радослав Ревански обясни, че над 600 000 лева са инвестирани в реновирането на улици в града, като средствата са от капиталовата програма на общината.Местният свещеник отец Николай Попов извърши водосвет и с осветената вода поръси пътя за здраве, благоденствие и безаварийно пътуване. Имамът на Белица Ахмед Горелски прочете „дуа” молитва за здраве и благоденствие на населението на Белица и общината и за всички хора, преминаващи през главния път.Даден бе курбан за освещаване на пътя и здраве на всички хора. На събитието се гръмна шампанско, а хората заиграха хоро от радост.Община Белица е една от най-бедните в цялата страна. Тя е известна с това, че безработицата тук минава 70%.", "date": "2017.05.26", "title": " След 40 години в Белица видяха за първи път асфалтирани улици"}
{"url": "https://trud.bg/21-%d0%bd%d0%be%d0%b2%d0%b8-%d0%ba%d0%be%d0%bb%d0%b8-%d0%b7%d0%b0-%d0%bf%d0%be%d0%bb%d0%b8%d1%86%d0%b0%d0%b8%d1%82%d0%b5-%d0%b2-%d0%bf%d0%bb%d0%be%d0%b2%d0%b4%d0%b8%d0%b2%d1%81%d0%ba%d0%be/", "text": "На тържествена церемония с църковен водосвет в петък пред сградата на сектор „Пътна полиция“ в Пловдив, намираща се в сърцето на ромската Шекер махала, бяха раздадени ключове за 21 нови служебни автомобили, които са разпределени за областната дирекция на МВР.Колите са оборудвани със система за постоянно видеозаснемане на пътния контрол за проследяване дейността на полицейските наряди, работна станция за отдалечен достъп, камери, микрофони. Разполагат и с мобилни печатни устройства, чрез които на място ще се издават документи за установени нарушения на пътя, както и за разпечатване на невръчени електронни фишове и наказателни постановления.21-те нови автомобила са разпределени между  сектор „Пътна полиция“ в Пловдив и районните управления в Асеновград, Карлово, Труд, Първомай, Стамболийски, Раковски и Хисаря.", "date": "2017.05.26", "title": " 21 нови коли за полицаите в Пловдивско"}
{"url": "https://trud.bg/%d0%b2%d0%b8%d1%86%d0%b5%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%b8%d0%bb%d0%b8%d1%8f%d0%bd%d0%b0-%d0%b9%d0%be%d1%82%d0%be%d0%b2%d0%b0-%d0%b8%d0%bc%d0%b0%d0%bc%d0%b5/", "text": "„Имаме нужда не само от силни личности, имаме нужда от водачи. Така, както показваше полковник Борис Дрангов – винаги да поемеш отговорността, да вдъхновяваш с личен пример, да кориш себе си за неудачите, а не вината да вменяваш другиму”.Това заяви вицепрезидентът Илияна Йотова пред военния паметник „Дрангова чешма” край Петрич, където се проведе честване на 145-ата годишнина от рождението и 100 години от героичната смърт на полковник Борис Дрангов.„Слабият човек, слабият политик трудно понася истината. А той е казвал истината и не се е боял да говори за армията, за съдбата на войниците, за грешните стратегии и решения”, посочи вицепрезидентът. По думите на Илияна Йотова мястото на полковник Дрангов е не само във военните учебници, но и в книгите за най-малките, защото той е личност, която вдъхновява и събужда.„Днес живеем в труден и тревожен свят, с много предизвикателства всеки ден. Не спорим за граници, обединени като земя, но достатъчно обединени ли сме като нация?”, каза вицепрезидентът. Илияна Йотова бе категорична, че се е отворила голяма пропаст между хората, които трябва да отстояват народните интереси, и тези, които са ги избрали за това.„Полковник Дрангов остана в паметта на хората защото бе командирът, баща, брат по съдба и учител. Така  печели сърцата на хората и оставя следи, а легендите разказват за него век след смъртта му”, допълни вицепрезидентът.Илияна Йотова подчерта, че вместо да се вслушат в критиките му, открито и ясно заявени, Дрангов е заплашен дори от военен съд, но остава верен на себе си, защото за него войникът е по-важен от удобствата на службата и високите постове. Вицепрезидентът припомни, че последните думи на Борис Дрангов са: „Колко много исках още да служа на България…“Със заупокойна молитва и полагане на венци и цветя бе почетена паметта на полк. Борис Дрангов пред паметника-чешма в с. Дрангово.Сред присъстващите на  отбелязването на  100-годишнината от смъртта на полк. Борис Дрангов и 145 години от неговото рождение, бяха още  вицепремиерът Валери Симеонов, началникът на Военна академия „Г. С. Раковски“ ген.-майор Груди Ангелов, началникът на отбраната генерал Андрей Боцев, ген. Константин Попов председател на комисията по отбрана в НС, бригаден генерал Явор Матеев командир на 68-ма бригада „Специални сили“ ,депутати, граждани . Домакин на събитието бе кметът на Петрич Димитър Бръчков.", "date": "2017.05.26", "title": " Вицепрезидентът Илияна Йотова: Имаме нужда от водачи, слабия човек и политик трудно понася истината!"}
{"url": "https://trud.bg/%d0%bf%d1%83%d1%81%d0%bd%d0%b0%d1%85%d0%b0-%d0%be%d1%82-%d0%b0%d1%80%d0%b5%d1%81%d1%82%d0%b0-%d1%81%d0%be%d0%b1%d1%81%d1%82%d0%b2%d0%b5%d0%bd%d0%b8%d0%ba%d0%b0-%d0%bd%d0%b0-%d0%ba%d1%83%d1%87%d0%ba/", "text": "След 24 часа в ареста е пуснат на свобода собственикът на кучешкия приют на ужасите край Варна. Това потвърдиха за „Труд“ от полицията. Срещу него още няма повдигнато обвинение, заради правната и фактическа сложност на случая, анализират се събраните до момента доказателства и работата продължава, обясниха от пресслужбата на Апелативна прокуратура.Със съдействието на евродепутата Емил Радев в четвъртък беше разбит нелегалният развъдник за отглеждане и търговия с кучета. В двата кучкарника край с. Звездица и в кв.Галата бяха открити 67 четириноги, вързани, заключени, недохранени, с рани и кръв по тях. Собственикът на този концлагер 47-годишният Веселин Лефтеров, известен с прякора Дявола, е разследван за насилие над животните, за измами на клиентите, на които ги продавал с фалшиви документи като расови кучета и най-вече за големи данъчни престъпления.Преводите с парите отивали в сметки на дружества, регистрирани на бездомници-„Виктор“, „Фаворит строй “ и др. Той движел и куриерска фирма за доставка на кучетата на новите им собственици. Те превеждали по банков път 30 % от парите, а останалите давали на ръка при доставката, научи „Труд“. Според разследващи приходите от нелегалната търговия били около 300 000 лв. Откритите при акцията кучета бяха настанени веднага в приюта на фондация „Лъки Хънт“, където  се грижат за тях. Много от животните са дали положителни резултати при тестване за първовирусна инфекция и са в сериозна опасност, съобщиха от фондацията.", "date": "2017.05.26", "title": " Пуснаха от ареста собственика на кучкарника на ужасите\t\t\t"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%b4-%d1%80-%d0%b0%d1%82%d0%b0%d0%bd%d0%b0%d1%81-%d0%ba%d0%b0%d0%bc%d0%b1%d0%b8-7/", "text": "Близо 900 000 лева ще бъдат заложени в бюджета за 2018 година за изграждане на улица „Възрожденска“ в IV микрорайон. Това заяви на редовна сесия на Общински съвет кметът на Благоевград д-р Атанас Камбитов. Той поясни, че улицата ще бъде направена  ще бъде направена по действащия Регулационен план, приет преди през 2001 година.Предвидено е да бъдат положени  ВиК мрежи и съоръжения, да бъдат направени подпорни стени, асфалтиране и осветление. На въпрос на жители, живеещи в района, по какъв начин може да бъде изменен Регулационният план, кметът Камбитов поясни, че процедурите могат да отнемат около 2 години време.„За улица „Възрожденска“ има изготвен работен проект, отчуждителните мероприятия на място също са направени, по действащата регулация. Tази година в IV микрорайон са заложени 6 улици по ОП „Региони в растеж“. Още две са залегнали в инвестиционната програма на Община Благоевград. В следващите 2-3 години усилията ни са концентрирани върху изграждане на инфраструктурата в IV микрорайон“, обясни кметът Камбитов. ", "date": "2017.05.26", "title": " Кметът на Благоевград д-р Атанас Камбитов: В Бюджет 2018 залагаме да изградим улица „Възрожденска“"}
{"url": "https://trud.bg/%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d1%83%d1%87%d1%80%d0%b5%d0%b4%d1%8f%d0%b2%d0%b0%d1%82-%d0%bd%d0%b0%d1%83%d1%87%d0%bd%d0%be-%d0%b4%d1%80%d1%83%d0%b6%d0%b5%d1%81%d1%82%d0%b2%d0%be/", "text": "Научно дружество по епидемиология на инфекциозните и неинфекциозните масови заболявания ще бъде учредено този уикенд в Пловдив. Това ще стане по време на симпозиума „Минало, настояще и бъдеще на епидемиологията“, домакин на който е Катедрата по епидемиология и медицина на бедствените ситуации при Медицински университет-Пловдив. За участие във форума пристигат преподаватели по епидемиология от медицинските университети в Варна, Плевен и Стара Загора, специалисти от РЗИ, ВМА, НЦЗПБ и болнични епидемиолози.На събитието ще присъства и д-р Ангел Кунчев, главен здравен инспектор на Министерство на здравеопазването. Научната програма включва актуални въпроси в областта на инфекциозните болести – ваксинопредотвратими инфекции, вирусен хепатит Б, морбили, инфекции, свързани с медицинско обслужване, както и неинфекциозните масови заболявания, свързани с някои онкологични заболявания.", "date": "2017.05.26", "title": " В Пловдив учредяват научно дружество по епидемиология"}
{"url": "https://trud.bg/%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d0%bf%d0%b0%d0%bf%d0%b0%d1%82%d0%b0-%d0%be%d1%82%d0%b4%d0%b0%d0%b4%d0%b5-%d0%bf%d1%80%d0%b8%d0%b7%d0%bd%d0%b0%d0%bd%d0%b8%d0%b5-%d0%bd/", "text": "Визитите във Ватикана по повод 24 май – Денят на славянската писменост и култура, са потвърждение за приноса, който има българският народ към европейската цивилизация. Това заяви президентът Румен Радев след аудиенцията при папа Франциск, съобщават от пресцентъра на държавния глава. „Светият отец изрази категоричната си увереност, че тази традиция на визити на български делегации във Ватикана е необходима и ще продължи“, добави Радев.„Папата отправи благопожелания към народа ни за здраве и благоденствие“, каза още президентът и сподели, че двамата са имали много интересен и откровен разговор. По време на аудиенцията са били  обсъдени сериозните проблеми, пред които е изправен светът днес. Папа Франциск е отправил послание за търсене на решение на трафика на хора, като е поставил акцент върху борбата с трафика на деца. Според светия отец приобщаването на младите към християнските ценности е пътят за опазването им от изкушенията.Държавният глава оцени високо отношенията между България и Светия престол. За приноса му в тяхното развитие президентът награди с орден „Св.св. Кирил и Методий“ Монсеньор Жозе Авелино Бетанкур, който е директор на „Протокола“ на Ватикана.В отговор на журналистически въпрос, президентът Радев уточни, че е подарил на папа Франциск реплика на икона на светите братя Кирил и Методий. И е получил от него бронзов плакет, изобразяващ свети Мартин, който загръща с плаща си беден човек. „Нека не забравяме, че папа Франциск избра да бъде гласът на слабите и онеправданите“, припомни Румен Радев.Помолен да коментира посещението на делегация от Република Македония във Ватикана, веднага след аудиенцията на българския държавен глава, Румен Радев изрази очакването си, че след сформирането на правителство в Република Македония, ще последва по-тесен диалог, който ще доведе до разрешаване на проблемите, които имаме с общата ни история. Президентът Радев припомни, че страната ни очаква и напредък в преговорите по сключване на двустранен договор за добросъседство с Република Македония.", "date": "2017.05.26", "title": " Румен Радев: Папата отдаде признание на българите като пазители на делото на Кирил и Методий"}
{"url": "https://trud.bg/%d0%be%d0%b1%d0%b8%d1%81%d0%ba%d0%b8%d1%80%d0%b0%d1%85%d0%b0-%d0%ba%d1%8a%d1%89%d0%b0-%d0%b7%d0%b0-%d1%82%d1%8e%d1%82%d1%8e%d0%bd-%d0%bd%d0%b0%d0%bc%d0%b5%d1%80%d0%b8%d1%85%d0%b0-%d0%b8-%d0%ba%d0%b0/", "text": "Полицаи „гостуваха“ в къща в град Смядово, Шуменско, по сигнал, че собственикът продава тютюн. При извършената проверка в къщата на Васил В. на ул.“Цар Калоян“ полицейски служители намерили към 100 гр. насипен тютюн без бандерол и кантарче. Акцизната стока е иззета.Криминалистите настояли Васил да предаде всичко незаконно и докато той обяснявал, че няма нищо друго в дома му под навес била забелязан странен сноп. Оказало се, че това това са 8 стръка канабис с дължина 150 см. Извършен е полеви наркотест, който доказал марихуаната. Предстои и лабораторно изследване. Васил се оправдвал, че наскубал самораслата трева от поляната пред къщата. После извадил версията, че тя била нужна за лечение на жена му. Според местни хора обаче, двамата били разделени. Срещу притежателя на тютюн без бандерол и дрога е образувано досъдебно производство.", "date": "2017.05.26", "title": " Обискираха къща за тютюн, намериха и канабис"}
{"url": "https://trud.bg/%d0%be%d1%82%d0%bf%d1%83%d1%81%d0%ba%d0%b0%d1%82-%d1%81%d0%bf%d0%b5%d1%88%d0%bd%d0%b0-%d1%84%d0%b8%d0%bd%d0%b0%d0%bd%d1%81%d0%be%d0%b2%d0%b0-%d0%bf%d0%be%d0%bc%d0%be%d1%89-%d0%b7%d0%b0-%d0%be%d0%bd/", "text": "160 000 лева       ще бъдат отпуснати  за покриване на най-спешните нужди на СБАЛО „Свети Мина“ ЕООД, реши общинския съвет в БЛагоевград. Ако това не стане, то местната Онкология е изправена пред риск доставчиците да блокират сметките и заведението да спре да работи. Тази спешна финансова инжекция обаче не решава проблемите.Доклад за текущото финансово състояние на болничното заведение направи управителят д-р Георги Георгиев по време на  редовно заседание на местния парламент. „Намаленият  бюджет за издръжка на четирите отделения в болницата, забавянето на плащанията за онкологични лекарства от страна на Здравната каса, амортизация и дефекти на старата апаратура, увеличаване на броя на болните не само от Благоевградска, но и от околните области, води до натрупване на нови пасиви в болничния бюджет и поставя под въпрос самото оцеляване на лечебното заведение“, заяви пред съветниците д-р Георгиев.Еднократно финансиране в рамките на 160 000 лева ще бъде осигурено на болничното заведение още през следващата седмица, за покриване на най-неотложните плащания, а в дългосрочен план се предвиждат редица действия и срещи с представители на Здравната каса и Министерството на здравеопазването, на които да се вземат решения за подобряване на финансовото състояние на СБАЛО „Свети Мина“.", "date": "2017.05.26", "title": " Отпускат спешна финансова помощ за онкоболницата на Благоевград"}
{"url": "https://trud.bg/%d0%bc%d0%be%d0%bd-%d1%81%d0%b5-%d0%b2%d0%ba%d0%bb%d1%8e%d1%87%d0%b2%d0%b0-%d0%b2-%d0%b8%d0%bd%d0%b8%d1%86%d0%b8%d0%b0%d1%82%d0%b8%d0%b2%d0%b0%d1%82%d0%b0-%d0%bd%d0%b0-%d0%bf%d1%80%d0%b5%d0%b7%d0%b8/", "text": "Министерството на образованието и науката и тази година се включва в инициативата на Президента на Републиката „Подкрепи една мечта“, която подпомага младежи, на които предстои да напуснат специализираните институции, в които са намират, информират от ведомството.На 31 май 2017 г. президентът Румен Радев ще бъде домакин на традиционния за президентската институция абитуриентски бал за младежи в неравностойно положение, който е част от инициативата „Подкрепи една мечта“.Ръководството на МОН се присъединява към призива на президента Румен Радев за финансова подкрепа към всички, които имат възможност и желание да помогнат и които вярват, че липсата на пари не бива да се превръща в пречка пред реализиране на мечтите.С общи усилия и с направените дарения ще внесем радост в сърцата на тези деца и ще ги подкрепим в първите им самостоятелни житейски стъпки.Организациите, фирмите и гражданите, които желаят да подпомогнат благотворителната инициатива „Подкрепи една мечта“, могат да го направят със средства по банковата сметка на Администрацията на президента:", "date": "2017.05.26", "title": " МОН се включва в инициативата на президента „Подкрепи една мечта“"}
{"url": "https://trud.bg/%d0%b4%d0%b0%d0%b4%d0%be%d1%85%d0%b0-%d0%bd%d0%b0-%d1%81%d1%8a%d0%b4-%d0%bc%d1%8a%d0%b6-%d0%b7%d0%b0-%d1%85%d1%83%d0%bb%d0%b8%d0%b3%d0%b0%d0%bd%d1%81%d1%82%d0%b2%d0%be-%d0%b8-%d0%bf%d0%be%d0%b2%d1%80/", "text": "Районна прокуратура – Велико Търново внесе в съда обвинителен акт срещу 25-годишен за неизпълнение на разпореждане на полицейски орган, хулиганство и повреждане на два полицейски автомобила. Обвинението срещу Митко Ш. е за това, че на 14 февруари тази година в района на великотърновското село Самоводене се опълчил срещу шестима полицейски служители на Сектор „ПП” при ОД на МВР -Велико Търново, двама служители на РУ от старата столица да изпълнят задълженията си по контрол на пътното движение и опазване на обществения ред и сигурност. Около 15 часа в злополучния ден в Самоводене водачът на лек автомобил не изпълнил полицейски разпореждания,  не спрял и осуетил  извършване на проверка. Той натиснал газта и при последвалото преследване от патрулния автомобил преминал през тесен мост, представляващ пешеходна зона и избягал. Същия ден около 20,40 ч. в  Самоводене  и в района на селото той  отново не спрял на  подаден сигнал  със стоп-палка и светлинни и звукови сигнали от два полицейски патрулни автомобила и за пореден път осуетил извършването на проверката. Шофьорът профучал с висока скорост край униформените.Завързала се гонка с два патрулни автомобила. Беглецът предприел рисковани маневри, като  ги блъснал, след което отново избягал На следващия ден отново не изпълнил разпореждания да спре за извършване на полицейска проверка и отново се опитал да се изплъзне на полицаите. При задържането му пък  оказал съпротива. На Митко Ш. е повдигнато обвинение и за това, че при управляване на  лек автомобил, извършил непристойни действия грубо нарушаващи обществения ред . Той ще отговоря и по повдигнато му е обвинение и за повреждане на  два полицейски автомобила, собственост на ОД на МВР-Велико Търново, с което причинил щети на обща стойност 444,50 лв. Обвиняемият употребява алкохол и наркотични вещества, системно нарушава обществения ред, като управлява автомобила си с увеличен звук на радиото и по начин, излагащ на опасност живота и здравето на пешеходците и останалите участници в движението. Санкциониран е многократно – има съставени 12 фиша и 11 АУАН по ЗДвП. Предстои насрочване на делото за разглеждане от съда.", "date": "2017.05.26", "title": " Дадоха на съд мъж за хулиганство и повреждане на два полицейски автомобила"}
{"url": "https://trud.bg/%d0%bc%d0%bb%d0%b0%d0%b4%d0%b5%d0%b6%d0%ba%d0%b8-%d0%b1%d0%b8%d0%b7%d0%bd%d0%b5%d1%81-%d1%84%d0%be%d1%80%d1%83%d0%bc-%d0%b8%d0%b7%d0%b3%d1%80%d1%8f%d0%b2%d0%b0%d1%89%d0%b8-%d0%b7%d0%b2%d0%b5%d0%b7/", "text": "Най-големият младежки бизнес форум – „Изгряващи звезди“, организиран от JA Bulgaria, тази година ще се проведе на 1-2 юни в комплекс Камчия, край Варна. В него 350 ученици и студенти от цяла България ще демонстрират своите продукти и услуги, разработени през годината и ще представят дейността си пред жури. Събитието се организира в партньорство с Община Варна и ще бъде част от проявите във връзка с инициативата „Варна – Европейска младежка столица“ 2017.Тази година общо 41 учебни компании се борят за приза „Най-добра учебна компания на България“. По време на форума своите бизнес разработки ще представят и 25 студентски екипа от цялата страна, които участват тази година в програмата JA Startup. Те ще се борят за приза „Най-добър студентски стартъп“ на JA, както и за редица награди в специални категории.В журито ще се включат топ мениджъри от бизнеса, предприемачи и представители на държавните институции. Като институционални и бизнес партньори на JA ще връчат награди в специални категории Агенцията за насърчаване на малки и средни предприятия (НАНМСП), SAP, Societe Generale Expressbank, Coca-Cola HBC, Nestle и др. Евродепутатът от ЕНП Владимир Уручев ще връчи награди в категорията „Предприемачи на бъдещето“ на една учебна компания и „Агропредприемачи на бъдещето“ на една студентска компания на JA – пътуване до столицата на Европа. Най-младият член на ЕП Андрей Новаков, с който JA реализира тази година проекта #StartupТворилница ще награди с пътуване до Брюксел един студентски екип от Техническия факултет на ЮЗУ Благоевград, където се реализира проектът.Министерството на икономиката за трета поредна година ще избере най-добрия екип в рамките на своя конкурс за търговска марка „Брандико“, който се провежда в партньорство с JA България. Победителят сред учебните компании ще вземе участие в състезанието за „Най-добра учебна компания на Европа“ 2017, което ще се проведе в Брюксел, Белгия на 11-13 юли, докато една от компаниите при студентите ще спечели финансиране, възможност 6 месеца да ползва споделено пространство в София Тех Парк и консултации с професионалисти на обща стойност до 10 000 лв, осигурени от JA.Официалното откриване на инициативата ще се състои на 1 юни в зала „Пленарна“ на община Варна.", "date": "2017.05.26", "title": " Младежки бизнес форум „Изгряващи звезди“ 2017 подготвят във Варна"}
{"url": "https://trud.bg/%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb%d1%8f%d1%82-%d0%bd%d0%b0-%d0%b1%d0%bb%d1%81-%d0%b2%d1%8a%d0%b7%d0%bc%d1%83%d1%82%d0%b5%d0%bd%d0%b8-%d1%81%d0%bc%d0%b5-%d0%be%d1%82/", "text": "„Изключително сме възмутени от поредното престъпление, при което хора, които се нуждаят от медицинска помощ, пребиват лекари“. Това каза председателят на Българския лекарски съюз д-р Венцислав Грозев, който се срещна днес с управителя на бургаската болница „Бургасмед“ д-р Христо Добрев по повод инцидента, при който пиян и дрогиран пациент преби двама лекари и портиер, предаде .Доктор Грозев допълни, че това граничи дори с терористичен акт, защото колегата, който е анестезиолог, реаниматор, повикан за консултация, бива пребит, а няколкото души, които лежат в реанимацията на командно дишане, остават без надзор. Защо? Защото някакъв решил да се напие или да се дрогира, и едва ли не заради това трябва да му купя цветя, или да го почерпя още едно питие? Точно това е, да се завишат санкциите при криминализирането на такива деяния. Би трябвало да се превърнат в ефективни присъди и това нещо да послужи като назидание към цялото ни общество. И още веднъж изразяваме крайното си негодувание от едно такова деяние. Не знам това общество накъде отива, щом се посяга на учители и на лекари!“БЛС ще настоява пред правителството биячите на лекари и учители да влизат в затвора с ефективни присъди. ", "date": "2017.05.26", "title": " Председателят на БЛС: Възмутени сме от поредното престъпление срещу лекари в Бургас"}
{"url": "https://trud.bg/%d1%85%d1%80%d0%b8%d1%81%d1%82%d0%be%d1%81-%d0%b2-%d0%ba%d0%be%d1%81%d0%bc%d0%b8%d1%87%d0%b5%d1%81%d0%ba%d0%b8-%d0%ba%d0%be%d1%80%d0%b0%d0%b1-%d0%bf%d1%80%d0%b8%d0%b2%d0%bb%d0%b8%d1%87%d0%b0-%d1%82/", "text": "Съдебните дела продължават с противоположни становищаОт три години люта съдебна битка се води между Неврокопската митрополия и държавата в спор за собствеността и управлението на уникалния храм “Св. св. Теодор Тирон и Теодор Стратилат” в разложкото село Добърско.Малката църквичка отдавна има световна слава и няма ден, в който да не е влязъл чужденец в нея и да не благоговее пред стотиците стенописи, които са на възраст над 400 години. Но най-вече храмът е известен с изобразения Исус Христос в космически кораб.Уникална средновековна църква “Св. св. Теодор Тирон и Теодор Стратилат” е включена в списъка на стоте национални туристически обекти. Тя е построена през 1614 г., но има предположения, че годината на строителство е 1122. Поразителните стенописи и автентична архитектура на храма го причисляват към най-ценните образци на българското изкуство.Църквата е малка трикорабна базилика, почти незабележима в околното пространство, със семпла архитектура. Този факт има своето обяснение със забраната да се строят големи християнски храмове по времето на османското владичество. За да не дразнят османлиите, добърчани направили малка църква, подобна на обикновена жилищна сграда, вкопали я наполовина в земята и това й позволило да оцелее през вековете.В църквата не се водят богослужения, за да не се увредят стенописите и тя да бъде запазена за поколенията. През годините ключът от храма се е държал в кметството и който иска да я види, минава оттам. Но от уста на уста славата на храма надхвърля границите и така от 2000 г. насам започват на талази да прииждат чужденци. До този момент нито църквата, нито държавата се сещат за храма. През 2003 г. митрополията се сдобива с нотариален акт, а на следващата 2004 г. областната управа съставя акт за публична държавна собственост, въз основа на който държавата се легитимира като собственик.След като държавата става стопанин, обектът минава към Националния исторически музей и се води негов филиал. Поставен е вход от 5 лева за посещение с беседа и 4 лева без беседа.А митрополията започва да съди държавата, за да си върне собствеността. Първото дело се гледа в Разложкия районен съд. Решението на магистратите е, че уникалният храм е паметник на културата и като такъв остава публична държавна собственост.Неврокопската митрополия обаче не е доволна от решението и го обжалва в окръжния съд в Благоевград. На 5 май т.г. излиза решението на окръжните магистрати. То е абсолютно противоположно. Отхвърля се заключението на разложките магистрати и се казва,че държавата неправилно е одържавила храма. Според благоевградските магистрати черквата трябва да бъде владение на митрополията.Тяхното заключение се основава на мотиви, написани в 22 страници. Странното е,че окръжните магистрати казват, че паметник на културата е само иконостасът, а не цялата черква.Не става ясно обаче как може да се дели иконостасът от храма, но решението е, че се отнема правото на собственост от държавата и се прехвърля на църквата.Така две съдилища излизат с две абсолютно различни становища, а казусът продължава, защото ще бъде гледан и на още една инстанция.В село Добърско живеят 600 души. Хората също са разделени по отношение на храма.“Ние не разбираме това решение на окръжните магистрати – от една страна, храмът е собственост на църквата, а от друга пък се признава,че стенописите и иконостасът са паметник на културата, тогава как ще се уредят нещата, няма отговор. Но за нас това не е важно. Ние, жителите на Добърско искаме храмът да се върне на хората. Защото той е построен от добърчани, нито епархията е строила, нито Министерството на културата”, казва кметът на село Добърско Илиян Джунев.Старият управник, който има три мандата – Никола Найденов, в момента пък е назначен на щат в уникалния храм към НИМ. Той има друго мнение: “Този храм е паметник на културата с национално значение и е публична държавна собственост. Ние се борим да стане и защитен обект на ЮНЕСКО, а митрополията иска да го превърне в действащ храм. Това е недопустимо, ще се съсипят иконописите, ако вътре влизат много хора и се палят свещи. Църквата е малка, тясна и ниска.”Неврокопският митрополит Серафим обаче е категоричен, че мястото на всеки храм е в лоното на Българската православна църква.Докато екипът ни събира мнения и слуша споровете, пред очите ни в храма влизат и излизат англичани, холандци. Хората са били път от хиляди километри, за да зърнат уникалните стенописи.В мъничката църква има изографисани 460 сцени, които са почти изцяло запазени. Тя е строена от заможни и будни добърчани. Наполовина е в земята, няма купол и камбанария, но пък има куп други забележителности. Само в този храм Христос възкръсва от мъртвите с космически кораб. Встрани светии сякаш похищават земляните, като ги бутат в летяща чиния. Някои тълкуват изображенията като симбиоза между предците ни и някаква високотехнологична раса, дошла от Космоса. Затова и село Добърско е като магнит за любителите на тайни и загадки.Много легенди са се съхранили през вековете за църквата. Една от тях гласи, че някога на същото място се е венчал българският цар Иван Шишман. Първият писмен документ за светата обител се пази в Рилския манастир и е царска грамота на същия наш държавник от 1378 г. Друг мит разкрива, че след злополучната битка в планината Беласица ослепените войниците на Самуил стигнали до Добърско. Останали да живеят на това място, като създали прочутата певческа школа на певци слепци. В самата църква има изображение на Самуиловите воини, които мият слепите си очи с чудодейна вода.В малката трикорабна базилика за първи път е изографисан като светец Кирил Философ. Образите на светци при норма 4-5 за храм тук са поне 30. Това не се среща никъде на друго място, твърдят иконографи. Има хипотеза, че художникът е бил жена, но засега това не се потвърждава. Който и да е авторът обаче, той си е позволил да изобрази Исус Христос като астронавт. На един от стенописите Исус седи в нещо, което поразително прилича на високотехнологичен летящ апарат.", "date": "2017.05.26", "title": " Христос в космически кораб привлича туристи от цял свят"}
{"url": "https://trud.bg/%d0%b1%d0%b5%d1%80%d0%b1%d0%b0%d1%82%d0%be%d0%b2-%d0%b5%d0%bb%d0%b0%d1%82%d0%b5-%d0%bd%d0%b0-%d0%bc%d0%b0%d1%87%d0%b0-%d0%bd%d0%b5-%d1%81%d1%82%d0%be%d0%b9%d1%82%d0%b5-%d0%bf%d0%be-%d0%ba%d1%80/", "text": "Димитър Бербатов призова българите да подкрепят неговата фондация и тази на Луиш Фиго, като си купят билет за шоу мача на 14 юни. Средствата от билетите ще отидат за благотворителност.„Ние набираме средства за подпомагане на каузата на фондациите. Билети не се подаряват – каза Бербатов в „Шоуто на Слави“. – Българите са свикнали да им се подарява. Аз лично си купувам билети. Дал съм 30 000 лева за пропуски. Когато някой ми каже, че иска да му подаря пропуск, ме обижда. Хора ритат други в гръб. Ако някой се е грижил за тях, нямаше да се стига дотук. По-добре да дадеш 100 лева и да помогнеш. Не да стоиш в кръчмата и да се оплакваш, че обществото ни е такова.“", "date": "2017.05.26", "title": " Бербатов: Елате на мача, не стойте по кръчмите"}
{"url": "https://trud.bg/%d0%bb%d0%b0%d0%bb%d0%be%d0%b2%d0%b0-%d0%b8-%d0%b4%d0%b5%d0%bc%d0%b8%d1%80%d0%b5%d0%b2%d0%b0-%d0%bd%d0%b0-%d0%b6%d0%b8%d0%b2%d0%be-%d0%bf%d1%80%d0%b5%d0%b7-%d1%83%d0%b8%d0%ba%d0%b5%d0%bd%d0%b4%d0%b0/", "text": "Mtel Sport 2 ще излъчи на живо дебюта на Ивет Лалова и Мирела Демирева в Диамантената лига. Най-добрите български лекоатлетки ще участват на турнира в Юджийн, САЩ. Ивет Лалова ще стартира в спринта на 200 метра, а сребърната ни медалистка от Рио ще гони призово класиране в скока на височина. Състезанието е от 23:00 часа в събота, а живото студио започва 30 минути по-рано.През 2017 г. Диамантената лига ще предложи 14 старта, като тези в Доха и Шанхай вече бяха излъчени директно в ефира на Mtel Sport 2. Най-добре представителите се в първите 12 надпревари ще имат възможност да участват в заключителните две състезания в Цюрих и Брюксел в края на лятото. Осмото издание на турнира включва 32 дисциплини, като победителят във всяка една от тях ще спечели премия от 50 хиляди долара. Общият награден фонд през тази година ще бъде 5,6 милиона долара.Mtel Sport 1 ще ни направи свидетели на мача за титлата от тенис турнира от сериите ATP 250 в Лион. Единият финалист ще бъде излъчен от сблъсъка между Милош Раонич и Томаш Бердих, а вторият – от мача между Николоз Басилашвили и Жо-Вилфред Цонга. Големият финал стартира в събота от 15:30 часа.Феновете на бойните спортове ще имат възможност да видят на живо и поредната галавечер от програмата на UFC. Най-интересният мач на октагона ще противопостави шведа Александер Густафсон срещу бразилеца Говер Тейшейра. Густафсон влиза в мача като фаворит, като ще има и подкрепата на феновете в залата в Стокхолм. Прякото излъчване по Mtel Sport 2 започва в 20:00 часа в неделя.Шампионът е Ередивизи е ясен, но битката между Утрехт и АЗ Алкмаар за място в Лига Европа продължава. Задачата пред домакините изглежда непосилна след загубата с 0:3 в първия плейофен мач, но момчетата на мениджъра Ерик тен Хаг със сигурност няма да се откажат. Срещата ще се предава на живо в неделя по Mtel Sport 1, а първият съдийски сигнал ще бъде даден в 13:30 часа.", "date": "2017.05.26", "title": " Лалова и Демирева на живо през уикенда по Mtel Sport 2"}
{"url": "https://trud.bg/%d0%b2%d0%b0%d0%bb%d0%b8%d0%b4%d0%b8%d1%80%d0%b0%d1%85%d0%b0-%d0%bf%d0%be%d1%89%d0%b5%d0%bd%d1%81%d0%ba%d0%b0-%d0%bc%d0%b0%d1%80%d0%ba%d0%b0-%d0%bf%d0%be%d1%81%d0%b2%d0%b5%d1%82%d0%b5%d0%bd%d0%b0/", "text": "Първата пощенска марка, посветена на българския актьор Григор Вачков, бе валидирана днес, съобщиха от пресцентъра на Министерството на транспорта, информационните технологии и съобщенията.Церемонията събра три поколения роднини на звездата на българското кино – съпругата Силвия, дъщерята Мартина и внучката Рада, която е и художник на пощенската марка.Пощенската марка, която бе издадена днес, е в тираж 11 000 броя. Художничката Рада Миладинова е изобразила творчеството на Григор Вачков като на филмова лента, с моменти от най-запомнящите се роли.Григор Вачков и преди е изобразяван на пощенска марка, но днес, за първи път, специално издание се посвещава на неговата личност, каза по време на пускането в употреба заместник-министърът на транспорта, информационните технологии и съобщенията Димитър Геновски. По думите му, българското кино е любима тема в нашето маркозидаване. През годините са създавани десетки пощенско-филателни издания за известни актьори. През 2005 г. бе валидиран блок с четири марки на тема „90 години българско кино“. През 2015 г. бе издадена пощенска марка за 100-годишнината на родното кино.", "date": "2017.05.26", "title": " Валидираха пощенска марка посветена на Григор Вачков"}
{"url": "https://trud.bg/%d0%b2%d0%b0%d0%bb%d0%b5%d0%bd%d1%82%d0%b8%d0%bd-%d1%80%d0%b0%d0%b4%d0%b5%d0%b2-%d0%ba%d1%8a%d0%bc-%d0%bb%d0%b8%d0%b4%d0%b5%d1%80%d0%b8%d1%82%d0%b5-%d0%bd%d0%b0-%d1%81%d0%b5%d0%b4%d0%b5%d0%bc%d1%82/", "text": "Това беше първа, опознавателна среща с лидерите на седемте синдиката на МВР. Очаквам диалогичност, сътрудничество, да работим заедно, за да подобрим нещата, които са положителни и да търсим решение на проблемите. Първото нещо, за което се договорихме, е да бъде направен функционален модел и анализ на дублиращи се функции в министерството. Основните приоритети в работата ще бъдат борба с битовата престъпност и войната по пътищата – заяви министър Валентин Радев, съобщават от МВР.Той подчерта, че е открит за разговори и срещи и изрази увереност, че с помощта на синдикатите, които изразяват мнението на мнозинството във ведомството,  ще се подобри работата му. Министър Радев  уточни, че председател на Съвета за социално партньорство ще бъде заместник- министър Стефан Балабанов.По думите на инж. Венцислав Станков, председател на синдиката на пожарникарите и спасителите „Огнеборец“, на срещата  са поставени редица въпроси, свързани с реформите на МВР, подобряването на условията на труд, повишаването на доходите и материалното осигуряване на служителите. Друг акцент е бил поставен върху изграждането на функционален модел, с помощта на който да се отговори на потребностите на обществото в областта на сигурността.На срещата бяха представени Синдикалната федерация на служителите в МВР, Националният синдикат на гражданската администрация в МВР, Сдружение „Синдикат на служителите в МВР”, Сдружение синдикален алианс „Сигурност”, Сдружение „Национален синдикат на пожарникарите и спасителите „Огнеборец” и Национален синдикат „Полиция” – Хасково.", "date": "2017.05.26", "title": " Валентин Радев към лидерите на седемте синдиката на МВР: Очаквам диалогичност и сътрудничество"}
{"url": "https://trud.bg/%d0%b4%d0%bf%d1%81-%d1%81-%d0%bd%d0%b0%d0%b9-%d1%81%d0%ba%d1%8a%d0%bf%d0%b0-%d0%bf%d1%80%d0%b5%d0%b4%d0%b8%d0%b7%d0%b1%d0%be%d1%80%d0%bd%d0%b0-%d0%ba%d0%b0%d0%bc%d0%bf%d0%b0%d0%bd%d0%b8%d1%8f/", "text": "Сметната палата публикува отчетите за приходите, разходите и поетите задължения за плащане във връзка с предизборната кампания за изборите за Народно събрание на 26 март 2017 г.Всичките 29 участниците в изборите – 11 партии, 9 коалиции и 9 инициативни комитети, са представили отчетите си.Най-големи разходи за кампанията е отчело ДПС – 2,35 млн. лв. ГЕРБ е втора с 2,31 млн. лв., следвана от „БСП за България“ – 1,24 млн. лв. и „Обединени патриоти“ – 741 хил. лв.Най-евтина кампания от парламентарно представените формации отчита „Воля“ – едва 208,5 хил. лв.Сметната палата е започва одита на участниците в изборите за Народно събрание за случаите, когато декларираните приходи и извършените разходи във връзка с предизборната кампания са над 1000 лв. По предварителни данни 26 участници надхвърлят тази сума.При този одит се извършва фактическа и документална проверка на даренията, направени от дарителите, на предоставените вещи и услуги за безвъзмездно ползване, дали е предоставена декларация за произход на средствата, когато те надхвърлят една минимална заплата, по банков път ли са постъпили приходите и извършени разходите над 1000 лв., подадена ли е в срок информацията за публикуване в Единния регистър по Изборния кодекс по време на предизборната кампания.Ще бъде проверено и:– Съответствието между размера на дарените или предоставени за предизборната кампания средства от физически лица и размера на доходите на лицата, когато средствата са в размер над 1000 лв. – Спазването на регламентираните забрани за финансиране и подпомагане на предизборната кампания; – Съответствието на отчетените разходи с установените от извършените проверки, в т.ч. по информация от доставчици на стоки и услуги; – Спазването на определените от Изборния кодекс ограничения на общия размер за финансиране на предизборната кампания.", "date": "2017.05.26", "title": " ДПС с най-скъпа предизборна кампания, „Воля“ декларира най-евтина"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b0%d1%82%d0%b0-%d0%bf%d0%b0%d1%81%d1%82%d1%8a%d1%80%d0%bc%d0%b0-%d0%b3%d0%be%d0%b2%d0%b5%d0%b6%d0%b4%d0%b0-%d0%b2%d0%b5%d1%87/", "text": "Българската „Пастърма говежда“ вече е в Европейския регистър на храните с традиционно специфичен характер. Вписването е одобрено от Европейската комисия по време на заседание на Комитета по политика по качество на земеделски продукти, което се състоя в Брюксел, Белгия, съобщават от„Пастърма говежда“ има специфични характеристики и се произвежда по традиционен начин, записаха в мотивите за решението си еврокомисарите.При подаване на заявлението за регистрация на наименованието като ХТСХ , България не е имала за цел да запази употребата на самото понятие „пастърма“. Поради това защитата ще обхваща само наименованието „Пастърма говежда“ в неговата цялост. Понятието „пастърма“ ще може да продължи да бъде използвано в целия Европейски съюз, при условие, че се спазват приложимите принципи и правила на правния ред на Съюза.Страната ни оценява високо положените усилия от ЕК при разглеждането на досието на продукта.", "date": "2017.05.26", "title": " Българската „Пастърма говежда“ вече е в Европейски регистър за традиционни храни със специфичен характер"}
{"url": "https://trud.bg/%d0%b4%d0%b8%d1%80%d0%b5%d0%ba%d1%82%d0%be%d1%80%d1%8a%d1%82-%d0%bd%d0%b0-%d0%be%d0%bd%d0%ba%d0%be%d0%bb%d0%be%d0%b3%d0%b8%d1%8f%d1%82%d0%b0-%d0%b2-%d1%81%d0%be%d1%84%d0%b8%d1%8f-%d0%bf%d0%be%d0%b4/", "text": "Директорът на столичната онкология д-р Валентин Ангелов тази сутрин подаде оставка, след като здравният министър . В мотивите си обяснява, че не иска да допусне уронване на престижа на лечебното заведение, предаде .Прокуратурата повдигна обвинение на Ангелов за безстопанственост, ощетила болницата с близо 2 милиона лева.Вече бившият директор е уличен, че е допуснал лечебното заведение да купи лекарства с изтекъл срок на годност.Според източници става дума за концентрат за инфузионен разтвор за лечение на меланом, информира БТВ.За него според държавното обвинение през 2015 г. болницата е платила 123 000 лв.Колеги на Ангелов обаче застанаха зад него и заявиха, че скандалът е съшит с бели конци.“Пациент досега не е получил по никакъв повод лекарство с изминал срок на годност – първо, защото това са тежко болни, и второ, защото това са лекарства, които са цитостатици – в момента, в който изтича срокът на годност, не се знае какви ще бъдат нежеланите токсични прояви, и трето, защото няма как то да бъде заведено в аптеката и няма как да бъде платено от Касата”, поясни проф. Галина Куртева, началник на Клиниката по медицинска онкология в УСБАЛО. ", "date": "2017.05.26", "title": " Директорът на онкологията в София подаде оставка"}
{"url": "https://trud.bg/%d0%b3%d0%b0%d0%b1%d1%80%d0%b8%d0%b5%d0%bb%d0%b0-%d0%bf%d0%b5%d1%82%d1%80%d0%be%d0%b2%d0%b0-%d0%be%d1%82%d0%ba%d1%80%d0%b8%d0%b2%d0%b0-%d1%81%d0%b5%d0%b7%d0%be%d0%bd%d0%b0-%d1%81-%d0%b4%d0%b8%d0%b0/", "text": "Габриела Петрова ще открие сезона с два турнира от веригата „Диамантена лига“. Спортист № 1 на България за 2015 г. потвърди участие в Рим на 8 юни и в Рабат (Мароко) на 16 юли. Най-добрата ни състезателка в тройния скок пропусна зимния сезон, за да направи стабилна подготовка за летния.А надпреварата в Юджийн (САЩ) ще събере две българки на Диамантената лига – олимпийската вицешампионка в скока на височина Мирела Демирева и Ивет Лалова на 200 м. Стартовете започнаха снощи и продължават днес.Същевременно Георги Цонов спечели в тройния скок на турнира в Дубай с 16,69 м. Домакините забавиха програмата и се наложи българинът да загрява три часа, но стана първи.", "date": "2017.05.26", "title": " Габриела Петрова открива сезона с Диамантената лига"}
{"url": "https://trud.bg/%d0%ba%d0%bb%d0%b0%d1%81%d0%b8%d1%86%d0%b8%d1%82%d0%b5-%d1%81%d0%b5-%d0%bf%d1%83%d1%81%d0%ba%d0%b0%d1%82-%d0%bd%d0%b0-%d0%bd%d0%b0%d1%80%d0%be%d0%b4%d0%bd%d0%b8-%d0%b1%d0%be%d1%80%d0%b1%d0%b8-%d0%b5/", "text": "„„", "date": "2017.05.26", "title": " Класиците се пускат на народни борби, еврошампионът Тарек също"}
{"url": "https://trud.bg/%d0%bd%d0%b0%d0%b4-100-%d1%86%d0%b8%d0%b2%d0%b8%d0%bb%d0%bd%d0%b8-%d1%81%d0%b0-%d1%83%d0%b1%d0%b8%d1%82%d0%b8-%d0%bf%d1%80%d0%b8-%d0%b2%d1%8a%d0%b7%d0%b4%d1%83%d1%88%d0%bd%d0%b8-%d1%83%d0%b4%d0%b0/", "text": "Най-малко 106 цивилни, сред които 42 деца, са били убити при въздушни удари в източния сирийски град Маядин, нанесени от оглавяваната от САЩ многонационална коалиция, предаде , като се позова на Сирийския център за наблюдение на правата на човека.Неправителствената мониторингова организация, която е базирана във Великобритания и разполага с широка мрежа от информатори в Сирия, съобщи, че при първа серия атаки, извършени през нощта, са загинали 35 души, включително двама непълнолетни.Повечето от жертвите са мароканци и сирийци, роднини на джихадисти от групировката „Ислямска държава“.При втора поредица удари са били убити най-малко 80 членове на семейства на джихадисти, сред които 33 деца, предаде Франс прес.Град Маядин, в източната сирийска провинция Дейр аз Зур, е в ръцете на ИД от 2004 г. При ударите на прицел са били взети сгради, в които е имало бойци на джихадистката групировка. Там обаче били настанени и членове на техните семейства.През последните няколко месеца в Маядин са дошли много хора от Ирак и от сирийския град Ракка. Този приток е резултат от военните операции срещу ИД, които засилиха чувствително натиска върху джихадистката групировка.Маядин се намира близо до границата на Сирия с Ирак.", "date": "2017.05.26", "title": " Над 100 цивилни са убити при въздушни удари на международната коалиция в Сирия"}
{"url": "https://trud.bg/91-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d0%b4%d1%80%d1%83%d0%b3%d0%b8-110-%d0%b2-%d0%bd%d0%b5%d0%b8%d0%b7%d0%b2%d0%b5%d1%81%d1%82%d0%bd%d0%be%d1%81%d1%82-%d1%81%d0%bb%d0%b5%d0%b4-%d0%bd/", "text": "91 души загинаха, а други 110 са в неизвестност след тежки мусонни дъждове в Шри Ланка, които  предизвикаха наводнения и свлачища, съобщават местните власти, предава.„Броят на жертвите нарасна след като получихме информация от места, които до този момент бяха недостъпни“, заяви пред журналисти в столицата Коломбо служител на Центъра за реагиране при бедствия.", "date": "2017.05.26", "title": " 91 загинали, други 110 в неизвестност след наводнения в Шри Ланка"}
{"url": "https://trud.bg/%d0%b4%d0%b5%d0%bb%d0%be%d1%82%d0%be-%d0%b7%d0%b0-%d1%80%d0%b5%d1%84%d0%b5%d1%80%d0%b5%d0%bd%d0%b4%d1%83%d0%bc%d0%b0-%d0%bd%d0%b0-%d1%81%d0%bb%d0%b0%d0%b2%d0%b8-%d0%b5-%d0%bd%d0%b0%d1%81%d1%80%d0%be/", "text": "Заседание по делото на Слави Трифонов срещу резултатите от инициирания от неговия екип национален референдум е насрочено за понеделник, 29 май, сочи справка в регистъра на Върховния административен съд (ВАС).Заседанието трябваше да се проведе на 11 май, но беше отложено заради сигнал за бомба в съда.Делото се гледа от петчленен състав на ВАС, след като тричленка отхвърли претенцията за шоумените за 12 хил. непреброени гласа. По време на едноседмичните си протести пред парламента Трифонов изрази очакване петчленката да върне процеса обратно на по-долната инстанция за ново разглеждане.Едва след като делото приключи, ще може да се изпълни цялата процедура по закона за референдумите – ЦИК да уведоми официално НС за резултатите от допитването и в случай, че гласовете останат недостатъчни за задължителност, депутатите да се произнесат приемат или отхвърлят всеки един от трите въпроса.Междувременно в Народното събрание повече от две седмици не се предприема нищо във връзка с референдума. От ГЕРБ внесоха законопроект, изпълняващ волята на мнозинството от допитването на 10 май, но разглеждането му не е започнало даже на ниво парламентарни комисии.", "date": "2017.05.26", "title": " Делото за референдума на Слави е насрочено за понеделник\t\t\t"}
{"url": "https://trud.bg/%d0%bc%d0%b1%d0%b0%d0%bb-%d0%b1%d1%83%d1%80%d0%b3%d0%b0%d1%81%d0%bc%d0%b5%d0%b4-%d0%b1%d0%bb%d0%b0%d0%b3%d0%be%d0%b4%d0%b0%d1%80%d0%b8-%d0%b7%d0%b0-%d0%bf%d0%be%d0%b4%d0%ba%d1%80/", "text": "Днес се проведе среща между председателя на Българския лекарски съюз д-р Венцислав Грозев и зам. председателя д-р Галинка Павлова, и ръководството на МБАЛ „Бургасмед“, във връзка с поредния недопустим и грозен акт на агресия срещу медицинско лице. Български лекарски съюз изрази своята подкрепа и съпричастност към пострадалите медици и персонал, нападнати от пациент в спешното отделение на МБАЛ „Бургасмед“ преди дни.По време на срещата в лечебното заведение председателят на съсловната организация, д-р Венцислав Грозев и зам.-председателя д-р Галинка Павлова обсъдиха обстоятелствата около случилото се на територията на болницата със зам.-управителя д-р Христо Добрев и изразиха своето негодувание към деянието на 22-годишния пациент, нападнал лекуващите лекари и обслужващия персонал.„Агресията, насочена към медиците и персонала на МБАЛ „Бургасмед“ е поредната проява на неприемливо и крайно осъдително поведение към медик. Зачестяващите случаи на насилие към представители на медицинското съсловие буди у нас крайно разочарование и недоумение“, обясни д-р Грозев.БЛС е категоричен, че ще бъде непримирим в борбата срещу агресията към лекари и ще сезира всички отговорни институции за прилагане на законов инструментариум срещу насилието над медицински лица. Председателят на БЛС д-р Венцислав Грозев коментира по време на срещата, че вече е направил предложение към настоящото правителство за увеличаване на санкциите за нападение над лекари и медицински персонал. До дни съюзът ще инициира и обсъждане на кампания за подкрепа на медицинските лица, пострадали от насилие и за превенция на агресията срещу медици.Ръководството на МБАЛ „Бургасмед“ благодари за подкрепата от страна на съсловната организация и изрази надежда, че скоро ще бъдат предприети адекватни действия от страна на компетентните органи за осигуряване на безопасна работна среда на лекарите и медицинския персонал у нас.", "date": "2017.05.26", "title": " МБАЛ „Бургасмед“ благодари за подкрепата на Българския лекарски съюз относно поредния недопустим акт на агресия срещу лекари"}
{"url": "https://trud.bg/%d1%81%d1%82%d0%be%d0%bb%d0%b8%d1%87%d0%bd%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d0%bf%d1%80%d0%b5%d0%b4%d0%bf%d1%80%d0%b8%d0%b5%d0%bc%d0%b0-%d1%81%d0%bf%d0%b5%d1%86%d0%b8%d0%b0%d0%bb/", "text": "Полицията предприема специални мерки за сигурност в следващите дни. Причината за това са предстоящите циркови представления в столичната зала „Арена Армеец“ и футболният мач в между „Левски“ и ЦСКА в неделя, предаде .Главният секретар на МВР, главен комиса Младен Маринов уточни, че проверките около зала „Арена Армеец“ през следващите два дни ще бъдат изключително сериозни. Ще се проверяват абсолютно всички автомобили, които преминават в района, а хората, които влизат в залата ще минават през два КПП-та.Мерките на МВР са в резултат на това, че се очакват няколко хиляди посетители в зала „Арена Армеец“, както и след атентатите в Манчестър.МВР предприема сериозни мерки за сигурност и около срещата между „Левски“ и ЦСКА в неделя. На входовете на стадиона ще има физически проверки за абсолютно всички посетители. Специални мерки ще вземе МВР и в останалата част на София, за да няма инциденти и сблъсъци между феновете. ", "date": "2017.05.26", "title": " Столична полиция предприема специални мерки за сигурност в следващите дни"}
{"url": "https://trud.bg/%d0%bd%d0%b0%d0%bf%d0%b0%d0%b4%d0%b0%d1%82%d0%b5%d0%bb%d1%8f%d1%82-%d0%bd%d0%b0-%d0%bb%d0%b5%d0%ba%d0%b0%d1%80%d0%b8-%d0%be%d1%81%d1%82%d0%b0%d0%b2%d0%b0-%d0%b7%d0%b0%d0%b4-%d1%80%d0%b5%d1%88%d0%b5/", "text": "Кирил Н., който безпричинно нападна бургаски лекари, докато се опитвали да спасят живота му, остава в ареста, реши Районен съд – Бургас. 22 годишният мъж псува и би жестоко охранител и двама лекари от болница Бургасмед в комплекс „Меден рудник“. В хода на събиране на данни за престъплението дознателите са разпитали 9 от свидителите на инцидента.В мотивите си за отказ да пуснат извършителя от ареста магистратите са сочат, че деянието е с висока степен на обществена опасност. Престъплението е осъществено на публично място, в болнично заведение, в присъствието на множество лица, дежурните лекари в болницата, също и обслужващия медицински и помощен персонал и охрана. Докаран по спешност по повод алкохолна интоксикация, Кирил Н. не е бил провокиран от никого и неоснователно е инициирал случилото се. Обществения ред и спокойствието на гражданите са били в сериозна степен засегнати от действията на обвиняемия, са мотивите на съда.Бургаският районен съд отчете още, че съдимостта на Кирил Н. и заведените криминални регистрации срещу него, сочат, че същият е лице с висока степен на обществена опасност. Той е бил осъждан  пет пъти за престъпления против собствеността. Наложените наказания обаче не са имали възпиращ ефект, което дава основание на съдът да  реши, че обвиняемият трайно не зачита закона.", "date": "2017.05.26", "title": " Нападателят на лекари остава зад решетките, осъждан бил пет пъти"}
{"url": "https://trud.bg/%d0%b0%d0%bd%d1%82%d0%be%d0%bd%d0%b8%d0%be-%d1%82%d0%b0%d1%8f%d0%bd%d0%b8-%d0%ba%d1%8a%d0%bc-%d0%b1%d0%be%d1%80%d0%b8%d1%81%d0%be%d0%b2-%d0%b8%d0%b7%d0%b1%d0%be%d1%80%d0%bd%d0%b8%d1%8f%d1%82-%d0%b2/", "text": "Председателят на Европейския парламент Антонио Таяни поздрави Бойко Борисов по повод встъпването му в длъжността министър-председател на Република България, информират от правителствената пресслужба.„Вашите сънародници подновиха отново доверието си във Вас, за да продължите европейското развитие на България. Този категоричен изборен успех надхвърля рамките на България и ни ангажира всички заедно”, посочва Таяни в телеграма, изпратена до премиера Борисов. „Ние трябва да бъдем готови да работим за подобряването на нашия Съюз, защото гражданите на Европейския съюз очакват една Европа по-близко до тях. Една Европа гарант на нашия суверенитет, Европа, която ни защитава”, се казва в телеграмата.Таяни изразява увереността си, че Европейският парламент ще работи в тази посока: „Очакват ни много предизвикателства – откриване на работни места, реформа на съдебната система, овладяване на миграционните потоци, борбата с тероризма. Убеден съм, че ние ще намерим общите решения на тези проблеми”.Председателят на Европейския парламент изразява очакване българският министър-председател да се обърне към депутатите от Европейския парламент по време на следваща пленарна сесия в Страсбург.", "date": "2017.05.26", "title": " Антонио Таяни към Борисов: Изборният Ви успех надхвърля рамките на България"}
{"url": "https://trud.bg/%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b8%d1%8f%d1%82-%d0%b1%d0%b0%d0%bb%d0%b5%d1%82-%d0%bd%d0%b0-%d0%b8%d1%81%d0%bf%d0%b0%d0%bd%d0%b8%d1%8f-%d0%bf%d1%80%d0%b5%d0%b4%d1%81%d1%82/", "text": "След двата си успешни спектакъла в София, Националният балет на Испания се завръща у нас на три големи сцени с нова, очаквано интересна програма.На 7 юни в НДК, на 10 в Русе и на 14 юни във Варна, балетът ще представи за първи път четири постановки в един спектакъл.За първи път пред българската публика ще се играят Болеро по музика на Равел, Ritmos, Soleá del Mantón и Alento по хореографията на Алберто Лорка, Бланка Дел Рей, Рафаел Агилар и Антонио Нахаро, който е и артистичен директор на балета. Високото танцово майсторство, пищните костюми и сценография, чувствената и страстна музика, емблематични творби и вдъхновяващи спектакли са част от формулата на Националния балет на Испания да впечатлява и привлича световната публика отново и отново. В България четиридесетте звездни танцьори ще танцуват под акомпанимента на жива музика. Звукът на десетки кастанети и ритмичните удари на токовете на испанците ще вдигнат градуса в залата и ще подпалят сцената. А зрителите ще останат завинаги влюбени в горещия испански темперамент.Националният балет на Испания е не просто танцова трупа. Името му е преди всичко синоним на институция в областта на разностилния испански танц. И като институция, балетът вече 36 години се грижи за популяризирането и съхраняването на местните танцови традиции, гарнирайки ги със съвременни практики.Основан през 1978, през годините част от семейството на Националния балет са били редица майстори на танца като Хоакин Кортес, Ева Уербабуена, Хосе Антонио, Кармен Амая. Антонио Нахаро заема ръководния пост на трупата през 2011. В танцовата му биография присъстват умения в класически балет, фламенко, болеро, съвременен танц. Хореограф и танцьор, мадридчанинът продължава мисията на Балета, която се старае да съхрани традицията и едновременно с това да проправи път за нови проекти.", "date": "2017.05.26", "title": " Националният балет на Испания представя за първи път „Болеро“ в София\t\t\t"}
{"url": "https://trud.bg/%d0%ba%d0%b0%d1%82-%d0%b8%d1%81%d0%ba%d0%b0-%d0%b4%d0%b0-%d0%bc%d0%b0%d1%85%d0%bde-%d0%bf%d1%8a%d1%82%d0%bd%d0%b8%d1%8f-%d0%b7%d0%bd%d0%b0%d0%ba-%d0%bf%d1%80%d0%b5%d0%b4-%d0%ba%d0%b0%d0%bc/", "text": "КАТ ще опита отново да лансира идеята за премахване на обозначителния знак преди пътните камери. Това потвърди началникът на „Пътна полиция” комисар Бойко Рановски пред „.Знакът затруднява работата на пътните полицаи и ще се настоява за премахване на сигнализацията поне пред мобилните камери, поясни Рановски.Подобен опит имаше и през миналата година, но предложението беше отхвърлено още в  транспортната комисия в парламента. Знак Е24, който обозначава участък с пътна камера за контрол на скоростта, беше въведен през май 2015 г. с цел КАТ да върне в употреба издаването на електронни фишове от мобилните камери.", "date": "2017.05.26", "title": " КАТ иска да махнат пътния знак пред камерите"}
{"url": "https://trud.bg/%d0%b5%d0%ba%d0%b0%d1%82%d0%b5%d1%80%d0%b8%d0%bd%d0%b0-%d0%b7%d0%b0%d1%85%d0%b0%d1%80%d0%b8%d0%b5%d0%b2%d0%b0-%d0%b5%d0%b6%d0%b5%d0%b3%d0%be%d0%b4%d0%bd%d0%b0%d1%82%d0%b0-%d0%b0%d1%83%d0%b4%d0%b8/", "text": "Визитата във Ватикана по повод 24-ти май е символ на българската идентичност и е ясно признание за нашия принос чрез глаголицата за християнизацията на православния свят. Това написа в профила си във Фейсбук министърът на външните работи Екатерина Захариева, която е част от българската делегация в аудиенцията при папа Франциск.„Ежегодната аудиенция при главата на Римокатолическата църква е и знак на признателност към България за толерантността, която е традиционна черта на нашия народ“, пише още Екатерина Захариева.  ", "date": "2017.05.26", "title": " Екатерина Захариева: Ежегодната аудиенция при папа Франциск е знак на признателност към България"}
{"url": "https://trud.bg/%d0%b1%d0%b8%d0%b2%d1%88%d0%b8%d1%8f%d1%82-%d0%b7%d0%b4%d1%80%d0%b0%d0%b2%d0%b5%d0%bd-%d0%bc%d0%b8%d0%bd%d0%b8%d1%81%d1%82%d1%8a%d1%80-%d1%82%d0%b0%d0%bd%d1%8f-%d0%b0%d0%bd%d0%b4%d1%80%d0%b5%d0%b5/", "text": "И преди е имало сигнали за нередности, свързани със столичната онкоболница, заради които д-р Валентин Ангелов е бил вече освобождаван от поста. След това обаче е върнат на работа от служебното правителство. Това каза в пред  бившият министър на здравеопазването д-р Таня Андреева.Тя уточни, че сигналите са били свързани с неефективно изразходване на финансов ресурс. Болницата, която е била на печалба, много бързо е влязла във финансова загуба за по-малко от година, допълни д-р Андреева и каза, че тогава й е направило впечатление, че има нещо нередно в управлението на лечебното заведение и е освободила директора.Би било страшно, ако е вярно, че онкоболни са лекувани с лекарства с изтекъл срок на годност, допълни докторът.Според нея или са купувани лекарства в по-голям обем, отколкото е необходимо и после им е изтекъл срокът на годност, или са купувани медикаменти в срок и са заменяни с други с изтекъл срок на годност и първите са заминали за износ.Контролът тук трябва да бъде много сериозен, допълни д-р Ангелова. Според нея е уместно да се помисли за една централизирана процедура за купуване на медикаментите, за да се знае кой носи отговорност и икономически ще има ефект, защото, когато се купуват по-големи количества, цената е по-ниска.Д-р Андреева допълни, че онкологията от години е много тежка тема. Всеки, който си позволява на гърба на пациентите и на гърба на всички нас да нарушава по този драстичен начин закона, ако е нарушен, защото предстои това да се види, това е меко казано недопустимо. Изключено е такива неща да се случват в системата на за здравеопазването.Това говори за недобросъвестност от страна на ръководството на лечебното заведение и за занижен контрол, каза Таня Андреева.По думите й проблемът е в това, че много често и министърът, и институциите, които контролират лечебните заведения, не могат да бъдат едновременно в 100 болници, обикновено проверките се правят по сигнал.Според д-р Ангелова най-често става въпрос за това, че директорите може да си затворят очите и да бъдат въвлечени в корупционни практики.„Вярвам на сегашния министър, познавам го добре, сигурна съм, че той ще намери пътя, по който да контролира изпълнителните директори и съветите на директорите на болниците, за които пряко отговаря”, каза още бившият здравен министър.По думите й скъпоструващите терапии в България обикновено отварят една вратичка за подобен род лечебни заведения. Трябва да се прави сериозен анализ, за да се избегнат злоупотреби  – например да се актуализира регистърът на онкоболните.Според д-р Ангелова трябва да се въведе мораториум върху разкриването на нови болници и да се види с какъв брой лечебни заведения трябва да разполага страната.България е бедна страна, но ние купуваме за нашите пациенти най-новите медикаменти, трябва да се намери механизма, при който финансовият ресурс да доведе до добър резултат, каза Таня Ангелова.По думите й диагностицирането и успехът от лечението не е мръднало много напред, въпреки скъпите медикаменти. Успех отбелязват единствено неонатолозите.На ход са политиците, защото има начини законодателно тези проблеми да бъдат решени, смята бившият здравен министър.Големите комисионни винаги ще ги им, има ги и по света, но хората са си направили механизми, по които да ги контролират и да не лишават пациентите от лечение. ", "date": "2017.05.26", "title": " Бившият здравен министър Таня Андреева: И преди е имало сигнали за нередности в столичната онкоболница"}
{"url": "https://trud.bg/%d1%86%d0%b8%d0%b3%d1%83%d0%bb%d0%b0%d1%80%d0%ba%d0%b0%d1%82%d0%b0-%d0%b9%d0%be%d0%b0%d0%bd%d0%bd%d0%b0-%d0%ba%d0%b0%d0%bc%d0%b5%d0%bd%d0%b0%d1%80%d1%81%d0%ba%d0%b0-%d0%bf%d1%80%d0%b5%d0%b4/", "text": "Нашият гост:Артистичната си кариера Йоанна Каменарска (родена през 1978 г.) започва на 10 години като солистка на детската филхармония „Пионер“ в София. Учи цигулка при Йосиф Радионов, Руджеро Ричи и Игор Озим. През 1995 г. печели две специални награди на майсторски клас на Ричи в Берлин и продължава своето образование при него в университета „Моцартеум“ в Залцбург. От 2007 г. е последователно концертмайстор на Симфоничния оркестър на Северногерманското радио и на Хамбургския филхармоничен оркестър. Тя е първата жена концертмайстор в Хамбург. Йоанна Каменарска свири на цигулка Guadagnini от 1771 г., предоставена й от фондация Donald Kahn-Trust.Избрахме го заедно с Любка Биаджони. Този концерт е много важно произведение – дълбоко, проникновено, лично, пълно с противоречиви емоции и състояния, които не могат да се обхванат с една-единствена дума. В това произведение е събрано всичко, цялата мъдрост. В него намирам всичко, което на мен като музикант ми е нужно, за да развивам себе си и да израствам. Едно ново измерение, Брамс по някакъв начин ме пресътворява и лекува.Ева, майката на Йоанна, взема думата:: Руджеро Ричи беше голям преподавател. Такъв голям музикант, такова име – епоха в цигулковото свирене. Така че беше ясно, че тази възможност Йоанна да учи при него не е за пренебрегване. Ужасно беше за мен. То и за нея е било много трудно, но много късно го разбрахме. Въобще беше един период, труден за цялото семейство, чисто материално. Но за нея беше шанс да попадне сред последните ученици на Ричи. Да, наистина, гледайки назад, не беше за изпускане. Стана много бързо. Тръгнах с усещането за една авантюра. Две години преди това да се случи, имах това предчувствие, че ще излизам навън, че няма да стоя в България. Споделяла съм го пред приятели, но не е било план. Ако беше план, щяхме да се погрижим може би и майка ми, и аз. Да осигурим всичко свързано с бита, но така се случи. Два пъти бях на този курс на Ричи в Берлин. Първия път избра други хора да участват в курса. Ние бяхме 4-ма души от България. Пътувахме с автобус. Просто отидохме и се върнахме, но събрахме много впечатления и се прибрахме много вдъхновени. Йоско Радионов ни наричаше Вишеградската четворка. На втория път ме избра.Беше много примитивно, изключително скромно, бедно. Аз като си помисля, съм антимайка, за да я пусна така сама в страна, без да знае езика, без пари, без познати… но нямаше начин да изпуснем този шанс. Много съм й имала доверие, че е контактна, че ще се справи и че някак си ще има късмет. Тя много и преди това беше пътувала – от 10-годишна беше солистка на детската филхармония „Пионер“ в София. За мен това беше една авантюра. Беше ми интересно и весело. Трудното беше да се отделя от приятелите, от семейството и от учителите. Много ми липсваха. Когато заживях в Залцбург, установих, че ми беше много трудно социално да се интегрирам. Имах среда – Залцбург беше малък град, но се чувствах много сама. След като осъзнах, че финансово съм зависима от самата себе си, се появиха и първите съмнения дали ще се справя. Колкото и да бях оправна и веднага да си намерих възможности да припечелвам, бях тръгнала с други надежди – че друг ще се погрижи за това, докато аз се концентрирам само и единствено върху соловата си кариера.Което всъщност не се случи. Нямаше откъде да намеря тези средства и дълги години бях принудена да работя и в същото време да се развивам. Бях без стипендия. Ричи беше обещал стипендия, но това се оказаха празни приказки. Той беше вече на години и просто може би искаше да има още един добър ученик в класа си. Живеех в общежитие, после на квартира, после пак в общежитие… доста пъти се местих.Първоначално в Залцбург работех в ресторант – свирех Моцарт в костюм от епохата. От цялата тази история излязоха много успешни музиканти. Има певци със световна кариера, които са започнали заедно с мен по тези ресторанти. Дори все още използват снимката ми за рекламна картичка – аз я мразя тази картичка, големи са кожодери. Това е под достойнството за един музикант, който смята, че е учил за нещо различно. Но и от тази ситуация имаш какво да научиш, например увереността, че сам можеш да се грижиш за себе си. Изгубих доста време в това ходене по мъките, защото нямаше как да си позволя да спра да го правя и да се концентрирам. Чак след години усетих умората. Тя ме връхлетя изведнъж.Всеки има някаква съдба, не мога да кажа за какво ми е било това, но натрупах много опит – толкова неща са ми минали през ръцете. Може би излизанията ми на сцена са станали над 1000. Даже и да е било в ресторант, все пак човек трябва да даде най-доброто от себе си. Да се опита да прикове вниманието на хора, които не са толкова свързани с музиката, които си говорят и тракат с вилици… Това е една особена задача, но има начин да ги прикове човек с нещо. Оттам нататък вече нямаш никакъв проблем с излъчването на сцената..: Все още не съм го постигнала.: За мен концертите, в които аз съм постигнала нещо, не са тези, в които съм имала най-големият външен успех, а нещо, което е стигнало до хората и после е стигнало по някакъв начин обратно до мен. Част от тези преживявания са били дори и по времето на онези туристически концерти. Имаше един случай, в който бях срината, сравнена със земята, и то от много близък човек, който така жестоко ме разкритикува – че съм суетна, че това, което правя, едва ли не не е музика. Изказа се много жестоко, наистина. Два дни след това трябваше да свиря същия концерт на същото място. Отидох на сцената, изпълнена със съмнение и с едно такова вътрешно усещане – не за незначителност, но за това колко несравнимо по-голямо е това, което вършиш. Този концерт стана нещо наистина незабравимо. По реакцията на хората разбрах, че съм успяла да направя точно това, което трябва.Да, беше за един от важните ми концерти в Залцбург, за който мислех, че ще стане пробив. Имах рецитал с бившия си съпруг и в един вестник излезе унищожителна критика. А аз се надявах на обратното – реакцията на публиката беше страхотна. Това са моментите, в които човек се пита дали е на прав път. Години след това успях коренно да обърна мнението на същия този критик, който след това написа похвална ода за цялостната ми дейност. Не това е най-важното – каква оценка ще получиш. Разбира се, ние се мерим едни с други, има параметри, по които едно музикално изпълнение се смята за ценно или не толкова ценно, но в крайна сметка единственият параметър е дали публиката достига до теб.В личен план – да. Аз съм майка и се чувствам успяла майка. Засега нещата със сина ми Едвард (“като Едвард Григ“, уточнява Каменарска – б.а.) вървят много добре. Той е на 13 г., свири на пиано и много прилича на бившия ми съпруг, който също е пианист. Дори и в свиренето си приличат.Чувствам се успяла, да. Имам още много идеи, които искам да извадя от себе си, да не останат вътре в мен. Това малко ми оставя едно усещане за неудовлетвореност. А може би то все още е свързано с моя път – всъщност дейността ми е важна и отговорна, но аз виждам себе си и като солов изпълнител и се опитвам през цялото време да намеря баланс между всички тези дейности, които са много интензивни.Странно – може би, но това са процеси по-дълги от един човешки живот. Преди 50 г. просто не е било практика. Хамбург, както и доста други големи градове, са били доста консервативни в това отношение и са смятали, че това не е място за една жена. И досега така се гледа от някои. Аз не виждам разлика между мъже и жени и не съм от тези жени, които биха се оставили да бъдат пренебрегнати за сметка на някой мъж. Въпреки това има някои професии, които все още се смятат за мъжко лоби – диригентската и композиторската.Чак да композирам – не. Определено понякога чувам музика, която не знам още как да изкарам от себе си. Чувам я, докато спя или в полусън, и имам чувството, че е нещо много хубаво, но после не мога да го възпроизведа. Гледам да е по-често. Горе-долу по 2-3 пъти в годината. Майка ми живее тук, тя все още работи. Аз съм един вечен оптимист. Виждам всички проблеми, виждам, че на хората не им е лесно, политиката е неудовлетворителна, стандартът не е на световно ниво, въпреки това виждам толкова много ценни хора, които живеят и работят в България и успяват да се реализират и по някакъв начин да дадат лъч светлина в цялата тази нагнетеност.Съчувствам на хората и ми се иска да мога да им помогна. В момента българите в Хамбург правим благотворителни концерти за заселването наново на с. Якимово. С един български хирург – Христо Алексиев, който от години работи в Хамбург, сме се захванали с този проект. Работим с отец Иван. Той купува в това запустяло село къщи на безценица и заселва в тях израсналите вече сираци. Така им дава нов живот. Сега ще събираме средства за поликлиника, която ще бъде направена в селото.Довечера от 19 ч. в зала „България“ Йоанна Каменарска участва в концерта „Жените в музиката“, заедно с цигуларката Лия Петрова и оркестър „София симфоникс“ под диригентската палка на Любка Биаджони.СНС майка си – пианистката Ева Калъчева.Снимки ЛИЧЕН АРХИВ", "date": "2017.05.26", "title": " Цигуларката Йоанна Каменарска пред „Труд“: В Хамбург събираме средства за поликлиника в с. Якимово\t\t\t"}
{"url": "https://trud.bg/%d0%b0%d0%ba%d0%be-%d0%bd%d1%8f%d0%bc%d0%b0-%d0%b8%d0%bd%d0%b2%d0%b5%d1%81%d1%82%d0%b8%d1%82%d0%be%d1%80-%d0%b7%d0%b0-%d0%b1%d0%b5%d0%bb%d0%b5%d0%bd%d0%b5-%d1%82%d1%8a%d1%80%d1%81/", "text": "Ако няма инвеститор за АЕЦ “Белене”, ще се търси алтернатива – най-вероятно за седми блок на АЕЦ “Козлодуй”. Това обяви енергийният министър Теменужка Петкова по време на петъчния парламентарен контрол. Пред депутатите тя припомни, че БАН изготвя технико-икономически анализ на проекта за втора ядрена централа у нас. В него ще има и финансов модел за реализацията й.Енергийното министерство трябва да се подготви и за процедурата по приватизация на проекта – да отдели активите и пасивите в отделна компания, за да се потърси и инвеститор за изграждането на централата.Докладът на БАН ще бъде готов в края на септември, уточни още Петкова. От него ще стане ясно има ли нужда България от нова централа и целият финансов модел на проекта.Площадката на АЕЦ “Белене” е изградена още през 80-те години на ХХ век, припомни още енергийният министър. На нея се намира и част от старото оборудване.", "date": "2017.05.26", "title": " Ако няма инвеститор за „Белене“, търсят алтернатива в „Козлодуй“\t\t\t"}
{"url": "https://trud.bg/%d0%b0%d0%b3%d0%b5%d0%bd%d1%86%d0%b8%d1%8f-%d0%bc%d0%b8%d1%82%d0%bd%d0%b8%d1%86%d0%b8-%d0%b8-%d0%bf%d1%80%d0%b5%d0%b2%d0%be%d0%b7%d0%b2%d0%b0%d1%87%d0%b8%d1%82%d0%b5-%d1%81%d0%b5/", "text": "От утре на ГКПП Кулата ще бъде отделен кантар за обработка на празни камиони и товарни микробуси, което се очаква да облекчи трафика, съобщиха от Агенция „Митници“.Засиленият контрол по границите е изключително важен и нивото му не бива да се снижава, защото контрабандата и сивият сектор рефликтират и върху легалния бизнес  – около това се обединиха ръководствата на Агенция „Митници“, МВР и Съюза на международните превозвачи при днешната си среща. Домакин бе директорът на Агенция „Митици“ Георги Костов, а в срещата взеха участие заместник-главният секретар на МВР Георги Арабаджиев, заместник-директорите на Агенция „Митници“ Борислав Борисов и Божидар Алексов, директори на дирекции и експерти от Централно митическо управление, както и началникът на Митница Югозападна Георги Александров.От утре на ГКПП Кулата ще бъде отделен кантар за обработка на празни камиони и товарни микробуси, което ще облекчи доколкото е възможно трафика – с това се ангажираха по време на срещата Агенция „Митници“ и МВР. Основен проблем обаче остава ремонтът на гръцкия пункт Промахон и едва след приключването му ще могат да бъдат въведени и други мерки за облекчаване на обработката на товарните автомобили. Гранична полиция вече е набелязала такива мерки, заяви заместник-главният секретар на МВР Георги Арабаджиев.Агенция „Митници“ и Съюза на международните превозвачи се договориха за ежедневен оперативен обмен на информация за възникнали пробеми от компетентността на митниците, което ще позволи по-бързото им остраняване.„Ние сме отворени за предложения“, заяви директорът на Агенция „Митници“ Георги Костов и допълни, че през миналата седмица е посетил ГКПП Кулата, за да види какви са условията там. Междинната полоса между Промахон и Кулата е празна, което означава, че ние веднага обработваме превозните средства, които постъпват от към гръцка страна, обясни още той и допълни, че всички кантари на пункта са в изправност и работят.„Ние залагаме на подобни срещи, защото всичко, което сме постигнали е чрез диалог. Затварянето на гранични пунктове не е приемлива форма на протест, тъй като отново води до излишен престои на шофьорите по границите“, заявиха от Съюза на международните превозвачи, които бе представен на срещата от Ангел Траков – председател на Управителния съвет, Илиян Филипов – член на Управителния съвет и Йордан Арабаджиев – изпълнителен директор.Междувременно стана ясно,че утре –събота 27 май, министърът на вътрешните работи  Валентин Радев ще бъде на работно посещение в Благоевградско. В областния център той ще посети сградата на пожарната, която в момента се реновира, и областната дирекция на МВР. В Сандански ще бъде даден старт на ремонтните дейности на сградата на пожарната. На ГКПП-Кулата министърът ще инспектира организацията на работа на служителите на „Гранична полиция“. Заедно с министъра ще бъдат главният секретар на МВР главен комисар Младен Маринов, директорът на ГДПБЗН главен комисар Николай Николов, директорът на РДГП-Смолян комисар Стоян Мандаджиев.", "date": "2017.05.26", "title": " Агенция „Митници“ и превозвачите се договориха за нова организация на ГКПП-Кулата"}
{"url": "https://trud.bg/%d0%b3%d0%b5%d1%80%d0%b1-%d0%bf%d1%80%d0%b0%d0%b2%d0%b8-%d0%b1%d1%8a%d1%80%d0%b7%d0%b0-%d0%bf%d0%b8%d1%81%d1%82%d0%b0-%d0%b7%d0%b0-17-%d0%b7%d0%b0%d0%ba%d0%be%d0%bd%d0%b0/", "text": "Опозицията саботира работата на парламента с привидна дейност, обявиха управляващитеКонцесиите пак в парламентаУдарно внасяне и гласуване на 17 законопроекта подготвя парламентарната група на ГЕРБ. Причината е, че България, като страна от ЕС е пред наказателни процедури от Европейската комисия, тъй като Народното събрание закъснява с транспонирането на европейското законодателство. “Опозицията в лицето на БСП още в 43 НС буквално саботираше приемането им. И в 44 НС депутатите на социалистическата партия отново продължават с привидната си законодателна дейност”, заяви пред “Труд” председателят на правната комисия Данаил Кирилов (ГЕРБ). Той и експертите на управляващото мнозинство работят по промени в Наказателния кодекс, с които изрично да се регламентира защитата на еврото от фалшификации. Без значение, че в наказателния ни закон има текстове срещу фалшифицирането на валута, трябва да бъдат въведени и специални такива за единната европейска – еврото. Пак според изискванията на европейското законодателство България трябва да има работещи текстове за колективната организация на управление на авторските права.Само преди ден БСП обвини ГЕРБ, че в парламента няма законодателна дейност, а управляващите внасят стари законопроекти. Сред най-фрапиращите случаи на забавяне на уеднаквяване на текстовете с рамката на Брюксел е законът за концесиите, който ще бъде внесен отново в парламента. Както е известно, след окончателното му гласуване в края на предишното Народно събрание президентът Румен Радев наложи вето. Данаил Кирилов днес отново припомни, че сроковете за прилагане на европейското законодателство са вече твърде скъсени. И отново повтори, че с президентското вето от февруари при липсата на действащо Народно събрание тогава законът отново се връща на стартовата права. Гласуваните вече веднъж, но спрени от президентската институция текстове, въвеждаха и нови правила за обществените поръчки.Заради риска България да бъде изправена пред наказателна процедура лично председателят на парламентарната група на ГЕРБ Цветан Цветанов е провел разговори с представителите на останалите партии в Народното събрание.", "date": "2017.05.26", "title": " ГЕРБ прави бърза писта за 17 закона"}
{"url": "https://trud.bg/%d0%b4%d0%b0%d0%bd%d0%b8%d0%b5%d0%bb-%d0%b2%d1%8a%d0%bb%d1%87%d0%b5%d0%b2-%d1%81-%d0%b8%d0%b7%d0%ba%d0%b0%d0%b7%d0%b2%d0%b0%d0%bd%d0%b5%d1%82%d0%be-%d1%81%d0%b8-%d0%b7%d0%b0-%d0%ba%d0%b8%d1%80%d0%b8/", "text": "С изказването си за кирилицата руският президент Владимир Путин протяга ръка на Македония. Това каза пред бившият министър на образованието Даниел Вълчев.„Путин е наясно, че Западът счита, че след 10 г. няма да има Македония”, каза Вълчев.„Исторически Kирил и Mетодий не са създали кирилицата, а глаголицата. Нито един от тях не е българин. Те са гърци, твърди се, че майка им е била славянка, те не са идвали в България. Това, което България е направила за славянската писменост, е, че всъщност в двете големи книжовни школи – Преславската и Охридската, са създали кирилицата. Малко се правят тези разлики”, коментира още Вълчев.Хората в съдебната система тежко се разделиха, което прави правилните стъпки в тази система още по-трудни.Ръководството на висшите магистрати, още повече „тримата големи” – главният прокурор и шефовете на ВАС и ВКС, трябва да се въздържат от политически изказвания, каза още Даниел Вълчев.Според него Висшият съдебен съвет не бива да има право на кадрови предложения. Основната инициатива трябва да идва или от министъра на правосъдието, или от шефа на съответната магистратура, уточни той.Според него не персоналният състав на ВСС е основният въпрос.„Считаше се, че много голям пробив ще бъде направен, ако магистратите сами избират своите представители във ВСС. Не мисля, че това ще доведе до добър резултат и ще видите, че есента ще се окажа прав”, подчерта Вълчев.По думите му публичните системи много трудно се променят отдолу. Според него големият въпрос е в самите правомощия на ВСС и в начина на неговото формиране.", "date": "2017.05.26", "title": " Даниел Вълчев: С изказването си за кирилицата Путин протяга ръка на Македония"}
{"url": "https://trud.bg/%d0%b8%d0%bd%d0%b6-%d0%b8%d1%81%d0%ba%d1%80%d0%b5%d0%bd-%d0%bc%d0%b8%d0%bb%d0%b0%d0%bd%d0%be%d0%b2-%d0%bf%d1%80%d0%b5%d0%b4-%d1%82%d1%80%d1%83%d0%b4-%d1%81%d1%8a%d0%b4%d1%8a%d1%82/", "text": "Според него златодобивната мина е опасна и ще нанесе непоправими щети на природата и здравето на хоратаНикой не казва къде ще се изхвърлят отровите от добиваОт 23 ноември 2012 г. съм приключил със строителното предприемачество. По никакъв начин нямам икономически интерес към този проект (възстановяването на добивната дейност в мина “Злата” – б.а.). Това обяви пред “Труд” инж. Искрен Миланов, за когото , че има лични бизнес интереси в община Трън.“Моята персона не е толкова важна, но се чувствам лично засегнат, защото съм прегърнал кауза, която не ми носи никакъв дивидент, освен че се чувствам трънчанин”, каза Миланов, който е родом от града. Той добави, че участва в инициативата за провеждането на местния референдум. В него гражданите на общината трябва да решат дали местната власт да допусне инвестиционно намерение на компанията “Евромакс сървисиз” ЕООД за възобновяване работата на мина “Злата”. Рудникът е спрян от експлоатация през 1974 г.“Преди 43 години мината е обявена за неефективна за добив на злато – 3,7 г са се вадели от един тон руда. През 1990 г. в тази мина, както в още около 48 в цялата страна, започва експериментален добив на уран. Впоследствие всички уранодобивни предприятия у нас за закрити с три постановления на Министерския съвет – от 1990, 1992 и 1995 г. И в трите е посочено, че се закрива минодобивно предприятие мина “Злата”. Ние, хората, които се вдигнахме срещу възстановяването й, отидохме в националния геофонд. Там има разработки, направени в периода 1987-1989 г., направени от учени. Установено е, че има 255 г аномални точки. Тоест в мината има 255 огнища на радиация. Тази аномалия съвпада с едната проектонина (рудниците са два; единият е на 900 м от сръбската граница, а другият е на 2 км до ждрелото на река Ерма – б.а.)”, припомни инж. Миланов.Той показа, че рудникът край границата със Сърбия попада в защитена територия.“Общата площ на двете части на мината е 19 240 дка. Цялата обработваема площ на община Трън е 17 000 дка. Това е катастрофа! Ще се изградят хвостохранилища, където ще има какви ли не вредности. Справки за вредностите намерихме в Националния геофонд”, обясни Миланов. Той показа справката, в която се вижда, че под земята има завишени стойности на олово, арсен, фосфор, сяра, манган.“Този доклад е направен по поръчка на директора на първата фирма собственик Джон Мейзис”, добави Миланов. Според него опциите за тези вредности, които съпътстват златодобива са две: или да се държат в хвостохранилище, което може да се срути, или направо да се изхвърлят във водата.Миланов показа карта, на която се вижда, че едната мина е на 170 м от с. Зелениград, а другата е край река Пръвна, която е била замърсена, когато имало експериментален добив на уран. Друга част от нея влиза направо на територията на с. Глоговица, като в инвестиционното намерение е записано, че населението е малобройно и това е “благоприятно обстоятелство”.“Факт е, че на заседание на общинския съвет имаме гласувано решение да се проведе местен референдум. Имаше експресно обжалване на областната управа, но административният съд два пъти се произнесе, че референдум може да има. Сега миналата седмица от окръжна прокуратура Перник обжалваха. Но съдът отново им каза “Не”. Така че на наша страна имаме съдебно решение”, каза инженерът.", "date": "2017.05.26", "title": " Инж. Искрен Миланов пред „Труд“: Съдът три пъти каза „Да“ за референдума в Трън"}
{"url": "https://trud.bg/%d0%be%d1%82-%d0%ba%d1%8a%d1%89%d0%b0%d1%82%d0%b0-%d0%bc%d1%83%d0%b7%d0%b5%d0%b9-%d0%b8%d0%b2%d0%b0%d0%bd-%d0%b2%d0%b0%d0%b7%d0%be%d0%b2-%d0%b2-%d1%81%d0%be%d0%bf%d0%be%d1%82-%d1%81%d0%ba%d0%be/", "text": "Колективът на къщата музей „Иван Вазов в Сопот скочи срещу издаването на романа „Под игото“ на т.нар. „шльокавица“ и го обяви за гавра с паметта на патриарха на българската литература.„Считаме за крайно неуместно най-българският, първият, най-четен и най-превеждан роман да се превръща в своеобразна рекламна, идеологическа или под каквато и да е била друга форма – изява на експериментиране и пропагандиране на иначе „благородни“ каузи с родолюбиви подтексти. Не считаме, че това е начинът младото поколение да се приобщи към родното, към нормите на българския език, към формиране на обща говорима и писмена култура. За нас това е гавра с паметта на Народния поет. За нас това е необмислен издателски ход, целящ по-скоро други ефекти.Има много по-полезни и смислени начини българското слово и ползването на българският език да бъдат сведени до съвременното поколение. В основата разбира се е все неслучващата се реформа в образованието. Едва ли точно романът „Под игото“ с неговите смислови и идеологически звучения, с неговото патриотично зареждащо слово е най-подходящият модел за възпроизвеждане на този масов феномен, наречен „шльокавица“. Мислим, че ако Патриархът би бил свидетел на това начинание, той едва ли би прозрял неговия смисъл. По-скоро би отговорил с неговото остро и камшично слово на това безумие“, пише в позицията на колектива на къща музей „Иван Вазов“. Тя завършва по следния начин: „Ние ще отговорим на провокацията с едно негово стихотворение, написано на чист български:БЪЛГАРСКИЯТ ЕЗИК Език свещен на моите деди език на мъки, стонове вековни, език на тая, дето ни роди за радост не – за ядове отровни. Език прекрасен, кой те не руга и кой те пощади от хули гадки? Вслушал ли се е някой досега в мелодьята на твойте звуци сладки? Разбра ли някой колко хубост, мощ се крий в речта ти гъвкава, звънлива – от руйни тонове какъв разкош, какъв размах и изразитост жива? Не, ти падна под общия позор, охулен, опетнен със думи кални: и чуждите, и нашите, във хор, отрекоха те, о, език страдални! Не си можал да въплътиш във теб създаньята на творческата мисъл! И не за песен геният ти слеп – за груб брътвеж те само бил орисал! Тъй слушам сe, откак съм на света! Сe туй ругателство ужасно, модно, сe тоя отзив, низка клевета, що слетя всичко мило нам и родно. Ох, аз ще взема черния ти срам и той ще стане мойто вдъхновенье, и в светли звукове ще те предам на бъдещото бодро поколенье; ох, аз ще те обриша от калта и в твоя чистий бляск ще те покажа, и с удара на твойта красота аз хулниците твои ще накажа. Пловдив, 1883", "date": "2017.05.26", "title": " От къщата музей „Иван Вазов“ в Сопот скочиха срещу издаването на „Под игото“ на шльокавица"}
{"url": "https://trud.bg/%d1%80%d0%b0%d0%b7%d0%bf%d1%83%d1%81%d0%bd%d0%b0%d1%85%d0%b0-%d0%ba%d0%b0%d0%bd%d0%b0%d1%80%d1%87%d0%b5%d1%82%d0%b0%d1%82%d0%b0-%d0%b2%d1%8a%d0%b2-%d0%b2%d0%b0%d0%ba%d0%b0%d0%bd%d1%86%d0%b8%d1%8f/", "text": "Футболистите на „Ботев“ (Пд) са първите това лято у нас, които излязоха във ваканция, след като спечелиха Купата на България и де юре и де факто обезсмислиха по-нататъшното си участие в баражите в Първа професионална лига и битката за Лига Европа. „Канарчетата“ ще почиват до 12 юни (понеделник), когато от 10 часа на клубната база е насрочена първата тренировка от подготовката за 17-ото участие на „жълто-черните“ от Пловдив в евротурнирите.В „Ботев“ ще научат първия си съперник в Лига Европа на 19 юни, когато в централата на УЕФА в Нион ще се тегли  жребият за първия и втория предварителен кръг. Мачовете от първия кръг са на 29 юни и 6 юли, а от втория – на 13 и 20 юли. „Канарчетата“ ще домакинстват на стадион „Лазур“ в Бургас, а като резервен вариант са посочили Националния стадион „Васил Левски“ в София. Старши треньорът Николай Киров-Белия подготвя датите за лагерите извън Пловдив, като вариантите са подготовката да бъде и у нас, и в чужбина, но все още няма яснота по въпроса. В „Ботев“ (Пд) искат да задържат всички играчи с изтичащи договори и да се подсилят с класни попъпления във всички линии, тъй като цяла пролет тимовия лист бе попълван основно с голобради юноши.Футболистите на „Ботев“ (Пд) излязоха с пълни джобове в лятна ваканция, след като си получиха обещаните от клубното ръководство премии за спечелването на Купата на България. Това стана покрай тържествения обяд, на който президентът Ангел Палийски събра отбора в петък. Всички в „Ботев“ бяха приятно изненадани от поздравителния адрес, който изпрати президентът на „Септември“ (Сф) и бивш акционер в пловдивския жълто-черен клуб Румен Чандъров. Освен поздрави за триумфа в турнира за Купата на България, Чандъров пожела на „канарчетата“ късмет и достойно представяне в европейските клубни турнири.", "date": "2017.05.26", "title": " Разпуснаха „канарчетата“ във ваканция до 12 юни"}
{"url": "https://trud.bg/%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d0%b5-%d0%b0%d1%80%d0%b5%d1%81%d1%82%d1%83%d0%b2%d0%b0%d0%bb%d0%b0-%d0%b3%d0%be%d0%bb%d1%8f%d0%bc%d0%b0-%d1%87%d0%b0%d1%81%d1%82-%d0%be/", "text": "„Голяма част“ от терористичната мрежа, стояща зад терористичната атака в Манчестър от понеделник вечер, е била арестувана, заяви в петък началникът на антитерористичното звено на британската полиция Марк Роули, предава АФП.Той добави, че има „огромен“ напредък в разследването по случая. ", "date": "2017.05.26", "title": " Полицията е арестувала „голяма част“ от терористичната мрежа, свързана с атаката в Манчестър"}
{"url": "https://trud.bg/%d0%b7%d0%b0%d0%bf%d1%83%d1%88%d0%b8%d1%85%d0%b0-%d1%82%d1%80%d0%b0%d1%84%d0%b8%d0%ba-%d0%b4%d1%83%d0%bf%d0%ba%d0%b0-%d0%bd%d0%b0-%d0%bb%d0%b5%d1%82%d0%b8%d1%89%d0%b5-%d1%81%d0%be%d1%84%d0%b8%d1%8f/", "text": "По 5000 евро стрували вход и изход от БългарияПетима гранични полицаи и четирима чужденци бяха задържани при разкриване на канал за нелегални мигранти през летище София. Акцията на спецпрокуратурата, ДАНС и дирекция “Вътрешна сигурност” на МВР е разкрила, че на аерогарата има и таен ВИП, през който минават богати преселници с фалшиви визи и паспорти.Ударът на службите ни е уникален, тъй като от няколко години на всички летища в Европа мерките за сигурност са засилени след серията терористични атаки. Подобен канал застрашава пряко националната сигурност, по него е можел без проблем да мине и Ал Багдади (лидерът на “Ислямска държава” – б.р.), каза шефът на спецпрокуратурата Иван Гешев.Операцията започнала около 22 ч в четвъртък, разказаха криминалистите. Тогава те издебнали в капан един от граничните полицаи, който пристигнал с колата си на столичния булевард “Ал. Стамболийски”, за да получи 2000 евро – част от вече уговорен рушвет. Подкупният МВР служител бил арестуван, последвали задържания на неговите колеги и на чужденците, както и обиски в няколко софийски квартала.Каналът през летището бил организиран от двама граждани на Бангладеш. Те живеели повече от 10 години в България, единият със статут на постоянно пребиваващ, а другият – като бежанец. Те набирали платежоспособни кандидат-мигранти и им подготвяли менте документи. Маршрутът през летище София струвал 5000 евро за вход и още 5000 евро за изход. Тези суми били само за граничарите, трафикантите вземали отделно. Когато пътникът кацнел у нас, полицаите вече го чакали и получавали по вайбър или уотсап снимка на документите му. Така го пропускали през пунктовете за контрол, без на камерите за наблюдение да се види нещо нередно. Имало е случаи, в които отваряли гише специално за госта си. Последният случай е бил с чужденец, пристигнал у нас от Кипър и минал на контрол с фалшива виза на студент в държава от ЕС. При обиските са намерени сканирани и подправени различни документи, включително студентски книжки и дипломи, уточни Румяна Арнаудова, говорител на главния прокурор.Задържаните чужденци и полицаи ще бъдат обвинени за каналджийство и получаване на подкупи, предстои чистка на началници в “Гранична полиция”. ДАНС: Сигналът е отпреди 2 месецаСигналът за канал през летище София бил получен преди по-малко от 2 месеца, каза Антон Славчев, шеф на дирекция “Миграция” в ДАНС.Чужденците оставали за кратко в София, а после поемали към страни от Западна Европа. Предстои разследващите да установят броят на преминалите мигранти и по кои маршрути са отпътували от България. Не е ясно как са минавали през други летища. Засега се знае, че двамата чужденци от Бангладеш са осигурявали коридор за свои сънародници и за граждани на Ирак. “Участниците в канали са печелели не от голям оборот, а от единични прехвърляния”, обясни Иван Гешев, шеф на спецпрокуратурата. Румен Ганев, шеф на „Вътрешна сигурност“:Заслепени от алчност жертват спокойствието ниВ тази ситуация, когато в Европа се случват трагедии, ще бъдем безкомпромисни към служители, които, заслепени от алчност, жертват сигурността на всички нас. Това заяви старши комисар Румен Ганев, директор на “Вътрешна сигурност” в МВР.“Вече е създадена работна група с указания от министър Валентин Радев и главния секретар на МВР Младен Маринов, която да анализира постъпилата информация по този канал, който наистина е уникален. Ще бъдат взети много бързи дисциплинарни мерки, ако трябва, и за промяна в начина на обработката на документите на летището. Смятам, че кръгът от отговорни лица от Гранична полиция е доста по-голям и включва такива, които или са знаели, или са бездействали, с което също са подпомогнали канала. Ако началник не е знаел какво става, значи не е за това място”, коментира още старши комисар Ганев. Иван Гешев, шеф на спецпрокуратурата:Застрашена е националната сигурност“За първи път констатираме трафик на хора през аерогара София. Не е преувеличено да се каже, че тези престъпления, в този конкретен случай, представляват съществена опасност и застрашават националната сигурност на страната”, заяви Иван Гешев, ръководител на Специализираната прокуратура.“По този изграден канал за трафик на нелегални от Близкия изток през България към Европейския съюз може да бъде преведен всеки, можеше да бъде преведен и Ал Багдади (лидерът на “Ислямска държава” – б.р.). Преминаването на хора с фалшиви документи за самоличност, които са си платили, представлява съществен риск за сигурността на България и Европа. На българските граждани трябва да е ясно, че службите и прокуратурата работят сериозно за намаляване на тези рискове и пресичане на такива действия”, каза още прокурор Гешев.", "date": "2017.05.26", "title": " Запушиха трафик дупка на летище София (обзор)\t\t\t"}
{"url": "https://trud.bg/%d0%bf%d0%bb%d0%be%d0%b2%d0%b4%d0%b8%d0%b2-%d0%b4%d0%be%d0%bc%d0%b0%d0%ba%d0%b8%d0%bd-%d0%bd%d0%b0-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b0-%d0%b0%d1%80%d1%85%d0%b5%d0%be%d0%bb/", "text": "Община Пловдив и Регионалният археологически музей ще бъдат домакини на 56-ата национална археологическа конференция, която ще се проведе от понеделник до сряда (29-31 май). Форумът се провежда съвместно с Национален археологически институт с музей при БАН. В конференцията ще вземат участие 150 археолози от музеите в страната, Софийския университет „Свети Климент Охридски“ и учени от Австрийския археологически институт, които ще изнасят доклади за най-новите археологически открития в България, Пловдив и турския Ефес.Участниците в конфернцията ще посетят реставрираните археологически обекти в Пловдив и новата експозиция на археологическия музей.Събитието ще бъде открито на 29 май от 15 часа с приветствие на кмета на Пловдив Иван Тотев.", "date": "2017.05.26", "title": " Пловдив домакин на национална археологическа конференция"}
{"url": "https://trud.bg/%d1%81%d1%82%d1%80%d0%be%d1%8f%d1%82-%d0%bf%d1%8f%d1%81%d1%8a%d1%87%d0%b5%d0%bd-%d0%ba%d0%b2%d0%b0%d1%80%d1%82%d0%b0%d0%bb-%d0%b2-%d0%b1%d1%83%d1%80%d0%b3%d0%b0%d1%81/", "text": "В Бургас с пълна сила тече изграждането на нов пясъчен квартал. Това е цяло пясъчно селище, което е на територията на морската градина и се подготвя за изданието на тазгодишния фестивал, чиято тема е „Пясъчни приказки“.Скулптурите, съградени от пясък, ще върнат посетителите в съкровенното им детство, където времето е спряло и всичко е весело и безгрижно, коментират организаторите. Фестивалът започва в началото на юли.21 талантливи скулптори от цял свят, в това число 11 български творци ще бъдат „виновниците“ за неповторимата приказна атмосфера, която ще завладее Морската градина това лято. За по-атрактивната визия на фигурите се залага на повече креативност и разчупено виждане на даден сюжет, за да може крайният образ да бъде достатъчно внушителен и интересен за публиката.", "date": "2017.05.26", "title": " Строят пясъчен квартал в Бургас"}
{"url": "https://trud.bg/%d0%b1%d1%81%d0%bf-%d0%ba%d0%b0%d1%80%d0%bb%d0%be%d0%b2%d0%be-%d0%bf%d0%be%d0%b8%d1%81%d0%ba%d0%b0-%d0%b8%d0%bd%d0%b6%d0%b5%d0%ba%d1%86%d0%b8%d1%8f-%d0%be%d1%82-300-000-%d0%bb%d0%b2-%d0%b7%d0%b0/", "text": "Съществуването и стабилизирането на местната болница „Д-р Киро Попов“ да стане приоритет за Общински съвет – Карлово и за кмета д-р Емил Кабаиванов поискаха днес в нарочна декларация общинските съветници от БСП в Карлово. Според тях монолитното мнозинство общински съветници в лицето на групите на кмета Кабаиванов, ПП ГЕРБ,  ПП „Евророма“, и част от Патриотичния фронт са протакали решаването на проблема.Социалистите са категорични, че има неглижиране на ситуацията и считат, че негова еманация е неизпълнението от страна на кмета на решение на ОбС за финансиране преместването на отделението за хемодиализа, в резултат на което болницата пропуснала да заработи десетки хиляди лева. Левицата настоява ОбС да вземе решение, с което да подкрепи персонала на МБАЛ „Д-р Киро Попов“ в правото им на достойна работа и да бъде отпусната финансова помощ от 300 000 лева за стабилизиране на общинската болница.Наред с критиките към управляващите община Карлово от БСП декларираха пълна подкрепа за работещите в лечебното заведение и заявяват готовност за съвместни действия с депутати от БСП за България и централите на другите политически партии да работят за промяна на законодателството в частта за общинските болници. „Искрено се надяваме, че няма да станем свидетели на доказаната управленска практика на десните партии: когато възникне управленски проблем в общинско или държавно дружество, то или се продава, или се затваря“, се казва още в декларацията на общинските съветници от БСП-Карлово.", "date": "2017.05.26", "title": " БСП-Карлово поиска инжекция от 300 000 лв. за спасяването на местната болница"}
{"url": "https://trud.bg/%d1%86%d1%81%d0%ba%d0%b0-%d1%81-%d0%b5%d0%ba%d0%b8%d0%bf-%d0%ba%d0%b0%d1%82%d0%be-%d0%bd%d0%b0-%d0%b1%d0%b0%d0%b9%d0%b5%d1%80%d0%bd/", "text": "ЦСКА и „Байерн“ ще играят с подобни екипи през новия сезон. Червените фланелки са с тънки бели ивици. Баварците взаимстваха своя екип от славните 70 години на миналия век, когато три пъти поред станаха европейски шампиони. ЦСКА ще има освен това бял и черен екип, както традиционно е в последните години.Следващият сезон е юбилеен. Клубът навършва 70 години. При последната годишнина ЦСКА стана за последно шампион, без да загуби нито един мач – през 2008-а под ръководството на Стойчо Младенов. Но фатално бе отнет лиценза на клуба и оттам „червените“ тръгнаха надолу.Спортно-техническият щаб планира да пусне чужденците в почивка още в понеделник. Но има едно задължително условие – победа във вечното дерби над „Левски“, което ще гарантира второто място в първенството. При загуба или реми всичко ще се реши в последния кръг в сряда. Сега ЦСКА води с две точки пред „Левски“. Във финалния рунд „червените“ гостуват на „Дунав“, а „сините“ приемат „Черно море“.Ако в крайното класиране точките се изравнят, то ще се гледат преките двубои от четирите дербита през сезона. В момента ЦСКА има предимство след реми 1:1 и разменени победи – 1:2 и 3:0.", "date": "2017.05.26", "title": " ЦСКА с екип като на „Байерн“"}
{"url": "https://trud.bg/%d0%bb%d0%b8%d0%b4%d0%b5%d1%80%d0%b8%d1%82%d0%b5-%d0%bd%d0%b0-%d0%b3-7-%d0%bd%d0%b5-%d1%81%d1%82%d0%b8%d0%b3%d0%bd%d0%b0%d1%85%d0%b0-%d0%b4%d0%be-%d0%bd%d0%b0%d0%bf%d1%80%d0%b5%d0%b4%d1%8a%d0%ba/", "text": "Лидерите на държавите от Г-7 не успяха да стигнат до напредък в сближаването на позициите по въпроса за климатичните промени, който се оказа една от спорните точки в диалога между САЩ и техните партньори, предава , позовавайки се на изявление на италианския премиер Паоло Джентилони след срещата на върха в Таормина.„Въпросът за Парижкото споразумение за климата е все още висящ“, заяви министър-председателят на страната домакин.На срещата на върха е подписана декларация за борба с тероризма. Церемонията е била излъчена пряко от пресцентъра на форума.„Декларацията на „седемте“ за борбата с тероризма е силен сигнал за солидарност с Великобритания след терористичния акт в Манчестър“, заяви италианският премиер Паоло Джентилони.„Искам да благодаря на всички лидери, ние показахме нашето единство и нашата решимост в по-нататъшната борба с тероризма, а след това, което се случи в Манчестър, това е и послание на дружба и близост с Великобритания“, каза Джентилони.От своя страна, британският премиер Тереза Мей благодари на своите колеги за подкрепата след „ужасяващия терористичен акт“.", "date": "2017.05.26", "title": " Лидерите на Г-7 не стигнаха до напредък по въпроса за климата"}
{"url": "https://trud.bg/%d0%be%d0%b1%d0%b6%d0%b0%d0%bb%d0%b2%d0%b0%d1%82-%d1%80%d0%b5%d1%88%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d0%b2%d0%b0%d1%81-%d0%b7%d0%b0-%d0%bc%d0%b8%d0%bd%d0%b8%d0%bc%d0%b0%d0%bb%d0%bd/", "text": "Чакаме окончателното произнасяне на съда, обяви социалният министър Бисер ПетковРешението на Върховния административен съд (ВАС) за това, че е нарушен механизмът за приемането на минималната работна заплата през 2017 г., ще бъде обжалвано. Това стана ясно от думите на социалния министър Бисер Петков, който говори пред журналисти. Тричленен състав на ВАС отмени постановлението на Министерския съвет, с което се определи минимална работна заплата за 2017 г. в размер на 460 лева. Делото се образува след жалба на национално представителните работодатели с аргумента, че решението не е съгласувано на Националния съвет за тристранно сътрудничество.По думите на Петков правителството, веднага след като е било оповестено решението на ВАС, е взело мерки да започнат консултациите, така че нормативният акт да е стабилен. Преди дни пък стартира процесът по консултации на проекта, което ще отнеме поне месец.“Ще се изчака решението на втора инстанция, което ще бъде окончателно”, допълни министърът. Според него по-големият въпрос обаче е за договаряне на механизма за минималната работна заплата, каквато е и препоръката на ЕК.Петков заяви, че не се е отказал да търси съгласие между социалните партньори за договаряне на такъв механизъм въпреки различията, които има между тях. Диалогът обаче е, меко казано, нарушен, след като синдикатите искат ново увеличение на размера на МРЗ, а бизнесът е “за” възможно най-малко администрация и държава при сформирането на индикатора.", "date": "2017.05.26", "title": " Обжалват решението на ВАС за минималната заплата\t\t\t"}
{"url": "https://trud.bg/%d0%ba%d0%b0%d1%80%d0%bd%d0%b0%d0%b2%d0%b0%d0%bb-%d0%bd%d0%b0-%d0%bf%d1%80%d0%b8%d0%ba%d0%b0%d0%b7%d0%bd%d0%b8%d1%82%d0%b5-%d0%b3%d0%b5%d1%80%d0%be%d0%b8-%d1%89%d0%b5-%d1%81%d0%b5-%d0%bf%d1%80%d0%be/", "text": "Регионална библиотека „Никола Фурнаджиев“ и Регионално управление на образованието (РУО) в Пазарджик организират Карнавал на приказните герои, който ще се проведе навръх Международния ден на детето – 1 юни. Поканени са всички деца на възраст от 3 години до четвъртокласници от училищата в общината да вземат участие в приказното карнавално шествие.Единственото условие е да бъдат маскирани като любими литературни герои. Карнавалното шествие тръгва в 16 часа от читалище „Виделина“ към парк „Остров „Свобода“. Там най-оригиналните приказни герои, които ще бъдат избрани от жури, ще бъдат наградени.", "date": "2017.05.26", "title": " Карнавал на приказните герои ще се проведе в Пазарджик в Деня на детето"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%bf%d0%bb%d0%be%d0%b2%d0%b4%d0%b8%d0%b2-%d0%b8-%d1%86%d0%b5%d0%bd%d1%82%d1%8a%d1%80-%d0%b7%d0%b0-%d1%82%d0%b2%d0%be%d1%80%d1%87%d0%b5%d1%81%d0%ba%d0%be-%d0%be/", "text": "Две пълни стипендии за участие в международния космически лагер „Space Camp Turkey“ в Измир ще предоставят Община Пловдив и Център за творческо обучение в конкурс за есе или видео есе. Крайният срок за участие е 7 юни, а конкурсът се провежда извън редовната годишна програма за набиране на участници в рамките на новосформираното сътрудничество между Община Пловдив и Център за творческо обучение в областта на образованието. Стипендията покрива разходите по престоя, храненето и пътуването на децата (без допълнителни дневни пари). За стипендиите могат да кандидатстват ученици на възраст между 9 и 15 години от Община Пловдив, които добре владеят английски, тъй като обучението ще се осъществява само на езика на Шекспир. Желаещите за участие трябва да напишат авторско есе или видео есе на една от следните три теми:1. Аз пътувам през „тунел“ на времето. 2. Моята Земя след 300 години. 3. Роботите – моите приятели.Обемът на творбите за конкурса не трябва да надхвърля 500 думи или 5 минути, а кандидатурите се приемат онлайн преди изтичане на крайния срок – 00.00 ч. на 7 юни 2017 г. Резултатите ще бъдат обявени седмица по-късно – на 15 юни. Отличените стипендианти ще участват в Space Camp Turkey от 6 до 12 август 2017 г. Space Camp Turkey e учебно-тренировъчен лагер, създаден през 2000 година по модел на NASA в град Измир (Турция). Лятната програма на Space Camp Turkey развива познанията на децата по астрономия, физика, математика, технологии, биология и други науки. Космическият център дава възможност на участниците да преминат през реална подготовка за мисия в космоса. Част от заниманията им включват работа с астронавтски костюми, пребиваване в изкуствена безтегловна среда, използване на тренажори за астронавти и на совалката Discovery, отглеждане на растения в безпочвена среда и други.Координатор на програмата Space Camp Turkey за България е Център за творческо обучение, който работи в тясно сътрудничество с тренировъчния център Space Camp Turkey вече 14 години. Център за творческо обучение провежда редица дейности, свързани с ученето през целия живот и активно работи в сферата на формалното и неформално образование. Мисия на Център за творческо обучение е подобряване на образователна среда в България чрез развиване на ключови компетенции, разкриване потенциала на учащи и на обучители-специалисти и отглеждане на конкурентноспособни кадри, успешни в професионалната и в социалната сфера на своя живот. Освен това Центърът работи активно и върху въвеждането на цялостен подход в общото образование, който разглежда физическите, умствените и социалните аспекти на цялостната личност на ученика.", "date": "2017.05.26", "title": " Община Пловдив и Център за творческо обучение дават 2 стипендии за космически лагер"}
{"url": "https://trud.bg/%d0%b1%d0%bb%d0%b0%d0%b3%d0%be%d1%82%d0%b2%d0%be%d1%80%d0%b8%d1%82%d0%b5%d0%bb%d0%bd%d0%b0-%d0%b8%d0%b7%d0%bb%d0%be%d0%b6%d0%b1%d0%b0-%d1%81%d1%82%d0%be%d0%bb%d0%b8%d1%86%d0%b8%d1%82%d0%b5-%d0%bd/", "text": "Благотворителна изложба „Столиците на ЕС – ЗАЕДНО с Пловдив – Европейска столица на културата 2019“ ще се открие на 30 май (вторник) от 18 часа в галерия „Виа Артис“ в града под тепетата. Участващите художници са подготвили по две творби, свързани и носещи името на столици в Европейския съюз, с формат на платната 90х60 см или 60х90 см.Експозицията включва 30 живописни произведения на художниците Ангел Пачаманов, Юли Шумарев, Вихра Григорова, Геракси Гераксиев, Даниела Русева, Евгений Петров, Илиана Манукова, Лили Кючукова, Николай Няголов, Румен Нечев, Стефано Поповски, Христо Жеков, Христо Николов и Елизабет Калмес, която освен родния Люксембург е нарисувала София и Пловдив. 1/3 от събраните от продажби на картини пари ще бъдат предоставени за стипендии в Общество Нота Бене за подпомагане на талантливи ученици – художници.Проектът  „Столиците на ЕС заедно с Пловдив – Европейска столица на културата ‘2019“ отправя истинска творческа провокация към авторите, които обикновено творят в различна сюжетна насоченост. Идеята е тези утвърдени творци да представят по нов начин усещанията и творбите си, да изненадат своята публика с нови внушения и похвати. Целта ни е тази изложба да се превърне в ежегодна като се привличат поетапно и други пловдивски автори. Изложбата ще продължи до 30 юни.", "date": "2017.05.26", "title": " Благотворителна изложба „Столиците на ЕС – ЗАЕДНО“ откриват в Пловдив"}
{"url": "https://trud.bg/%d1%81%d0%bf%d0%b8%d1%80%d0%b0%d1%82-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%b2-%d1%82%d1%83%d0%bd%d0%b5%d0%bb-%d0%b2%d0%b8%d1%82%d0%b8%d0%bd%d1%8f-%d0%bd%d0%b0-%d0%b0/", "text": "Движението на магистрала „Хемус“ в тунела „Витиня“ ще бъде спряно в тръбата за София. Ограничението влиза в сила от 11:00 часа в понеделник, 29-и май, и ще продължи до 14:00 часа на 2 юни.Причината е ремонт за подобряване на състоянието на съоръжението и повишаване на безопасността на движение. За улеснение на трафика са осигурени алтернативни маршрути, съобщават от агенцията „Пътна инфраструктура“.Тежкотоварните превозни средства над 12 т, пътуващи към Варна ще преминават по следния обходен маршрут:В посока Варна движението ще се отклонява от пътен възел „Витинска река“ при 30-ти километър на автомагистралата по път I-1 София – Ботевград и на пътната връзка при 35-ти километър ще се връща обратно на АМ „Хемус“ при пътен възел „Ботевград“ при км 47;Леките превозни средства, пътуващи към Варна ще преминават по следния обходен маршрут:В посока Варна движението ще се отклонява от пътен възел „Витинска река“ при 30-ти километър на автомагистралата по път I-1 София – Ботевград и на пътната връзка при 35-ти километър ще се връща обратно на АМ „Хемус“ при етапна връзка „Рибни вир“ при км 39;Всички превозни средства, пътуващи към София ще преминават по следния обходен маршрут:Пътуващите към София ще се отклоняват при 35-ти километър чрез временна връзка по път I-1 Ботевград – София. Трафикът ще се включва отново в автомагистралата при пътен възел „Витинска река“ при 30-ти километър.За камионите над 12 тона са следните маршрути:Необходимо е шофьорите да карат внимателно, да спазват стриктно поставената пътна сигнализация и указанията на контролните органи. ", "date": "2017.05.26", "title": " Спират движението в тунел „Витиня“ на АМ „Хемус“ в посока София"}
{"url": "https://trud.bg/%d0%b1%d0%b8%d0%b2%d1%88%d0%b0%d1%82%d0%b0-%d1%81%d1%8a%d0%bf%d1%80%d1%83%d0%b3%d0%b0-%d0%bd%d0%b0-%d1%81%d0%b0%d0%bc%d0%be%d1%83%d0%b1%d0%b8%d0%bb%d0%b8%d1%8f-%d1%81%d0%b5-%d1%81%d1%82%d0%b5%d1%84/", "text": "Екссъпругата на обесилия се в понеделник бивш футболист на Локомотив (Пд) и ЦСКА Стефан Лулчев – Елисавета Семерджиева, се обърна с молба към медиите. С писмо тя изразява надежда,че всички ще уважат мъката на нейното семейство и да не ровят в дълбоката и болезнена рана. Припомняме, че Лулчев сложи край на живота си преди броени дни. Ето и цялото писмото на Елисавета:„Уважаеми медии, във връзка с трагичната и непрежалима загуба на бившия ми съпруг Стефан Христов Лулчев съм длъжна в името на светлата му памет и запазване на уважението към личността му, да отговоря на всички злобни и некоректни публикации около причините за неговата кончина. Със съпруга имахме 14 годишен брак- изживян със своите щастливи моменти и разбира се и трудности. Както във всички междуличностни отношения, често пътищата на хората се разделят по сериозни и необратими причини. Но те са известни само и единствено от засегнатите страни. Не смятам да влизам в обяснителен режим за мотивите, подтикнали ни към това решение. Но категорично заявявам ,че отношенията ни до последния момент бяха на взаимно уважение. И няма как по друг начин да стояха те, поради факта че любовта ни не беше загубена безвъзвратно тя беше вътре в нас, всеки от двама ни е носеше в себе си по свои си начин, но не и любовта е толкова важна, колкото да запазиш добрите и уважителни чувства след подобна развръзка в живота (а именно развод). Ние с моя бивш съпруг- успяхме, постигнахме точно това. Всички останали хора, събития и ситуации, които се опитвате да вплетете в нашата семейна драма и очерните по този начин неговата личност и мен Ви правят аморални, необективни и дори по лошо – хора със липсваща на каквато и да е човечност (дума, която в днешно време няма абсолютно никаква стойност и значение).Наясно съм, че с това писмо няма да успея да затворя лошите и дълги езици, нито да спра неморалните писания около семейството ни, но се замислете и извикайте в себе си останалите Ви малко чисто човешки черти. Уважете болката на близките и не се поддавайте на изкушението да пишете непроверени или казани от недоброжелатели клюки по наш адрес.“", "date": "2017.05.26", "title": " Бившата съпруга на самоубилия се Стефан Лулчев с молба към медиите"}
{"url": "https://trud.bg/%d0%b3%d0%b5%d1%80%d0%bc%d0%b0%d0%bd%d1%86%d0%b8%d1%82%d0%b5-%d1%85%d0%b0%d1%80%d1%87%d0%b0%d1%82-%d0%ba%d0%b0%d1%82%d0%be-%d0%bb%d1%83%d0%b4%d0%b8/", "text": "Потреблението печели от доброто състояние на трудовия пазарГерманците са в отлично настроение – въпреки терористичните атентати и сътресения те хвърлят много пари за покупки. Икономиката процъфтява, трудовият пазар се развива добре. А тези фактори насърчават потреблението.Добрата конюнктура повиши настроението на германските потребители до най-високото ниво от 16 години насам. Институтът за проучване на пазара (GfK) публикува данни за потреблението. Резултатите показват, че германските потребители гледат с доверие на конюнктурата и собствените си финанси. „Германските потребители са в отлично настроение и са един от стълбовете на конюнктурата в Германия“, казва експертът Ролф Бюркл. Германците не се впечатляват от несигурността около по-нататъшното икономическо развитие в САЩ, нито от предстоящите преговори за Брекзит. Оттук се увеличават и очакванията за по-високи доходи, които по данни на Института за проучване на пазара, са на най-високото си ниво от юни 2016 г. насам. Експертите твърдят, че причината за това развитие се корени в „доброто състояние на трудовия пазар“.Икономистката Улрике Кастенс споделя това становище. „В Германия всичко върви добре. Потреблението печели от доброто състояние на трудовия пазар и от ниските лихви. Това ще бъде една добра година за германското потребление“, заявява тя за агенция Ройтерс.Колежката є Кристиане фон Берг от регионалната баварска банка споделя оптимизма и изтъква на преден план значението на вътрешното потребление. „Потреблението е един от основните стълбове на германската икономика. Изгледите за второто тримесечие са много добри“, казва тя. Готовността на германците да харчат пари за по-големи покупки обаче намалява. Съответният индикатор за това се е понижил с 4,5 процентни пункта и в момента е 55,7 процентни пункта.", "date": "2017.05.26", "title": " Германците харчат като луди"}
{"url": "https://trud.bg/13-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d0%b8-80-%d1%80%d0%b0%d0%bd%d0%b5%d0%bd%d0%b8-%d0%bf%d1%80%d0%b8-%d0%b2%d1%8a%d0%be%d1%80%d1%8a%d0%b6%d0%b5%d0%bd%d0%b8-%d1%81%d0%b1%d0%bb%d1%8a/", "text": "Най-малко 13 души са загинали, а 80 са ранени при ожесточени сблъсъци в Триполи между оспорващите властта групировки в Либия, предава , позовавайки се на информация от здравното министерство на признатото от ООН „Правителство на националното единство“.Източник от силите за сигурност на правителството отделно съобщи данни за 23 загинали и 29 ранени от страна на лоялните на управлението части, като тези цифри все още не са официално потвърдени от медиците. ", "date": "2017.05.26", "title": " 13 загинали и 80 ранени при въоръжени сблъсъци в Триполи"}
{"url": "https://trud.bg/%d1%81%d0%b0%d1%89-%d0%b8-%d0%b2%d0%b5%d0%bb%d0%b8%d0%ba%d0%be%d0%b1%d1%80%d0%b8%d1%82%d0%b0%d0%bd%d0%b8%d1%8f-%d1%89%d0%b5-%d1%80%d0%b0%d0%b7%d0%b2%d0%b8%d0%b2%d0%b0%d1%82-%d1%82%d1%8a%d1%80%d0%b3/", "text": "Британският министър-председател Тереза Мей и президентът на САЩ Доналд Тръмп потвърдиха решимостта да увеличат търговския обмен межда двете държави в хода на срещата на върха на Г-7 в Таормина, Италия, заяви говорителят на британския премиер, предава „Президентът [Тръмп] и премиерът [Мей] потвърдиха решимостта си да увеличат търговията между Обединеното кралство и САЩ, като това включва и търговска сделка след Брекзит“, съобщи говорителят.", "date": "2017.05.26", "title": " САЩ и Великобритания ще развиват търговията, включително и след Брекзит"}
{"url": "https://trud.bg/%d0%bc%d0%be%d1%86%d0%b8-%d0%b0%d1%83%d1%82-%d0%be%d1%82-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b8%d1%8f/", "text": "Козмин Моци от „Лудогорец“ отпадна от състава на Румъния за предстоящите мачове на тима с Полша и Чили. Неговото място ще бъде заето от Флорин Гардош, играч на „Саутхямптън“.„Моци страда от астматичен бронхит – съобщиха от румънската футболна федерация. – Лекарският щаб стигна до заключението, че Козмин се нуждае от продължително лечение и ние не можем да го използваме. Здравето му е най-важно.“Румъния гостува във Варшава на Полша в световна квалификация на 10 юни, а три дни по-късно е приятелската среща с Чили.", "date": "2017.05.26", "title": " Моци аут от националния"}
{"url": "https://trud.bg/%d0%b1%d0%be%d1%82%d0%b5%d0%b2-%d0%b2%d1%8a%d0%b2-%d0%b2%d0%b0%d0%ba%d0%b0%d0%bd%d1%86%d0%b8%d1%8f-%d1%81-%d0%bf%d1%8a%d0%bb%d0%bd%d0%b8-%d0%b4%d0%b6%d0%be%d0%b1%d0%be%d0%b2%d0%b5/", "text": "Футболистите на „Ботев“ са първите това лято у нас, които излязоха във ваканция. Това стана 2 дни, след като спечелиха Купата на България. „Жълто-черните“ ще почиват с пълни джобове, след като си получиха обещаните от клубното ръководство премии за спечелването на Купата на България. Раздаването на пари бе покрай тържествения обяд, на който президентът Ангел Палийски събра отбора в петък. Всички в клуба бяха приятно изненадани от поздравителния адрес, който изпрати президентът на „Септември“ и бивш акционер в „Ботев“ Румен Чандъров.„Канарчетата“ ще почиват до 12 юни, когато от 10 часа на клубната база е насрочена първата тренировка от подготовката за 17-ото участие на „жълто-черните“ в евротурнирите.В „Ботев“ ще научат своя съперник в Лига Европа на 19 юни. Тогава в централата на УЕФА в Нион ще се тегли жребият за първия и втория предварителен кръг.„Канарчетата“ ще домакинстват на стадион „Лазур“ в Бургас, а като резервен вариант са посочили Националния стадион „Васил Левски“ в София.Треньорът Николай Киров-Белия подготвя датите за лагерите извън Пловдив. В „Ботев“ искат да задържат всички играчи с изтичащи договори и да се подсилят с класни попълнения във всички линии.", "date": "2017.05.26", "title": " „Ботев“ във ваканция с пълни джобове"}
{"url": "https://trud.bg/%d0%bf%d1%80%d0%b5%d0%b4%d1%81%d1%82%d0%b0%d0%b2%d1%8f%d1%82-%d0%ba%d1%83%d0%bb%d1%82%d1%83%d1%80%d0%bd%d0%be%d1%82%d0%be-%d0%bd%d0%b0%d1%81%d0%bb%d0%b5%d0%b4%d1%81%d1%82%d0%b2%d0%be-%d0%bd%d0%b0/", "text": "Градското културно наследство на Пловдив ще се представя пред зрящи и незрящи от младежи, които ще бъдат подготвени да реализират три интерактивни маршрута на 3, 13 и 18 юни. Това ще стане в рамките на проекта „Усети града“, който е  финансиран от Община Пловдив и дирекция „Култура и културно наследство“. Негов организиратор е Асоциацията за култура, етнология и антропология „Медиатор“, работеща в партньорство с Философско-историческия факултет на ПУ „Паисий Хилендарски“ и Националния център за рехабилитация на слепи.Участниците в трите интерактивни мартрута през месец юни ще бъдат предварително подготвени по време на специализирано обучение за водачи, което ще се проведе от 31 май до 2 юни. Бъдещите водачи ще бъдат ангажирани с проблемите за достъпа на хора със зрителни затруднения до културното наследство на Пловдив. Членове на Националния център за рехабилитация на слепи – Пловдив също ще се включат в обучението, за да дадат насоки за работата с незрящи.Интерактивните маршрути се преминават най-малко от двама души – единият е в ролята на водач, а другият е воден със затворени очи. Водените могат да са зрящи или незрящи, които искат да предизвикат сетивата си. С помощта на пътеводител водачът насочва и представя по сетивен начин културното наследство на Пловдив – с докосване на паметници на културата, с вслушване в околните шумове. За да могат да преведат своята публика – незряща или зряща, но със затворени очи, бъдещите водачи трябва да получат определени знания за интерпретиране и ориентация в градска среда, като тези теми са заложени в обучението за водачи. Маршрутите „Усети града“ ще са отворени и безплатни за всеки, съобщиха организаторите от „Медиатор“.", "date": "2017.05.26", "title": " Представят културното наследство на Пловдив в интерактивни маршрути за зрящи и незрящи"}
