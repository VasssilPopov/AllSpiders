{"url": "https://trud.bg/%d0%bc%d0%b8%d0%bb%d0%b5%d0%bd-%d0%ba%d0%b5%d1%80%d0%b5%d0%bc%d0%b5%d0%b4%d1%87%d0%b8%d0%b5%d0%b2-%d0%bd%d0%b0%d0%bf%d1%80%d0%b5%d0%b4%d1%8a%d0%ba-%d0%b5-%d1%87%d0%b5-%d0%bf%d0%be%d0%bd%d0%b5-%d0%b8/", "text": "Напредък е, че поне има диалог с Турция, който липсваше в последно време. Това заяви Милен Керемедчиев – бивш заместник-министър на външните работи, относно срещата на европейските лидери с президента на Турция във Варна. „За последната година и половина отношенията на ЕС с Турция достигнаха своята може би най-ниска точка. Диалогът между Ердоган и европейските лидери се провежда най-вече през медиите – взаимни обвинения и взаимни замервания с епитети и квалификации, които даже надхвърляха добрия тон. Даже това – да седнат на една маса и да започнат разговори, това също се смята за напредък. С Турция, както и с повечето авторитарни лидери, трябва да се води някакъв диалог. Липсата на диалог води до затваряне на тези режими все повече в себе си и до провеждане на все по-агресивна политика. Политиката на Ердоган всъщност копира политиките на силните световни лидери – на Китай, Русия и САЩ”, каза Кермедчиев по  . Според Керемедчиев и двете страни са подходили с нежелание към срещата във Варна. „Най-голямо желание беше изявено от премиера Борисов“, добави той. По думите му България е единствената страна-членка на ЕС, която има предимно позитивно отношение във външнополитически план относно Турция. Експертът не смята обаче, че срещата във Варна е било мястото, където да се поставят на дневен ред двустранните въпроси. Според Керемедчиев има нежелание на ЕС да отстъпва по която и да е тема. Той изказа мнение, че либерализация на визовия режим за Турция е много по-тежка тема отколкото например влизането на България и Румъния в Шенген. Има няколко разделителни линии между ЕС и Турция, каза той. Относно случая „Скрипал“ и експулсирането на голям брой руски дипломати Милен Керемедчиев подчерта, че това няма да доведе до нищо добро. Трябва да има диалог, категоричен е той и добави: „Няма да доведе нито до смекчаване на агресивната външна политика на Русия спрямо ЕС, нито ще намали подкрепата на руснаците към президента Путин“. Експертът изтъкна липсата на единна политика по много въпроси в Европа: “Тази липса на единна политика се използва много умело от силните световни лидери да си прокарват техни позиции, като комуникират директно с определена страна-членка на ЕС. По този начин вкарват разкол в Европа”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.27", "title": " Милен Керемедчиев: Напредък е, че поне има диалог с Турция"}
{"url": "https://trud.bg/12-%d0%b3-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d1%86%d0%b8%d0%b3%d0%b0%d0%bd%d0%ba%d0%b0-%d0%b7%d0%b0%d0%b4%d1%83%d1%88%d0%b8%d0%bb%d0%b0-%d0%b4%d0%b5%d1%82%d0%b5%d1%82%d0%be-%d1%81/", "text": "Окръжният съд в Пловдив наказа с 12 години затвор Гергана Благоева от град Стамболийски. 18-годишната майка призна вината си за умишленото убийство на 2-годишната си дъщеричка Анка. Случаят е юли м.г., когато тялото на детето бе намерено от случаен минувач в градския парк на Стамболийски. Циганката Гергана бе задържана. Още тогава тя разказа, че момиченцето плачело и повръщало, тя се ядосала и затъкнала устата му с чорап. Като видяла, че Анка е мъртва, решила да изхвърли трупчето в парка. Вчера в съдебната зала бе и Янко Симеонов, с когото е живяла Гергана. Тя разказа, че била съвсем малка, когато родителите й я дали на Янко. Мъжът не е припознал нито едно от двете й деца. По желание на майката второто, което е на годинка, е дадено за отглеждане в приемно семейство. Наблюдаващият делото прокурор каза, че не смята да протестира, въпреки че с тази присъда Гергана може да излезе още след 6 г. от Сливенския затвор.", "date": "2018.03.27", "title": " 12 г. затвор за циганка, задушила детето си с чорап\t\t\t"}
{"url": "https://trud.bg/%d1%82%d0%b0%d1%81%d0%b5%d0%b2%d0%b0-%d1%81%d0%b5-%d1%81%d1%82%d1%8f%d0%b3%d0%b0-%d0%b7%d0%b0-%d1%80%d0%b5%d0%b2%d0%b0%d0%bd%d1%88-%d0%b2-%d1%81%d0%be%d1%84%d0%b8%d1%8f/", "text": "Катрин Тасева се закани да вземе реванш за несполучливото си представяне на турнира „Гран при“ в Тие (Франция), където остана без медал в многобоя. Тя дори не беше най-добре класираната българка, тъй като завърши зад взелата бронзово отличие Боряна Калейн. Тасева обаче се надява да играе значително по-силно на Световната купа в София този уикенд. „Очакванията не ми тежат – заяви Тасева. – На топка имам да изчистя някои елементи, може да се наложи някоя дребна промяна. Мисля, че всичко се получава много добре, просто ми трябват още сполучливи елементи. Очаквам пълна зала, подкрепа и искам да покажем, че сме много силен отбор.“ Ирина Аненкова (Русия) пък спечели многобоя на съпътстващия турнир „София къп“ в „Арена Армеец“. Петя Борисова остана 6-а, а Ася Иванова 11-а.", "date": "2018.03.27", "title": " Тасева се стяга за реванш в София"}
{"url": "https://trud.bg/%d1%80%d0%b8%d0%be%d1%81%d0%b2-%d0%bf%d1%80%d0%be%d0%b2%d0%b5%d1%80%d1%8f%d0%b2%d0%b0-%d0%b4%d0%b0%d0%bb%d0%b8-%d0%be%d1%82-%d0%b4%d0%b5%d0%bf%d0%be%d1%82%d0%be-%d0%ba%d1%80%d0%b0%d0%b9-%d1%8f%d0%bc/", "text": "Инспекцията по околната среда и водите в Стара Загора проверява дали от регионалното депо край Ямбол изтичат замърсени води, информира  Продължителните дъждове и високите подпочвени води в района на депото не позволяват нормалното функциониране, предупредиха от община Тунджа. Ситуацията  на регионалното депо, на което се извозват отпадъците на 5 общини, е аварийна, алармира екологът на община Тунджа Светлозар Грозев. „Депото е с водни нива над допустимите за експлоатация. Изцяло е затруднена работата на оператора, тъй като тежките машини потъват. На места отпадъкът е над 7 метра! Говорим за уплътнен отпадък“. Над два метра над допустимото е нивото на водата в шахтите, което прави невъзможно  пречистването и част от мръсните води изтичат нефилтрирани. Резултатите от взетите проби ще са готови до седмица. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.27", "title": " РИОСВ проверява дали от депото край Ямбол изтичат замърсени води"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%b1%d0%b0%d0%bd%d1%81%d0%ba%d0%be-%d0%b8%d1%81%d0%ba%d0%b0-%d0%bf%d0%be%d0%b2%d0%b5%d1%87%d0%b5-%d0%bf%d0%be%d0%bb%d0%b8%d1%86%d0%b0%d0%b8/", "text": "Кметът на община Банско – Георги Икономов, настоява за повече полицаи в курортния град. Така щяла да се обезпезпечи сигурност­та и спокойствието на туристите. На среща с вътрешния министър Валентин Радев той поискал да се направят и законови промени, които да позволят при закупуване от общините на камери за контрол на скоростта на движение на превозните средства, част от средствата, събрани от глоби, да се връщат в общинските хазни.", "date": "2018.03.27", "title": " Кметът на Банско иска повече полицаи"}
{"url": "https://trud.bg/%d0%b8%d0%b7%d0%b4%d0%b8%d1%80%d0%b2%d0%b0%d1%82-%d0%bc%d1%8a%d0%b6-%d0%b2-%d0%bd%d0%b5%d0%b8%d0%b7%d0%b2%d0%b5%d1%81%d1%82%d0%bd%d0%be%d1%81%d1%82-%d0%be%d1%82-20-%d0%b4%d0%bd%d0%b8/", "text": "Районно управление-Каолиново издирва Кенан Зияев Назифов на 44 г. Мъжът е в неизвестност от 20 дни. Издирва се след постъпило заявление от кметския наместник на кв. “Кус”. За последно Кенан е бил забелязан на 7 март около 10,30 часа в централната част на Каолиново. Кенан Назифов е среден на ръст, със слабо телосложение, мургаво лице и кафяви очи. Няма информация с какво е бил облечен и обут в деня, от който е в неизвестност. Молим всички, които имат информация за местонахождението му да подадат сигнал на телефон 112 или в близкото полицейско управление, съобщават от пресцентъра в Шумен. Мъжът живеел сам, имал роднини, но те били в чужбина. Всеки ден се движел по един и същи маршрут и често просел цигари и стотинки. На местните хора от Каолиновско им направило впечатление отсъствието му и така бил обявен за издирване. Не е открит в съседните села.", "date": "2018.03.27", "title": " Издирват мъж в неизвестност от 20 дни"}
{"url": "https://trud.bg/%d1%81%d1%82%d0%b0%d0%bd%d0%b8%d0%bc%d0%b8%d1%80-%d1%81%d1%82%d0%be%d0%b8%d0%bb%d0%be%d0%b2-%d0%bf%d0%be-%d0%be%d0%bf%d0%b8%d1%82%d0%bd%d0%b8%d1%8f%d1%82-%d0%be%d1%82%d0%b1%d0%be%d1%80-%d0%bf%d0%be/", "text": "Станимир Стоилов, селекционер на Казахстан, призна, че българският отбор спечели контролата срещу неговия тим с опит. Мъри пожела на Петър Хубчев и щаба му с „трикольорите“ да спечелят своята група в Лигата на нациите, където се конкурираме с Норвегия, Словения и Кипър. „Имаше емоции и тръпка, като се изправиш срещу родината си – каза Стоилов. – Поделихме си по едно полувреме. Беше полезна проверка, особено за моя отбор. България е по-напред от Казахстан. Ако трябва да съм честен, реалният резултат бе равен. По-опитният отбор обаче победи. Има разлики между моя отбор и този на Петър Хубчев. Ние се опитваме с повече организация и дисциплина, а може би и на емоции да се получат нещата към момента. България бе по-агресивна срещу Босна и Херцеговина. Рано е обаче за оценки. Отборът на Петър Хубчев е в тежка група с изравнени възможности на отборите. Имаме твърде малко качествени играчи, които играят във водещи отбори в България. Всеки клуб трябва да се замисли за развитието на младите си играчи. Там е разковничето. Не се налагат юношите.“", "date": "2018.03.27", "title": " Станимир Стоилов: По-опитният отбор победи"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b2%d0%b0%d0%bb%d0%b5%d0%bd%d1%82%d0%b8%d0%bd-%d1%80%d0%b0%d0%b4%d0%b5%d0%b2-%d0%b8%d0%b4%d0%b2%d0%b0%d1%82-%d1%87%d1%83%d0%b6%d0%b4%d0%b8-%d0%bf/", "text": "  В предстоящия летен сезон ще бъдат поканени в морските ни курорти полицаи от Румъния, Полша, Германия. Ще бъдат командировани служители на МВР от вътрешността на страната във Варна и Бургас. Това каза вътрешният министър Валентин Радев, който беше на отчета за работата през миналата година на областната дирекция във Варна. Той уточни, че подготовката за сезона по отношение на реда и сигурността по морето ще започне още през април. Срещу 13- те души от летището в София, които не извършиха проверка на пристигналите пътници от Франция миналата седмица, вече са образувани досъдебни производства и са отстранени от работа,а на тяхно място вече са командировани обучени служители от аерогарите във Варна и Бургас. За инцидента със залятата с киселина жена в София вътрешният министър обясни, че се изчаква пострадалата да бъде в адекватно състояние и да може да бъде разпитана. По отношение на извършеното престъпление спрямо нея се работи по две версии-лична, и във връзка с бизнеса й, който е дребен, сладкарски. Министър Радев похвали областната дирекция на МВР във Варна във връзка с перфектната работа по охрана на срещата на високо ниво в Евксиноград.”Чух какво каза Юнкер, но по-добре да сме повече, отколкото да се случи нещо”, каза Радев по отношение на забележката на председателя на ЕК, че във Варна има цяла армия. Вътрешният министър и главният секретар Младен Маринов се срещнаха и с кметовете във Варненска област. Те са поискали повече автомобили и инспектори. “Част от печалбата, която се отчислява от глоби, трябва да остава за кметовете за закупуване на камери”, каза Радев. Той даде пример с варненското село Кипра, което на входа и изхода е обримчено с видеонаблюдение и през последните 3 години в него няма извършено престъпление. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.27", "title": " Министър Валентин Радев: Идват чужди полицаи в морските курорти и през сезон 2018"}
{"url": "https://trud.bg/%d0%b2%d0%b8%d0%b6%d0%b4%d0%b0%d0%bc%d0%b5-%d0%be%d0%bd%d0%bb%d0%b0%d0%b9%d0%bd-%d1%85%d0%be%d0%bd%d0%be%d1%80%d0%b0%d1%80%d0%b8%d1%82%d0%b5-%d1%81%d0%b8/", "text": "Гражданите вече могат да проверят в сайта на НАП дали за тях има подадени данни от предприятия и от самоосигуряващи се лица за изплатени доходи, различни от тези по трудов договор, като например хонорари. Така гражданите могат да проверят и попълнят коректно годишните си декларации за облагане на доходите. Е-услугата “Справка за изплатени доходи (различни от трудови) на физически лица” е достъпна чрез Портала на НАП за електронни услуги – https://inetdec.nra.bg/, с ПИК или електронен подпис. Е-услугата предоставя данни за вида и размера на изплатения доход, както и за удържания данък. Срокът за подаването на декларациите за облагане на доходите от 2017 г. изтича на 30 април 2018 г., като дотогава трябва да се плати и посоченият в тях данък за довнасяне. Най-бързо и лесно декларациите се подават онлайн с ПИК или електронен подпис. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.27", "title": " Виждаме онлайн хонорарите си"}
{"url": "https://trud.bg/%d0%b1%d1%80%d1%8e%d0%ba%d1%81%d0%b5%d0%bb-%d1%89%d0%b5-%d0%b4%d0%b0%d0%b2%d0%b0-%d0%bf%d0%b0%d1%80%d0%b8-%d0%b7%d0%b0-%d0%b8%d0%bd%d0%b2%d0%b5%d1%81%d1%82%d0%b8%d1%86%d0%b8%d0%b8-%d0%bf%d0%be-%d1%80/", "text": "Инвестициите през следващия програмен период на еврофондовете ще се правят не на база секторни политики, а за интегрирани териториални инвестиции. Това обяви зам.-министърът на регионалното развитие Деница Николова в Габрово. “С готвената реформа за ново райониране на страната ще се отстранят всички натрупани негативи по отношение на регионалната политика”, заяви тя. Предвижда се и създаване на нови регионални структури, които ще предопределят възможностите за бъдещи инвестиционни и комплексни проекти за решаване на конкретни проблеми в регионите. Три са подготвените от ведомството проекти за ново райониране, като според Николова най-добър е вариантът, който предвижда разделянето на страната на 4 статистически района.", "date": "2018.03.27", "title": " Брюксел ще дава пари за инвестиции по региони\t\t\t"}
{"url": "https://trud.bg/1500-%d0%bb%d0%b5%d0%b2%d0%b0-%d1%81%d1%80%d0%b5%d0%b4%d0%bd%d0%b0-%d0%b7%d0%b0%d0%bf%d0%bb%d0%b0%d1%82%d0%b0-%d0%b7%d0%b0-%d1%83%d1%87%d0%b8%d1%82%d0%b5%d0%bb%d0%b8%d1%82%d0%b5/", "text": "Средната заплата в образованието ще бъде над 1500 лева, обеща министърът на образованието Красимир Вълчев. Той участва в международната конференция “Подкрепа за младите учители като инструмент за качествено образование – привличане, набиране и подготовка на ефективни млади учители в образованието”. Форумът е част от календара на Българското председателство на Съвета на ЕС. Вълчев припомни, че в момента минималната основна заплата за длъжностите “Младши учител” и “Учител” е 760 лева. Очаква се до 2021 г., тя да достигне над 1250 лева. Предвижданията в образованието на ресорния министър са допълнителни стипендии в университетите и увеличаване на приема на бъдещи педагози, назначаване на повече по-млади хора в училищата. Вълчев определи като особено тревожен недостигът на учители по физика и по математика. Той обяви, че МОН ще направи информационна система, която ще показва къде има недостиг на учители и по кои учебни предмети. В тази система ще се регистрират всички завършващи с педагогическа правоспособност, както и имащите такава, но ще има и информация за педагогическите специалисти, навлизащи в пенсионна възраст – по региони и по учебни предмети. Вълчев каза, че младите учители в българското училище – до 35 години, са 8 процента, което е относително малко от общо близо 90 000 учители. Средната възраст на учителите у нас сега е между 49 и 50 години, като тя е достигнала максимумът си преди две-три години, като през последните три години са се пенсионирали много български учители. “Предизвикателството е в това – да обезпечим системата с близо 40 000 педагогически специалисти, в следващите десет години”, обяви министър Вълчев. Той каза, че в следващите години средно ще се пенсионират на година между 4000 и 4500 педагогически специалисти. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.27", "title": " 1500 лева средна заплата за учителите\t\t\t"}
{"url": "https://trud.bg/%d0%b5%d0%ba%d0%b8%d0%bf-%d0%b4%d0%be%d1%81%d1%82%d0%b8%d0%b3%d0%bd%d0%b0-%d0%b4%d0%be-%d0%ba%d0%be%d0%bd%d0%b5%d1%82%d0%b5-%d0%b2-%d0%be%d1%81%d0%be%d0%b3%d0%be%d0%b2%d0%be-%d0%bd%d0%b0%d0%bc%d0%b5/", "text": "Екип от зоополицаи, разследващи полицаи, ветеринари и планиниски спасители успя да стигне до местността Бегбунар в Осогово, където туристи откриха десетки умрели от студ и глад коне. Експертите са започнали работа на терена при много тежки условия – метър и половина сняг, каза ръководителят на групата д-р Емил Гъгнев, цитиран от  . Само 3 трупа на умрели коне са открили разследващите полицаи и екипът от специалисти. Открити са живи 26 животни, 13 от тях са чипирани – установени са като собственост по индетнификационната марка. Все още не се знае какво е станало с останалите над 29 коня – колко са били те, дали не са изядени от хищници или са под дебелия близо 2 метра сняг. Собственикът на стадото Петър Пищелов каза пред репортери, че животните преди 3 месеца са били около 70. Междувременно, доброволци от организацята “4 лапи” и планински спасители от Кюстендил качиха и днес храна за бедстващите животни. Районната прокуратура в Кюстендил образува досъдебно производство за причинена смърт и за трайни увреждания на неустановен брой коне в Осоговската планина, както и за жестоко отношение към животни. Ако бъде доказана вината му, собственикът може да получи до 3 години затвор. Той ще бъде разследван за неправомерно ползване на евросубсидии. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.27", "title": " Екип достигна до конете в Осогово, намериха 3 мъртви, 29 липсват"}
{"url": "https://trud.bg/%d0%b7%d0%b0%d0%bb%d1%8f%d1%85%d0%b0-%d1%81-%d0%ba%d0%b8%d1%81%d0%b5%d0%bb%d0%b8%d0%bd%d0%b0-%d0%bc%d0%b0%d0%b9%d1%81%d1%82%d0%be%d1%80%d0%ba%d0%b0-%d0%bd%d0%b0-%d0%b1%d0%b0%d0%ba%d0%bb%d0%b0%d0%b2/", "text": " Собственичка на цех и сладкарница за баклави бе залята с киселина и е настанена в “Пирогов” в тежко състояние. Зверството бе извършено в понеделник към 21,30 ч пред блок на столичния бул. “Александър Стамболийски”, където 36-годишната Ажда Ибрахимова живеела с 15-годишната си дъщеря и съпруга й. Бандитът издебнал жената, когато тя слизала от автомобила си и се отправила към дома си. Нападателят се приближил и лиснал разяждащата течност в лицето й. “Този човек седеше до кофи за боклук. Изведнъж се насочи към жената. Чу се счупване и се вдигна пушек. Мъжът избяга, а жената беше на колене и викаше”, разказа очевидец. Според лекари от “Пирогов” Ажда е с 24% изгаряния по лицето и тялото. Ажда и съпругът й имат цех и сладкарница за баклави на столичната ул. “Цар Симеон”. Според отзиви в интернет в магазина за лакомства се правела най-добрата антеп баклава в София. Съседи разказаха, че семейството било много добро и коректно и не са чували да има проблеми. Познати на Ажда пък споделиха, че тя не изглеждала притеснена. Една от версиите е, че нападението е заради бизнеса. Не се изключва обаче и атаката с киселина да е заради лични мотиви, казаха полицаи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.27", "title": " Заляха с киселина майсторка на баклави (обзор)\t\t\t"}
{"url": "https://trud.bg/12-%d0%b3%d0%be%d0%b4%d0%b8%d0%bd%d0%b8-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d0%bc%d0%b0%d0%b9%d0%ba%d0%b0-%d1%83%d0%b4%d1%83%d1%88%d0%b8%d0%bb%d0%b0-%d0%b4%d0%b5%d1%82%d0%b5%d1%82/", "text": "Окръжен съд – Пловдив осъди на 12 години затвор при първоначален строг режим майка от Стамболийски, убила умишлено 2-годишната си дъщеря. Според съда, на 16 юли 2017 г. подсъдимата Гергана Б. е умъртвила по особено мъчителен начин детето си. Младата жена удушила с чорап детето си и го захвърлила в парк в град Стамболийски. От решението става ясно, че първоначалната присъда от 18 години затвор е намалена с една трета. Делото е разгледано по реда на съкратеното съдебно следствие, като подсъдимата е признала фактите и обстоятелствата, описани в обвинителния акт и се съгласила да не се събират доказателства. Присъдата подлежи на обжалване и протест в 15-дневен срок пред Апелативен съд – Пловдив. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.27", "title": " 12 години затвор за майка, удушила детето си с чорап"}
{"url": "https://trud.bg/%d0%ba%d0%b0%d1%82-%d0%ba%d1%83%d0%bf%d1%83%d0%b2%d0%b0-54-%d0%ba%d0%b0%d0%bc%d0%b5%d1%80%d0%b8-%d0%bd%d0%b0-%d1%82%d1%80%d0%b8%d0%bd%d0%be%d0%b3%d0%b8/", "text": "КАТ ще обяви обществена поръчка за 54 лазерни камери на тринога, с които да засичат за превишена скорост. Това съобщи шефът на „Пътна полиция” старши комисар Бойко Рановски в кулоарите на хотел „Маринела”, където се проведе международната конференция „Нови технологии и добри световни и европейски практики”. От 12 март катаджиите в страната вече има 28 такива камери на въоръжение. Плановете за 2018 г. бяха да се купят още 28 на триноги и 20 стационарни за общо 4,2 млн. лв.. Тъй като цената на стационарните камери е много по-висока, експерти са решили от стационарните да се вземат само 14, а за същите пари на търга да се поръчат още 26 на триноги. Новите камери не се ловят от обикновените антирадари, които улавят радиовълни. За да разбере шофьорът, че го снимат трябва да си монтира радардетектор, който засича лазерните лъчи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.27", "title": " КАТ купува 54 камери на триноги"}
{"url": "https://trud.bg/%d0%b6%d0%b5%d0%bb%d1%8c%d0%be-%d0%b1%d0%be%d0%b9%d1%87%d0%b5%d0%b2-%d1%89%d0%b5-%d0%bf%d0%be%d0%ba%d0%b0%d0%bd%d0%b8%d0%bc-%d0%bf%d1%80%d0%b5%d0%bc%d0%b8%d0%b5%d1%80%d0%b0-%d0%b2-%d0%ba%d0%be%d0%bc/", "text": "Премиерът Бойко Борисов ще бъде поканен да бъде изслушан във временната парламентарна комисия, която проучва приватизацията и планираната продажба на дружествата на ЧЕЗ Груп в България. Това обяви пред журналисти председателят на комисията Жельо Бойчев. “Следващото заседание на комисията е във вторник. Ще изпратя писмо до министър-председателя Борисов с покана за участие в Комисията с оглед на декларираното от него намерение за участие на българското правителство в тази сделка”, каза Бойчев. Днес депутатите изслушаха представители на Министерството на финансите, на ДАНС и на ДАР по отношение не сделката. „Да информира (Бойко Борисов – бел.ред.) членовете на комисията какви са аргументите, довели до това решение и по какъв начин евентуално ще бъде реализирано участието на държавата в тази сделка. Като втора точка сме предвидили изслушване на КЕВР”, обясни Бойчев. Миналата седмица изпратих писмо до Иван Иванов с искане за цялостна информация относно извършените регулаторни проверки в дружества на ЧЕЗ в България, издадените констатирани нарушения и наказателни постановления, както и процедурата по отнемане на лиценз на едно от дружествата на ЧЕЗ, добави той и посочи, че ролята на регулатора също е много коментирана в тази сделка и очаква доста въпроси към него. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.27", "title": " Жельо Бойчев: Ще поканим премиера в комисията за ЧЕЗ"}
{"url": "https://trud.bg/%d0%bd%d0%b8%d0%bd%d0%be%d0%b2%d0%b0-%d0%bd%d0%b0%d1%81%d1%82%d0%be%d1%8f-%d0%b0%d0%b4%d1%84%d0%b8-%d0%b8-%d1%81%d0%bc%d0%b5%d1%82%d0%bd%d0%b0%d1%82%d0%b0-%d0%bf%d0%b0%d0%bb%d0%b0%d1%82%d0%b0-%d0%b4/", "text": "Паралелната държава, задкулисието и управлението на далаверата е обхванало не само централното равнище в държавата, а и областните и местните власти. Това се отнася и за Пазарджик. Това заяви лидерът на БСП Корнелия Нинова на посещение в града, съобщиха от пресцентъра на партията. Категорично се противопоставяме на практиката, при която се правят обществени поръчки с по един участник, като по този начин няма конкуренция и се гарантира спечелването им от една фирма”, каза Нинова. Тя добави, че левицата се противопоставя на практиката- конкурсите да се правят на занижени цени, защото по този начин се ощетяват и общинските интереси, и тези на хората. „Това се отнася и за отдаването на паркинги, и за санирането, и за горите; промяната в предназначението на общински имоти, с цел на занижени цени да се дадат на едно лице, после да се препродадат. Пазарджик е ярък местен пример на задкулисие и паралелна държава. Искаме Агенция държавна и финансова инспекция и Сметната палата да проверят сделките на община Пазарджик – отговарят ли на изискванията на законите, има ли прозрачност, конкуренция, как са вземани решения, нарушения при обществените поръчки и концесиите. Да се произнесат двете институции”, каза лидерът на БСП Корнелия Нинова. Според нея в борбата на БСП срещу паралелната държава няма „наши и ваши”. Борбата е на всички равнища и срещу всеки, който по някакъв начин с действие, или бездействие помага на тази паралелна държава. Това се отнася и за нашите общински съветници в Пазарджик, които са подкрепили решения, които не приемаме. Като други проблеми на областта, които будят безпокойство, Нинова посочи обезлюдяването и отиването на много млади хора в чужбина, както и използването на държавните служби от управляващите за назначения, като критерият за това не са качествата на хората, а партийното им членство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.27", "title": " Нинова настоя АДФИ и Сметната палата да проверят сделките на община Пазарджик"}
{"url": "https://trud.bg/%d0%bc%d0%b5%d0%b9-%d0%b2%d0%be%d0%b4%d0%b8-%d0%bd%d0%b0-%d0%b5%d1%81/", "text": "Етиката и морала не са между водещите критерии за оценяване фактите и процесите в геополитиката. Така е било винаги. И навярно така ще си остане  в предвидимото бъдеще. Онова, което „тежи“, „има стойност“, е ефикасността на усилията за постигане на една или друга стратегическа цел. Когато във Великобритания проведоха референдума за брекзит, някои се питаха: ама защо Лондон прави това? Нима лондонското Сити няма добри позиции и интереси в ЕС? Само във Вашингтон, нито тогава, нито сега, се питат нещо по въпроса. Просто подкрепят решението за брекзит. Защото, както и да бъде осъществено практически, то ще отслаби в някаква степен ЕС. И – преди всичко – ще направи Великобритания по-удобен и по-ефикасен партньор на САЩ в борбата им за съхраняване позицията на единствена свръхсила. ЕС като цяло е също много важен партньор на САЩ. Но за разлика от Великобритания, ЕС – вчера, днес и в бъдеще – олицетворява за Вашингтон и една степен на възможна изненада. Ако при едно, не толкова трудно въобразимо бъдеще, ЕС се изравни по мощ със САЩ, къде ще отиде претенцията на последните да запазват позицията си на единствена свръхсила? Ще й бъде сложен край. И последиците за САЩ няма да бъдат „облекчени“ от обстоятелството, че това деградиране би било в полза на ЕС, а не например на Китай, или която и да било друга сила-претендент. Тази хипотетична, но все пак реална възможност – ЕС да се изравни по мощ със САЩ, при днешното съотношение на силите е обусловена от два главни фактора. Единият е Великобритания да бъде извън ЕС, но със запазени възможности да влияе върху реализирането на политиката на съюза. Точно това се разчита да бъде осигурено с процеса на брекзит. Вторият фактор са отношенията на ЕС с Русия. И историята, и днешните реалности сочат, че всяко въобразяване на едно изравняване на ЕС със САЩ, предполага висока степен на разбирателство и сътрудничество на ЕС с Русия. Защото Русия има вариант за съюзник – в лицето на Китай. ЕС – няма. Единствено разбирателство с Русия може да даде на ЕС някакъв шанс за оспорване позицията на САЩ. Евентуалните други партньори на ЕС – от Африка например, имат още път да извървят, за да „влязат в играта“. От тази единствено реалистична геополитическа гледна точка, каква е оценката за „Срещата на върха“ на ЕС в Брюксел в края на миналата седмица? Великобритания, представлявана от премиера Тереза Мей, определено спечели срещу „екипа на Брюксел“ – т.е. останалите страни членки на ЕС. Приети бяха изработените до този момент условия за реализирането на брекзит и на тази основа ще продължат преговорите за окончателните споразумения. Т.е. не се осъществиха мечтанията брекзита да се провали, или да бъде реализиран чрез някаква форма на капитулация на Лондон. Не – нещата вървят, според желанията на Вашингтон и Лондон, с очакваните от последните, негативни следствия за ЕС. Успоредно, Тереза Мей направи максималното за задълбочаване процеса на „застудяване“ между ЕС и Русия, в линията, следвана все по-енергично от САЩ още преди Тръмп, но активирана изключително в последните месеци. За САЩ нещата са ясни. Антируската линия има своите основания, както в рамките на отношенията в триъгълника САЩ-Китай-Русия, така и с оглед подготовката за преразглеждане и евентуален нов етап в играта между Вашингтон и Москва. ЕС сигурно имаше възможности в тази обстановка поне да потърси пътища за една по-самостоятелна линия на поведение, при която да пази в ръцете си някои козове. Може да се предполага, че някои от европейските лидери са имали идеи в това направление. Но поне досега известеното за срещата в Брюксел, ги представя в позите на „хипнотизирани“ пред Мей. Т.е. вратата пред когото и да било в ЕС за отношения с Русия, които да повишават тежестта на ЕС спрямо САЩ, е затворена. И ето сега – всички ние, светът – сме изправени пред около 6-7 седмици, които може да се окажат в много отношения съдбоносни. Защото в средата на май е предвидена нова „среща на върха“ в рамките на ЕС. Дори и ако официално се каже някак по-деликатно, отсега се знае, че главният въпрос ще бъде преценката за това докъде ще е стигнала кризата между Великобритания и Русия. И съответно – САЩ като най-заинтересовани от развоя й – на кяр ли са, или на загуба? Сигурно, въпреки изключителния политически и медиен шум, има някои важни елементи, които засега остават скрити и неназовани. Но и това, което е вече „на тезгяха“ е достатъчно, за да се формира мнение и позиция. Три са проблемите, от които ще се определи оценката в средата на май. Първият е реалното следствие по случилото се в Солсбъри. Каква част от „вероятните предположения“, които съставят засега позицията, защитавана от Тереза Мей, ще бъде подкрепена от обективни доказателства и ще добие по този начин реална, а не само пропагандна тежест? Дипломатическият натиск срещу Русия, подет от Великобритания, но насочван от САЩ и опрян на „мрежата на НАТО и ЕС“, ще се въплъти ли в трайни и дълбоки по последиците си действия, или ще остане като пяна на повърхността, оттичайки се в близките няколко месеца? И – на трето място – ще успее ли Великобритания да разшири фронта, като въвлече света на футбола в едно засега още хипотетично движение за анулиране предвиденото в Русия за това лято световно първенство? На втори план, но плътно зад тези три конкретни проблеми, стоят въпроси като кризата с мигрантите, военните действия в Сирия, потенциалните конфликти в Иран, Северна Корея, Китай (заради Тайван), положението в Украйна и т.н.   Как ще се развиват нещата оттук-нататък? Сигурно е, че ще бъде търсен терен и посока за действия, които биха могли да затруднят Русия, и – доколкото се окаже възможно – да я тласнат към едни или други непремерени и рисковани постъпки. Ще успее ли Тереза Мей все така да води в резултата срещу ЕС, за сметка и в интерес на Съединените щати, както стана в последните дни? Или ще бъдем свидетели на нещо ново и неочаквано? Нека не забравяме, че геополитиката не е и няма как да стане точна наука.", "date": "2018.03.27", "title": " Мей води на ЕС\t\t\t"}
{"url": "https://trud.bg/%d1%81%d0%b2%d0%b5%d1%82%d0%be%d1%81%d0%bb%d0%b0%d0%b2-%d0%b2%d0%b8%d1%82%d0%ba%d0%be%d0%b2-%d0%be%d1%82-%d1%85%d0%b8%d0%bf%d0%be%d0%b4%d0%b8%d0%bb-%d0%bf%d1%80%d0%b5%d0%b4/", "text": "– Да се съберем тези четири групи – “Хиподил”, “Ревю”, “Контрол” и “Нова генерация” със специални гости Милена, Кольо Гилъна, Мишо Йосифов и т.н. Ще има много музиканти. Това са голяма част от култовите групи от края на 80-те и 90-те годзини до 2000 г. Основоположниците на пънка и уейва в България, формиращите ъндърграунд културата, особено през деветдесетте. Групите ще се качат в оригиналните си състави. “Контрол” ще излязат с действащия си вокал Иван Гатев, но с тях може би за последен път ще се появи и Кольо Гилъна и ще изпълнят няколко парчета. А, и Крезо ще бъде (клавиристът на “Контрол” Красимир Неделин – бел. ред.) Ако оцелее дотогава. “Ревю” ще са с певицата си Цвети, след което ще се появи и Милена Славова. Публиката ще види тези групи в такъв състав, в какъвто повече едва ли ще се съберат. Като за последно. – Текат репетиции – “Нова генерация” не е активна група, както и “Хиподил” в оригиналния си състав. “Хиподил” ще сме 8 човека на сцената Петър Тодоров, Лъчо Маринов, Венци, Басистчето, Мишо Йосифов ще бъде на тромпет, Вили Стоянов на тромбон и Влади Митин и той на тромпет, ще имаме и един сакс. – Ще свирим всички “Шушана” за последна песен. Шегувам се. Ще бъде голямо шоу, звукът осветлението, всичко ще бъде в необходимите качествени параметри. Не очаквайте някакъв балет на МВР да имаме – няма да стане! Но ще изпълним всичките хитове, които се наложиха през годините – без помощта на институции, на медийни кампании, а въпреки всичко. Те се наложиха от феновете. Ще чуете “Само двама” на “Нова генерация,” “Най-щастливият ден” на “Контрол”, “Шарената сянка” на “Ревю” с Милена, на “Хиподил” – “Бате Гойко”, “Скакалец”. Това са едни парчета, които всеки българин знае. 4 часа ще бъде шоуто. От два-три месеца го организираме. Билетите вървят много добре при липсата на реклама. Ще бъде наистина уникално, бих казал историческо, но историята вече ни е запомнила – колкото и да сме скромни. И четирите банди. – Със смесени чувства. – Като в оня виц: жена ти да ти каже, че ти е най-голям в блока. – На фона на чалгаризацията на културата ни, както и в музиката, нормално е да и дадем отпор, дори и с един топовен изстрел в мрака, дето се казва. Пънкът, уейвът, твърдата музика смятам че имат много почитатели все пак… – Не, най-гадното е, че стана константа. Човек би си помислил, че ще западне, но, за жалост, чалгата стана константна величина както в поведението на хората, така и в културата. За мен тя е липса на всякакво творческо начало. Това е отвратителен продукт, който е за нискоинтелигентни мургави типчета. – Въпросът е добър, защото на публиката се предлага това, което тя иска. Но в същото време и се формира какво тя да иска. Формирането на вкуса на публиката е работа на цялата тази машина, тъй наречената “Пайнер” организация. Нито естрадата, нито рокът успяха да си създадат такива организации. – Не знам. Викаха ми Скакалец като излезе “Скакалеца”, и Бате Гойко, като излезе “Бате Гойко”. Но “Скакалец” май стана най-популярна. – Много случайно. Бях на едно култово заведение – “Билката” с Кембъла. Мина оттам един познат, лека му пръст, и каза – гледахте ли едно предаване на Къци? Там един пич от Варна го питат – отворени са първите три букви от думата “ска…”, и го въпросът е “Свещено насекомо в Древен Египет”. И Къци Вапцаров го питал “Искате ли жокер?”, а той: “Мене жокер ми не требе, я го знам – скакауец”, а то е скарабей, нали. И се посмяхме малко. След това имахме репетиция с “Хиподил” и Лъчо и китаристът повтаряха някаква мелодийка – там, там, тара-дам, и аз почнах: “Скакауец!” и оттам се роди този, диалектният говор на “уъ” и всякаквите щуротии, които ми дойдоха в главата и така се формира парчето. А после те ми казаха: “Човек, това е най-тъпото парче, която сме чували!” Аз им отговорих: “Може и да е така, обаче ще видите че ще стане най-големият хит, който сме правили.” Така и стана. И се превърнахме в основоположници на вицовете за перничани. – Кръстници сме и на премиера – Бате Гойко. – Права си, но не всичките. Имам доста сериозни песни – социални балади и т.н. Човек има ляво и дясно полукълбо – може би едните ми текстове са от лявото, другите – от дясното полукълбо, не знам. Може да имам някаква поетическа шизофрения. Просто мръсните песни не ме правят мръсник. – Бих искал, наистина. Не се шегувам. Аз може да се бъзикам, но той пълни ли зала 1 на НДК? Пълни! Можем много неща да изпеем, все ще измислим някое министерство, ще направим парче. Само да не е вътрешно. – Последно записахме две нови парчета, които ще станат хит, колкото “Боли ме гъзът” – поне едно от тях ще стигне силата му… Като болка, искам да кажа. Подготвяме нов албум, от който парчето “Гей парад” (G. Parade) ще излезе съвсем скоро. – Дето се вика, дялан камък, където и да го сложиш, все ще пасне. Сърцето ми е в каратето. Но за жалост, от карате не се живее. – Първо си представях, че ще имам дълга коса, обаче… не станаха нещата. Когато бях ученик, беше друго време – социализъм. Не знаех какво искам. Тъй като баща ми беше инженер, майка и тя – инженер-конструктор, общо взето по това време беше: където са мама и татко, там и ти. Така и стана, не успях да запиша ВИФ, казаха ми “всичките сме инженери, и ти ще учиш”. Хич не ме влечеше МЕИ-то, защото… нямаше мацки там. Така и не успях да вляза, влязох в казармата и, докато бях там, падна бай Тодор и общо взето светът се промени. За добро, разбира се. – Който каквото иска да ми говори, просто или не е живял през това време, или обича някой друг да се грижи за него и да го дундурка. Като излязох от казармата работех каквото има – от хамалин до барман. – Не, отвратително е – защото намразваш алкохола – около теб е пълно с алкохол. – След казармата влязох, но си изтеглих документите. Дамата, която беше в администрацията, каза: “От 30 г съм тук, но за първи път виждам някой да си изтегля документите.” – Защото изпитната ми комисия се състоеше от хора, които не са тренирали карате, а самбо, джудо, борба и таекуондо. Това, което им показах, не видях да получи някакъв отклик у тях. Бойните изкуства зависят от майстора, не от комисията – какъв майстор имаш, какъв учител. – Да. И продължих с икономическия. Завърших. Та тогава се роди и “Хиподил” – 1991 г. Реално истинският “Хиподил” с Пешо, Лъчо и моя милост. Иначе “Хиподил” си съществува от ученическите години от 1988 г. – От края на 1985-а. Бях на 15. Тогава карате не беше позволено много да се тренира. Състезанията се провеждаха апокрифно. На едно състезание в София станах първи на ката и втори на кумите. Бях доста добър. – Да, едно от момчетата ми стана вицесветовен в нашия стил. – Малко жени оцеляват в бойните изкуства и обикновено те са мъжкарани. От 30-те ми ученика шестима стигнаха до черен пояс, трима от тях са в чужбина. – През соца ни караха да подписваме такива глупости. Има една притча, че карате не се използва за нападение, но пък може да се наложи да атакуваш първи, когато срещу теб расте агресия, защото така можеш да предпазиш от по-голямо зло всички участници – чрез един вид превенция. Карате е за изграждане и структуриране на тялото и духа. На мен специално формата в каратето не ми е толкова интересна, колкото съдържанието. – Ако можеше някой да обясни как рисува картините си, щеше да е много хубаво, ама не може. Така е и с каратето – не можеш да го обясниш, можеш само да го усетиш с практиката. – Прекалено много значение се придава на цирковите номера, а не толкова на смислените действия. Хайде да правим коремни, лицеви опори, скок дъга и шпагати, и това е! Да ни дават по медиите колко сме готини. – Е, към кого? Защото все пак е министър на отбраната. – Тук ми е най-добре. Убанко ми е – това си ми е мойто блато. Дето викаше майка ми: “Сине, като облечеш якето – имах едно яке с кръст – и кучетата в махалата те познават.” Тук са ми приятелите, тук ми е семейството. В България са най-красивите и най-умните жени, най-евтиният и хубав алкохол, ако успееш да стигнеш до него. Има чиста вода, чист въздух – не съм съгласен с това, което тиражират, че сме с най-мръсния въздух. Има и чиста хубава храна, ако успееш да си я намериш. – Има толкова време! Ще видим. Не мога да знам, наистина. Има много вода да изтече и много простотии да се случат. След 4 г. ще видим какво ще стане. Има един лаф – ако ти не се занимаваш с политиката, политиката се занимава с теб. Не съм от хората, които обичат да целуват ръце и да се навеждат, по тази причина винаги срещам ударите. Вече ми е ясна играта.   Светослав Емилов Витков e вокалист на групи „Хиподил” (1988–2006) и Светльо & The Legends (2007). Роден е на 26 януари 1971 г. в София, завършил е Софийската математическа гимназия, след което е следвал и завършил в УНСС – специалност „Икономика”. Кандидат президент е през 2011 и 2016, през 2013 създава политическа партия „Глас народен”, която участва в предсрочните парламентарни избори през май 2013 г. и през октомври 2014 г. С „Хиподил” издава седем албума, със Svetlio and the Ledgends – само един пълен албум – IBAN (2011), фокусирайки си повече върху концертна дейност и издаване на сингъли. Занимава се с карате от 1985 г. Има черен колан (трети дан, сенсей – учител) по Tani-ha Shito Ryu Karate Do Kofukan, а от 1994 г. е карате-инструктор на деца и възрастни.", "date": "2018.03.27", "title": " Светослав Витков от „Хиподил“ пред „Труд“: Хубаво е в България, ако знаеш къде\t\t\t"}
{"url": "https://trud.bg/%d1%81%d0%b2%d0%b0%d0%bb%d1%8f%d0%bd%d0%b5%d1%82%d0%be-%d0%b8-%d0%b2%d0%b4%d0%b8%d0%b3%d0%b0%d0%bd%d0%b5%d1%82%d0%be-%d0%bd%d0%b0-%d0%bf%d0%b0%d0%bc%d0%b5%d1%82%d0%bd%d0%b8%d1%86%d0%b8%d1%82%d0%b5/", "text": "В едно телевизионно предаване на живо онази вечер постъпих непрофесионално. Позволих си да се смея по-силно и по-продължително пред камерата, отколкото правилата позволяват. Правя го рядко, да не кажа – никога, но не можах да се сдържа заради една случка от преди няколко дни в Скопие. Просто си представих цялата абсурдност и сюрреалистичност на ситуацията на централния скопски площад, в подножието на прословутия паметник „Воин на кон“, зад който се крие не кой да е, а самият Александър Велики. И се смях от сърце, нарушавайки стандартите на предаване на живо. Но смехът си заслужаваше. В момента в Македония върви неформална лотария кой ще бъде следващият паметник от проекта „Скопие 2014“, който ще бъде детрониран от пиедестала си. Първият бе Андон Лазов Янев, известен като Кьосето, който в една нощ на февруари почти нелегално, както и бе качен, с тежка механизация бе свален и откаран за претопяване. Беше си набелязан да бъде началото на процеса на преоценка и ревизия на проекта, който нацвъка на всяка крачка паметници в сърцето на македонската столица. Приписаха на Кьосето много символика, натовариха го с политическа, обществена, научна и каква ли не още проблемност, поставиха под съмнение ролята му в националноосвободителното движение, дори урбанистичното решение да го издигнат пред Съдебната палата – на едно от най-оживените кръстовища в Скопие беше критикувано остро . И бай Андон падна, а с падането си предизвика още един проблем- какво да го правят оттук нататък. Следващият бе самият Александър Велики. Но не онзи, големият от площада, дето се издига на верния си Буцефал на 36 метра височина, а неговото умалено копие, разположено в залата за пътници на Скопския аеродром, който доскоро носеше името на великия воин и завоевател. Името бе сменено и аерогарата вече носи скромното название „Международно летище Скопие“ вместо „Александър Македонски“. Но и тази смяна стана по чисто политически причини. Премиерът Зоран Заев обеща на гръцкия си колега Алексис Ципрас да направи жест на добра воля и да почне да променя топонимията, свързана с елинската антична история и с претенцията на Атина да има монопол над нея. Името на летището беше първото, после свалиха статуята. Така създадоха възможност министърът на външните работи на Гърция Никос Козияс при поредното си посещение в Скопие да кацне на летището, вместо- както в предишни случаи, да пътува километри с кола от Атина до Скопие. Гърците спазиха заканата си отпреди 12 години техен самолет да не се приземява на аеродрома „Александър Македонски“ като знак, че не приемат някоя друга държава да си присвоява правото да ползва мита за величието на Александър. Името падна, паметничето в залата за пътници –също и аеропланите от Атина дойдоха. Е, в тази ситуация, когато цяла Македония „търка картончета“ за да познае името на следващия паметник, който ще бъде свален, някой пусна слух, че часовете на „Войнът на кон“ са преброени. И стотици негови привърженици се събраха в подножието му с намерението да попречат на евентуалното му сваляне. Беше една от онези ужасно студени нощи в снежната пролет, която легна над целия Балкански полуостров. А върхът на цялата драма беше, че поводът за слуха за свалянето на Великия бе пуснат след като стана ясно, че специален кран, който може да се вдига на 80 метра височина, е дошъл от България. Че за какво друго може да се разкарва тежка механизация от България, освен за да свали Ацо Македонски? Хората се събраха, тропаха крака заради студа, духаха в шепи и заплашваха, че ще малтретират всеки, който се опита да свали статуята с коня. Наложи се македонското министерство на културата да излъчи по медиите същата вечер официално съобщение, че няма никакво намерение да сваля каквото и да било и че идването на специалния височинен кран от България има съвсем друга задача. Това успокои хората, лека полека взеха да се разотиват и в крайна сметка около паметника не остана никой… На следващия ден обаче един от моите македонски приятели в мрежата написа: „Чудя се на нашия министър на културата. Защо трябваше да ги моли да се разотиват, пък и съобщение да излъчва- остави ги тия, „античните“, нека да треперят на студа, та да им дойде акълът в главата“… Човек да се чуди да плаче ли, да се смее ли. Е, аз предпочетох да се смея в студиото, постъпвайки не напълно професионално. Шегата настрана, но проблемът със съдбата на паметниците от проекта „Скопие 2014“ тепърва ще се задълбочава. Колкото и да се опитват някои да го представят само като финансов, естетически или урбанистичен, в същността си той е доктринален. Акцентирането на връзката на античните македонци от времето на Филип и Александър с днешните граждани на Република Македония идваше да покаже и докаже, ако не друго, тясната връзка между названието на държавата върху географската област с името Македония с етикетите на самите нейни граждани, на тяхната култура, език и история. А всичко това определя идентичността им на македонци. Защото, както казват обективните историографи, единственият период от развитието на човечеството, в който една държава и нейният народ са носели името на географската област, която са населявали е тъкмо времето на Филип и Александър, разбира се, Македонски. А това е велико историческо време, чиято слава някак си по автоматизъм искаха да го пришият на днешните граждани на държавата Македония. Е, не на всичките, разбира се, защото на един албанец (а те по преброяването от 2002 година са една четвърт!)да му речеш, че е наследник на онзи от паметника, считай, че вече имаш смъртен враг. Да си продължим приказката обаче. Вероятно нямаше да акцентирам толкова на свалянето на паметника на Кьосето, ако не ме мъчеше убеждението, че във всичко това има и „българска връзка“. Която пък в контекста на новата динамика в двустранните ни отношения с Македония стои някак си, как го казваше Радичков, като „въшка на ревера“. Защото и прецедентът от преди време носи българския белег. Нали си спомняте случая с великия българин от Ресен Симеон Радев, чиято статуя бе поставена на покрива на новата сграда на македонското външно министерство. Там той беше в компанията на големите имена на европейската и световна дипломация, но някакъв бдителен местен експерт го бе познал и бе вдигнал шум за това какво прави Симеон Радев между онези величия. Свалиха го, затвориха го в мазето на министерството, а междувременно публично оповестиха обвинението срещу него, станало причина фигурата му да бъде снета от покрива. Бил подписал от името на България Букурещкия мирен договор, парцелирал Македония на няколко части. Това не може да му бъде простено, казват. Аз пък си мисля, че е заради това, че ресенчанинът направи кариера в България, и то каква- дипломат, политик, публицист, журналист. А това в Македония не се прощава… Колко пъти съм разговарял с колеги от Скопие в опита си да ги убедя, че би било цивилизовано и храбро най-после да вземат и да приемат и като своя славата на онези родени в различно време в Македония хора, които са направили някаква добра и популярна кариера в България. Ние няма да се сърдим или да проявяваме ревност някаква. А подобни примери са толкова много, толкова много и различни са областите, в които са оставили име- висши военни, политици, държавници, писатели, публицисти, дипломати и какви ли не още. При този исторически и идеологически ограничен личностен ресурс, който сами си създадоха и лимитираха, при тази остра нужда от житейски и кариерни примери, които да следват и величаят през годините, В Скопие се налагаше или да измислят фалшиви кумири, или да ги привнасят отвън. Но вместо да се гордеят с тях, с делото и с живота им, от години ги заковават на позорния стълб само и само заради това, че са избрали България и там са станали това, което са станали. И това ако не е примитивизъм, здраве му кажи.", "date": "2018.03.27", "title": " Свалянето и вдигането на паметниците\t\t\t"}
{"url": "https://trud.bg/%d0%bf%d0%bb%d0%be%d0%b2%d0%b4%d0%b8%d0%b2%d1%81%d0%ba%d0%b8-%d0%bf%d0%be%d0%b5%d1%82-%d0%b3%d1%80%d0%b0%d0%b1%d0%bd%d0%b0-%d0%bd%d0%b0%d0%b3%d1%80%d0%b0%d0%b4%d0%b0%d1%82%d0%b0-%d1%85%d1%80%d0%b8/", "text": "Александър Секулов е носителят на голямата награда от Националния конкурс за поезия “Христо Фотев”. Той бе отличен за книгата си “Море на живите”. Той спечели в тежка конкуренция със 70 поети, които изпратиха свои творби, за да грабнат приза “Христо Фотев”. Шестото издание на конкурса започна с вълнуващ спектакъл, по стихове на незабравимия бургаски поет- “И аз вървя срещу легендата за себе си” Поетът Секулов, който спечели тази година, е пловдивчанин, на 54 години. Той получи специалната пластика “Перо”, дело на скулптора Валери Желязков, и грамота от Община Бургас. На церемонията присъства зам.-кметът Йорданка Ананиева, поети, критици и почитатели на словото. Александър Секулов бе един от петимата номинирани за приза. Те бяха определени от жури, в състава на което участваха поетът Ваньо Вълчев от Бургаската писателска общност, Иван Гранитски от Съюза на българските писатели, Митко Новков от Сдружението на български писатели, Росен Друмев от Бургаската писателска общност и носител на наградата “Христо Фотев”, Веселин Пренеров – председател на Комисия по култура към Общински съвет – Бургас. В тазгодишното издание на конкурса бяха връчени и две съпътстващи награди на автори, получили най-много гласове след победителя. Носители на отличията са поетите Милка Стоянова и Александър Христов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.27", "title": " Пловдивски поет грабна наградата “Христо Фотев”"}
{"url": "https://trud.bg/%d0%be%d0%b1%d1%8f%d0%b2%d0%b8%d1%85%d0%b0-%d1%82%d1%80%d0%b0%d0%b4%d0%b8%d1%86%d0%b8%d0%be%d0%bd%d0%bd%d0%b8%d1%8f-%d0%ba%d0%be%d0%bd%d0%ba%d1%83%d1%80%d1%81-%d0%b7%d0%b0-%d0%bd%d0%b0%d0%b9-%d0%b5/", "text": "Традиционния конкурс за най-красиво и естетично оформено пространство пред и около блоковете, обявява отново Община Търговище. До 13 април в кметството се приемат заявка на желаещите да се включат в надпреварата за разкрасяване на жилищните комплекси. На 16 април специално назначена комисия ще направи оценка на обектите, които са записани за участие. Освен естетичен вид на пространствата, разнообразни растителни видове, парково оборудване, като пейки, кошчета, беседки, пътеки и други, ще се преценява каква е площта, която е оформена и се поддържа. Допълнителни точки ще се получават и за представени решения на общото събрание на етажната собственост за участие в конкурса, както и за това  как ще се използва наградата. Според регламента на конкурса на Общината стимулите ще са парични. За първо място са предвидени 200 лв., а за второ и трето съответно 150 и 100 лв. Сумите ще се връчват само срещу фактура, която доказва, че средствата са използвани за  продължаване облагородяването на пространството. Наградените ще станат известни на 20 април на празничен концерт, посветен на „Седмицата на земята”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.27", "title": " Обявиха традиционния конкурс за най-естетично околоблоково пространство"}
{"url": "https://trud.bg/%d0%bf%d0%bb%d0%b5%d1%82%d0%b5%d0%bd%d0%b5-%d0%bd%d0%b0-%d0%ba%d0%be%d1%88%d0%bd%d0%b8%d1%87%d0%ba%d0%b8-%d0%b8-%d0%b3%d0%be%d1%80%d1%81%d0%ba%d0%b8-%d0%b2%d1%8a%d0%bb%d1%88%d0%b5%d0%b1%d1%81%d1%82/", "text": "Плетене на кошнички и горски вълшебства очакват най-малките посетители на туристически комплекс “Акве Калиде” на 31 март от 11:00 до 13:00 ч. Подготовката за пролетта в туристическия комплекс ще започне на Лазаровден с творческа работилничка. Там всички посетители ще могат да се запознаят с един от най-древните занаяти по нашите земи – кошничарството. Майстор кошничар ще демонстрира техники на плетене на пръчки от върба (ракита), от хартиени тръбички, от пръчки и прежда и от картонени чинии. С разнообразие от техники и материали, подходящи за различни възрасти, всеки от присъстващите ще може да усвои тайните на занаята, но и ще изплете своя кошничка. Най-малките сръчковци съвсем няма да скучаят. За тях са предвидени вълшебни горски пръчици, които те ще могат да украсят с пъстри конци и мъниста. Собственоръчно изработеното произведение ще остане подарък на неговия автор. Творческото събитие е с вход свободен.", "date": "2018.03.27", "title": " Плетене на кошнички и горски вълшебства очакват посетителите на “Аква Калиде”"}
{"url": "https://trud.bg/%d0%bc%d0%b8%d1%82%d0%bd%d0%b8%d1%87%d0%b0%d1%80%d0%b8-%d0%b7%d0%b0%d0%bb%d0%be%d0%b2%d0%b8%d1%85%d0%b0-%d0%bd%d0%b0%d0%b4-2-%d0%ba%d0%b3-%d0%ba%d0%be%d0%bd%d1%82%d1%80%d0%b0%d0%b1%d0%b0%d0%bd%d0%b4/", "text": "Митническите служители на МП “Капитан Андреево” откриха 2292 грама контрабандни златни накити при проверка на международен влак. Това съобщиха от Агенция “Митници”. На 25.03.2018 година на МП ЖП гара Свиленград  пристига международен пътнически влак,  влизащ в страната от Турция, пътуващ за Румъния. В едно от купетата пътувал, сам турски гражданин. Митническите служители извършили щателна проверка на купето, при която, в  естествените кухини, отстрани на вратата и  прозорците, както и под седалката, са открити найлонови пакетчета с изделия от жълт метал: 92 гривни, 59 синджира, 23 чифта обеци, 5 колиета, 36 пръстена и 3 златни медальона. Направената експертиза от вещо лице е установила, че бижутата са с общо тегло 2292 грама от 14 каратово злато, на стойност 137 520 лева. Контрабандното злато е задържано. По случая е образувано досъдебно производство, което се провежда от разследващ митнически инспектор от Митница Бургас, под надзора на Окръжна прокуратура Хасково.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.27", "title": " Митничари заловиха над 2 кг контрабандни златни накити, укрити в купето на международен влак"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bd%d0%b0%d0%bd%d0%ba%d0%be%d0%b2-%d0%bd%d0%b0-%d0%bf%d1%8a%d1%80%d0%b2%d0%b0%d1%82%d0%b0-%d0%ba%d0%be%d0%bf%d0%ba%d0%b0-%d0%bd%d0%b0-%d1%85%d0%b5/", "text": "“Ако трите правителства преди влизането на ГЕРБ в управлението на страната бяха свършили поне половината на това, което направихме и продължаваме да правим в трите кабинета Борисов за АМ “Хемус”, сега нямаше да правим първа копка на оставащото трасе, а щяхме да режем лента на последния километър.” Това написа министърът на регионалното развитие Николай Нанков във фейсбук след церемонията по първа копка на продължението на магистралата. Нанков заедно с вицепремиера Томислав Дончев и министъра на финансите Владислав Горанов дадоха старт на изграждането на отсечката Ябланица – Боаза. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.27", "title": " Министър Нанков на първата копка на “Хемус” до Боаза: Ако предишните бяха направили и наполовина колкото нас, сега щяхме да режем лента на последния километър"}
{"url": "https://trud.bg/%d0%b4%d0%b5%d1%86%d0%b0-%d1%83%d1%87%d0%b0%d1%82-%d0%b0%d0%b7%d0%b1%d1%83%d0%ba%d0%b0%d1%82%d0%b0-%d0%bd%d0%b0-%d0%b7%d0%b4%d1%80%d0%b0%d0%b2%d0%be%d1%81%d0%bb%d0%be%d0%b2%d0%bd%d0%be%d1%82%d0%be/", "text": "По инициатива на кмета на Бургас Димитър Николов, в детските градини започва кампания, посветена на здравословното хранене. В продължение на месец, всяка седмица ще бъде посветена на здравословна храна и децата ще научават за нея любопитни факти. Темите са “Моите приятели – плодовете и зеленчуците”, “В света на млякото се потопи и вкусни факти научи” “Пътят на хляба”и накрая- “Азбука на здравословната храна”. Именно под това мото на четвъртата седмица, децата ще покажат чрез интерактивни игри, викторини и др. наученото през този месец на здравословно хранене. С общите усилия на местната власт, родители и педагози, бургаските деца все повече опознават храните, които са полезни и необходими за здравословен и балансиран начин на живот. Започват и да ги консумират по-често.", "date": "2018.03.27", "title": " Деца учат азбуката на здравословното хранене"}
{"url": "https://trud.bg/%d0%b0%d0%b4%d0%b2%d0%be%d0%ba%d0%b0%d1%82%d0%b8%d1%82%d0%b5-%d0%bd%d0%b0-%d1%86%d0%b2%d0%b5%d1%82%d0%b0%d0%bd-%d0%b2%d0%b0%d1%81%d0%b8%d0%bb%d0%b5%d0%b2-%d0%bf%d0%be%d0%b8%d1%81%d0%ba%d0%b0%d1%85-2/", "text": "Адвокатите на Цветан Василев поискаха отвод на един от тримата прокурори по делото КТБ – Иван Гешев, който е и административен ръководител на спецпрокуратурата. Защитниците настояват той да бъде отстранен от процеса, защото правел внушения със системните си изказвания в медиите. Адвокатите цитираха и конкретни публикации, с които според тях се влияело на общественото мнение. Прокурор Иван Гешев заяви от своя страна, че не е предубеден или заинтересован от изхода на делото. “Благодаря на адвокатите, че следят творчеството ми. Това доказва твърдението ми, че се внася политически привкус”, заяви Гешев. Той е на мнение, че като представител на прокуратурата има право да прави изказвания при спазване на презумпцията за невинност. Още повече, че по конституция българските граждани имат право да са информирани за случаи от обществен интерес. Гешев припомни и че адвокатите на Цветан Василев също са правили публични изявления. Спецсъдът отказа отвод на прокурор Гешев като посочи, че искането е несвоевременно. Преди месец адвокатите на банкера беглец поискаха отвод на друг от прокурорите – Даниела Начева, защото помогнала в написването на гражданския иск, които претендират синдиците на КТБ. Съдът и тогава не уважи искането. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.27", "title": " Адвокатите на Цветан Василев поискаха отвод на прокурор Иван Гешев от делото за КТБ"}
{"url": "https://trud.bg/%d1%82%d0%b5%d0%b0%d1%82%d1%80%d0%b0%d0%bb%d0%bd%d0%b8%d1%82%d0%b5-%d0%bf%d1%80%d0%b0%d0%b7%d0%bd%d0%b8%d1%86%d0%b8-%d1%82%d0%be%d0%b4%d0%be%d1%80-%d0%ba%d0%be%d0%bb%d0%b5%d0%b2-%d1%81%d1%8a%d0%b1/", "text": "Над 400 деца-актьори идват в Шумен за Националните театрални празници “Тодор Колев”. На 30 и 31 март е тяхното 13-то издание. На шуменска сцена ще бъдат представени 25 постановки от 23 ученически и детски формации. Форумът е посветен на 162 години от първото българско театрално представление, съобщи Мария Йорданова, директор на Обединения детски комплекс–Шумен, който е сред организаторите. Националните ученически театрални празници в Шумен са единственото по рода си събитие в България и интересът към тях расте с всяка изминала година. В настоящото издание на трите сцени на Драматично-куклен театър „В.Друмев“ ще гостуват талантливи трупи от София, Плевен, Варна, Бургас, Габрово, Русе, Нови пазар, Аксаково, Кюстендил, Разград, Търговище и шуменското село Кочово. Шумен ще бъде представен от талантите на ДГ „Светулка“, които са най-малките участници и първи ще открият театралния форум с “Джуджето Дългоноско”. Участниците във фестивала ще поднесат цветя пред паметника на Тодор Колев в Градската градина на Шумен и оттам ще тръгне тяхно пъстро дефиле по бул.”Славянски”. Фестивалът носи името на варненското софиянче от Шумен от 2016 г. Негови организатори са Министерство на образованието, Национален дворец на децата, Община Шумен и ОДК–Шумен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.27", "title": " Театралните празници “Тодор Колев” събират 400 деца-актьори"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d1%80%d0%b0%d0%b7%d0%bf%d0%be%d1%80%d0%b5%d0%b4%d0%b8-%d0%bd%d0%b0-%d0%bf%d0%be%d1%81%d0%bb%d0%b0/", "text": "Министър-председателят Бойко Борисов проведе телефонен разговор с извънредния и пълномощен посланик на България в Руската федерация Бойко Коцев. Това съобщиха от правителствената информационна служба. Двамата са обсъдили случая „Скрипал“, както и реакциите по него в Русия, в Европейския съюз и на международната общност. Премиерът Борисов разпореди на посланик Коцев да се прибере в София за консултации с българското правителство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.27", "title": " Премиерът Борисов разпореди на посланика ни в Москва да се прибере за консултации"}
{"url": "https://trud.bg/%d0%bd%d0%b8%d0%bd%d0%be%d0%b2%d0%b0-%d0%bd%d1%8f%d0%bc%d0%b0-%d0%bd%d0%b8%d1%89%d0%be-%d0%b8%d0%b7%d0%ba%d0%bb%d1%8e%d1%87%d0%b8%d1%82%d0%b5%d0%bb%d0%bd%d0%be-%d0%b2-%d1%81%d1%80%d0%b5%d1%89%d0%b0/", "text": "В срещата във Варна няма нищо изключително – през последните три години са проведени 12 подобни, заяви лидерът на БСП Корнелия Нинова на пресконференция в Пазарджик след традиционното вече изнесено заседание на Изпълнителното бюро на партията. Тя коментира, че диалогът Турция – ЕС никога не е спирал и затова тезата на управляващите и премиера за изключителността на тази среща не е вярна. Ние сме за това да се води диалог между Турция, ЕС и между България и Турция, но тази среща с нищо не е изключителна, защото в последните три години са проведени 12 подобни, заяви лидерът на БСП, изчитайки хронологическа справка на подобни форуми. Само през 2017 г. имало 6 срещи. По думите й всички тези срещи на равнище ЕС – Турция са били все по същите въпроси, по които няма напредък. Тя поиска стенограма от разговорите във Варна, за да се види какво точно е говорил премиерът Борисов с турския президент Ердоган по въпросите, засягащи България. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.27", "title": " Нинова: Няма нищо изключително в срещата ЕС-Турция във Варна\t\t\t"}
{"url": "https://trud.bg/%d0%b7%d0%b0%d0%bf%d0%be%d1%87%d0%bd%d0%b0-%d0%b1%d0%b8%d1%82%d0%ba%d0%b0%d1%82%d0%b0-%d0%b7%d0%b0-%d1%81%d0%b5%d0%b7%d0%be%d0%bd%d0%bd%d0%b8-%d0%ba%d0%b0%d0%b4%d1%80%d0%b8-%d0%ba%d1%80%d0%b0%d0%b9/", "text": "Лавина от оферти за сезонна работа в хотели и ресторанти даде старт на треската по набиране на персонал край морето. В бюрата по труда и в сайтове валят стотици обяви за изпълнителски позиции, като най-високи заплати се предлагат за готвачи – до 1800 лв. Множество вакантни места, подходящи и за гимназисти и студенти, ще предложат работодатели на борса в четвъртък в Юнашкия салон, съобщиха от Регионалната служба по заетостта. Държавата също ще удари рамо с обучение на 393 безработни за готвачи, камериери, бармани, сервитьори, администратори и озеленители. Курсовете ще приключат през юни, а най-добрите ще се уредят с 3-месечни трудови договори. Въпреки всички усилия обаче и това лято ще се наложи внос на кадри, категорични са хотелиерите. Част от тях вече откриха сезона с балнеоложки програми за първите организирани групи. От седмица 125 германски пенсионери от Кьолн и Дюселдорф отмарят в комплекс “Слънчев ден” и в курорта Албена. Възрастните туристи се развличат в студа с култура. “Нашите гости по молове не ходят. Предпочитат хубавата музика и хубавото вино. Вече посетиха един концерт и операта “Любовен еликсир” на Доницети. Останаха впечатлени от прекрасния спектакъл. За съжаление, обаче, броят им не расте, а намалява заради мудността на нашата държава”, коментира пред “Труд” Красимира Георгиева, дългогодишен представител на “Cur Club”. Чрез този туроператор от 25 г. край Варна от средата на март до средата на октомври почиват немски пенсионери. Триседмичната ваканция им излиза около 1000 евро без балнеологията, за която броят още 300-400 евро. Част от сметката могат да покрият здравните им каси, но за разлика от други страни в ЕС България не е подписала нужните споразумения, за да се признават лечебните процедури у нас като разход в Германия, поясни Георгиева. “Докато тези екстри продължават да са недостъпни, няма как да претендираме да сме целогодишна дестинация”, заключи тя. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.27", "title": " Започна битката за сезонни кадри край морето\t\t\t"}
{"url": "https://trud.bg/%d1%81%d0%b0%d1%89-%d0%b8-%d0%b5%d1%81-%d0%b8%d0%bc%d0%b0%d1%82-%d0%bd%d0%b0%d0%b9-%d0%b3%d0%be%d0%bb%d1%8f%d0%bc%d0%be-%d0%b2%d0%bb%d0%b8%d1%8f%d0%bd%d0%b8%d0%b5-%d1%81%d1%80%d0%b5%d0%b4-%d0%bc%d0%b0/", "text": "САЩ и Европейският съюз /ЕС/ имат най-голямо влияние в Република Македония. Това сочат резултатите от социологическото проучване на Института за демокрация и фондация “Конрад Аденауер”, цитирано от  Изследването е извършено през месец декември. В него са участвали 1100 души. За 41 на сто от запитаните САЩ са най-големият външнополитически фактор в Република Македония. На второ място е Европейският съюз с 38.1 на сто. Русия се смята за фактор от едва 3.7 на сто от македонците. Според огромната част от гражданите на Република Македония Европейският съюз е най-големият донор на страната. Това мнение се споделя от 42.2 на сто от гражданите. След тях те нареждат САЩ с 16.6 на сто и Турция с 8.2 на сто. Съдебната система е с най-нисък рейтинг на доверие сред македонците. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.27", "title": " САЩ и ЕС имат най-голямо влияние сред македонците\t\t\t"}
{"url": "https://trud.bg/%d1%83%d0%b5%d1%84%d0%b0-%d0%b2%d1%8a%d0%b2%d0%b5%d0%b4%d0%b5-%d1%87%d0%b5%d1%82%d0%b2%d1%8a%d1%80%d1%82%d0%b0-%d1%81%d0%bc%d1%8f%d0%bd%d0%b0-%d0%b8-%d0%ba%d1%83%d0%bf-%d0%bd%d0%be%d0%b2%d0%b8-%d0%bf/", "text": "УЕФА обяви въвеждането на нови правила, които ще влязат в сила за следващите издания на Шампионската лига, Лига Европа и Суперкупата на Стария континент. Добавя се четвърта смяна, която може да бъде извършвана в продълженията на мачовете от елиминационните фази. Всеки отбор ще може да разчита във финалните срещи за трите трофея на 12 резервни играчи, вместо на досегашните седем. Въвеждат се и нови начални часове. Повечето двубои в Шампионската лига ще започват в 22:00 часа българско време. По време на груповата фаза обаче две срещи във вторник и две в сряда ще стартират в 19:55 часа. Всички мачове от последния кръг ще се играят по едно и също време. Срещите в Лига Европа до 1/8-финалната фаза включително ще започват в 19:55 и 22:00 часа. Двубоите от 1/4-финалите, 1/2-финалите и финала ще са с начален час 22:00. Отбор, който е печелили три пъти поред Лига Европа, или е вдигал трофея в общо пет или повече случаи, ще може да носи специална емблема на екипите си, както е и в Шампионската лига. За следващия сезон такова право ще има единствено „Севиля“, който е петкратен победител в надпреварата. Снимка: Twitter", "date": "2018.03.27", "title": " УЕФА въведе четвърта смяна и куп нови правила"}
{"url": "https://trud.bg/%d0%b3%d1%80%d0%b0%d1%84%d0%b8%d1%86%d0%b8-%d0%b7%d0%b0-%d0%bf%d1%80%d0%b8%d0%ba%d0%bb%d1%8e%d1%87%d0%b2%d0%b0%d0%bd%d0%b5-%d0%be%d1%80%d0%b3%d0%b0%d0%bd%d0%b8%d0%b7%d0%b8%d1%80%d0%b0%d0%bd%d0%be/", "text": "До средата на април кметовете и наместниците на 51 села и 2 квартала в община Търговище трябва да представят график за организиране на пролетния етап от кампанията за регистрация на домашни кучета. Те трябва да напомнят отново на съселяните си да поставят чипове и ваксини на дворните пазачи, да им се извадят паспорти и да ги регистрират. Това разпореждане издаде Общината, за да се финализира организираното регистриране на домашните кучета в селата. Ветеринарни лекари извършват регистрацията във всяко село, след определен график и така се улеснява изпълнението на закона. Договорено е в рамките на кампанията цялата процедура да струва на стопаните само 15 лв. Узаконяването на отглеждането на кучета трябва да приключи и за стопаните в зоните за земеделски труд и отдих, откъдето най-масово се изоставят животни. При преброяване миналата година в селата бяха установени над 4 000 кучета в къщите и дворовете, като близо половината от тях не са регистрирани в информационната система на Агенцията по храните или декларирани в Общината. За да не се налагат директно глоби на стопаните, които не са чипирали любимците си, втора година кметството в областния център Търговище прави разяснителни кампании и подпомага организираното регистриране по селата. След 1 юни, обаче, ще започнат проверки за изпълнението на законовите задължения на собствениците на домашни любимци. При липса на чип стопаните трябва да бъдат глобявани с по 200 лв. за всяко куче, което отглеждат и не е регистрирано в съответствие със законовите норми. От старта на кампанията на Общината през миналата година в националната информационна система са въведени данните на над 2 500 домашни любимци, като само м.г. бяха регистрирани и вписани близо 2 000 кучета.", "date": "2018.03.27", "title": " Графици за приключване организираното регистриране на домашните кучета правят в Търговище"}
{"url": "https://trud.bg/%d0%b8%d1%80%d0%bb%d0%b0%d0%bd%d0%b4%d0%b8%d1%8f-%d0%b5%d0%ba%d1%81%d0%bf%d1%83%d0%bb%d1%81%d0%b8%d1%80%d0%b0-%d1%80%d1%83%d1%81%d0%ba%d0%b8-%d0%b4%d0%b8%d0%bf%d0%bb%d0%be%d0%bc%d0%b0%d1%82/", "text": "Ирландия също се присъедини към групата държави, които разпоредиха ескпулсирането на руски дипломати от пределите им в координиран отговор на предполагаемата роля на Москва в отравянето на бившия офицер от руското Главно разузнавателно управление (ГРУ) Сергей Скрипал, предава AFP, като уточнява, че страната ще трябва да напусне един дипломат на Руската федерация. Министърът на външните работи Саймън Коувни заяви, че атаката с нервнопаралитично вещество срещу Скрипал и дъщеря му Юлия е “шокираща и отвратителна” употреба на химическо оръжие. Руският посланик в Дъблин е бил уведомен, че един дипломат от неговото посолство трябва да напусне Ирландия, съобщи министърът.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.27", "title": " Ирландия експулсира руски дипломат"}
{"url": "https://trud.bg/%d1%81%d0%b2%d0%bb%d0%b0%d1%87%d0%b8%d1%89%d0%b5-%d0%bf%d1%80%d0%b5%d0%ba%d1%8a%d1%81%d0%bd%d0%b0-%d0%b3%d0%bb%d0%b0%d0%b2%d0%bd%d0%b8%d1%8f-%d0%b2%d0%be%d0%b4%d0%be%d0%bf%d1%80%d0%be%d0%b2%d0%be/", "text": "Крупна авария на главния водопровод в Свищов остави във вторник града и съседните села без вода. Жителите на общината ще са на сухо поне два дни. Причина за инцидента са активирали се в следствие на обилните процеси свлачищни процеси в местността Паметниците край река Дунав. „Районът е изключително труднодостъпен. Нужни бяха часове, докато аварийните екипи успеят да се доберат до мястото на аварията. Необходимата техника и вик-служители вече са на място и работят по отстраняването на теча от пробойната”, каза пред „Труд” кметът на Свищов Генчо Генчев.  Градоначалникът незабавно е задействал нужната процедура по създаването на необходимия ред в такива извънредни ситуации. Задействан бил кризисния план на общината и за случая е уведомен областният управител проф.Любомира Попова. Информирани са всички детски градини, учебни и здравни заведения за липсата на питейна вода. „Спукан е старият водопровод, тъй като новият, за който бяха похарчени над 2 млн.лева е извън строя и в момента фирмата изпълнител го подменя тотално. Цяла зима предупреждавах, че трябва да бъде буснат час по-скоро в действие, защото се очакваше старото съоръжение да избие”, коментира гневен Генчо Генчев. Казусът с некачествено изграденият по времето на бившото общинско ръководство водопровод на града стигна до прокуратурата. Заради вложени некачествени материали, съоръжението не работи от седем години и непрекъснато дефектираше. За калпавото строителство най-напред бе сезирана Районната прокуратура в Свищов, но после разследването бе поето от Окръжната прокуратура във Велико Търново. В края на на февруари пък цялата преписка е изпратена в Специализираната прокуратура в София. До момента няма повдигнати обвинения на виновни длъжностни лица. Фирмата-изпълнител обаче беше заставена да подмени некачественото съоръжение по цялото трасе. Наскоро били доставени нови тръби, но все още не били положени. В злощастния водопровод е вложена сериозна инвестиция като финансирането от Министерството на регионалното развитие и общината. От официалното откриване на съоръжението през декември 2010 година, до сега водопроводът е работил не повече от половин година. От Община Свищов припомнят, че са ставали повече от 50 аварии, които са през няколко метра една от друга. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.27", "title": " Свлачище прекъсна главния водопровод на Свищов\t\t\t"}
{"url": "https://trud.bg/%d0%b7%d0%b4%d1%80%d0%b0%d0%b2%d0%bd%d0%b8%d1%8f%d1%82-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%be%d0%b1%d0%b5%d1%89%d0%b0-%d1%80%d0%b5%d0%bc%d0%be%d0%bd%d1%82-%d0%bd%d0%b0-158-%d0%b3/", "text": "Държавата ще съдейства за спешен ремонт на най-стария корпус в МБАЛ “Св. Анна”. Ангажиментът пое здравният министър Кирил Ананиев, който провери готовността на спешната болница на Варна за туристическия сезон. В 158-годишния корпус, популярен като Сградата с бръшляна, са базирани отделенията по АГ, неонатология, неврохирургия, неврология. “Св. Анна” има нужда и от модерна апаратура за образна диагностика, стана ясно на среща между министъра и ръководството на болницата. Тя поема над 90% от спешните хирургични случаи в Източна България и цялата тежка травматология в региона, включително и от курортите, поясни изпълнителният директор на лечебното заведение д-р Красимир Петров. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.27", "title": " Здравният министър обеща ремонт на 158-годишна болнична сграда"}
{"url": "https://trud.bg/%d0%bd%d0%be%d0%b2%d0%b8-%d1%81%d0%b2%d0%bb%d0%b0%d1%87%d0%b8%d1%89%d0%b0-%d0%bc%d0%b5%d0%b6%d0%b4%d1%83-%d1%80%d1%83%d0%b4%d0%be%d0%b7%d0%b5%d0%bc-%d0%b8-%d1%81%d0%bc%d0%b8%d0%bb%d1%8f%d0%bd/", "text": "След поредните обилни дъждове в Смолянско, тази нощ нови свлачища са тръгнали по алтернативния маршрут от региона за Смолян между Рудозем и Смилян. Жители на Смилян алармират за особено внимание при преминаване по пътя през селото за Рудозем, информира  . От Агенция “Пътна инфраструктура” съобщават за едно свлачище по трасето, което е на шестия километър в отсечката и е затворило едната лента за движение. Свличането е от кал и скална маса. Участъкът е сигнализиран с пътни знаци и движението се осъществява в едната лента. Отсечката Смилян – Рудозем бе блокирана в началото на месец март т.г. за няколко дни, заради свлачище на разклона на село Вълчан, което беше разчистено бързо, за да поеме допълнителен трафик. Този път е един от основните маршрути, през които е пренасочен трафикът от и за Смолян в посока Мадан, Рудозем и Кърджали, след като огромното срутище при разклона за с. Тикале затвори главния път Смолян-Мадан. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.27", "title": " Нови свлачища между Рудозем и Смилян"}
{"url": "https://trud.bg/%d0%b6%d0%b8%d1%82%d0%b5%d0%bb%d0%b8-%d0%bd%d0%b0-%d0%b5%d0%bb%d0%b5%d0%bd%d1%81%d0%ba%d0%b8%d1%8f-%d0%b1%d0%b0%d0%bb%d0%ba%d0%b0%d0%bd-%d1%81%d1%8a%d0%b1%d0%b8%d1%80%d0%b0%d1%82-%d0%bf%d0%be%d0%b4/", "text": "Над 100 жители на десетки села и махали, хотелиери в Западната част на Община Елена и района около язовир Йовковци излязоха във вторник на протест. Негодуващите имат туристически бази и хотели с над 500 легла. Основните проблеми, които ги гневят от години са лошото водоснабдяване и разбития път Дебелец- Средни колиби- Елена. “Общинската администрация миналата година в инвестиционната програма заложи средства за преасфалтиране на пътища от общинската пътна мрежа. Тази година продължаваме. Има сключени обществени поръчки”, информираха представители от общинската администрация в Елена. Те предложиха на протестиращите съвместно да бъде изготвена подписка до МРРБ, до Областния управител на Велико Търново, до ръководителите на институциите. Еленчани ще настояват да се подмени около 12 километра трасе от ВиК мрежата, което ще струва над 1 милион лева. “ВиК асоциацията трябва да заложи този разход в инвестиционната с ипрограма като приоритетен обект”, коментираха общинари. Георги Хаджииванчев от село Раювци посочи една от местните къщи и заяви, че имотът е катарски гражданин, който е братовчед на шейха Абдула Бин Халифа ал Тани. “Много добър наш комшия, разбираме се много добре, говори английски на никого нищо не отказва, земен човек, добронамерен. Помага на селото, за почистване, за ремонти. Къщата му е построена преди 6-7 години и ще реставрира и църквата. Той е мюсюлманин и ще реновира християнски паметник. Но и той живее без вода като дойде в къщата. Вода газим, жадни ходим, защото язовир “Йовковци” е до нас”, коментира Хаджииванчев. Той сподели, че катарският шейх оправил пътя за негова сметка, стегнал и сградата на бившото кметство. Стоян Дойнов пък изтъкна:”Вече 30 години живея в Средни колиби, всеки ден има проблем с водата. Работя във Велико Търново, всеки ден пътувам, а пътят е в безобразно състояние. Сутрин трябва да тръгна в 5,30 часа, за да стигна навреме. По един час пътувам до Велико Търново до дома си, дупка до дупка- страшна работа, обрасло, камионите с дървата издъниха целия път, водата тече! Хотелиер, къща за гости Елица:  Местните хотелиери са категорични, че заради неуредиците, напоследък има отлив на гости. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.27", "title": " Жители на Еленския Балкан събират подписка за подмяна на 12 км водопровод"}
{"url": "https://trud.bg/%d0%b2%d1%82-%d0%bf%d0%be%d0%b2%d0%b8%d1%88%d0%b8%d1%85%d0%b0-%d0%ba%d1%80%d0%b5%d0%b4%d0%b8%d1%82%d0%bd%d0%b8%d1%8f-%d1%80%d0%b5%d0%b9%d1%82%d0%b8%d0%bd%d0%b3-%d0%bd%d0%b0-%d0%b2%d0%b5%d0%bb%d0%b8/", "text": "Българската агенция за кредитен рейтинг /БАКР/ повиши дългосрочния кредитен рейтинг на Община Велико Търново от BB+ на BBВ-. Расте и перспективата – от положителна на стабилна. Независимият кредитен доклад доказва подобряването на финансовата стабилност и гарантира добрите перспективи пред Старата столица. Оценката прави старопрестолния град и община още по-перспективни и привлекателни за инвестиции. Расте и националният дългосрочен кредитен рейтинг на Велико Търново – от А- (BG) на А (BG), като и по този параграф оценката е повишена от положителна към стабилна. За изработването на кредитния доклад и присъждането на кредитния рейтинг е използвана официална информация от оценяваната община, Министерството на финансите, Националния статистически институт, Агенцията по заетостта, базата данни на БАКР и др. Оценката напълно кореспондира с повишената икономическа активност в Старата столица и общината, ниската безработица, ръста на инвестициите и туризма, благоприятната демографска ситуация, доброто усвояване на европейски средства. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.27", "title": " Повишиха кредитния рейтинг на Велико Търново"}
{"url": "https://trud.bg/%d1%81%d0%b0%d1%89-%d0%bf%d1%80%d0%b5%d0%b4%d1%83%d0%bf%d1%80%d0%b5%d0%b4%d0%b8%d1%85%d0%b0-%d1%82%d1%83%d1%80%d1%86%d0%b8%d1%8f-%d0%b4%d0%b0-%d0%bd%d0%b5-%d0%ba%d1%83%d0%bf%d1%83%d0%b2%d0%b0-%d1%80/", "text": "Вашингтон даде ултиматум на Анкара да се откаже от придобиването на руски зенитни ракетни комплекси (ЗРК) С-400 „Триумф“, съобщава гръцкото електронно издание Ekathimerini, като се позовава на турски медии. Ако Турция осъществи сделката, САЩ ще откажат да й продадат изтребителите от пето поколение F-35. В същата статия на вестник Hurriyet се споменава и за новото споразумение между Турция и САЩ за закупуване на противовъздушни системи „Пейтриът“, за което – съгласно думите на говорителя на турското външно министерство Хами Аксой, „дискусиите“ продължават. Анкара и Москва водят разговори за доставката на С-400 за турските въоръжени сили. Сделката е на стойност 2,5 млн. долара. В статията се добавя, че Турция обмисля закупуването на противовъздушни системи от френско-италианския консорциум „Юросам“.  Аксой признава, че системата, която ще се закупи от Русия, не е съвместима с тези на НАТО. Същевременно обаче се подчертава, че целта на Турция е сама да разработи система, която да бъде съвместима с тези на НАТО.", "date": "2018.03.27", "title": " САЩ предупредиха Турция да не купува руските зенитни комплекси С-400"}
{"url": "https://trud.bg/%d0%b7%d0%b0-%d1%81%d0%b5%d0%b4%d0%bc%d0%b8%d1%86%d0%b0-%d0%b1%d1%8f%d1%85%d0%b0-%d0%be%d1%82%d0%bd%d0%b5%d1%82%d0%b8-%d0%ba%d0%bd%d0%b8%d0%b6%d0%ba%d0%b8%d1%82%d0%b5-%d0%bd%d0%b0-%d1%87%d0%b5%d1%82/", "text": "Пътната полиция в Сливен отне шофьорските книжки на четирима водачи на товарни камиони заради това, че не са спазили забраната за движение през планински участък, съобщиха от ОД на МВР в Сливен. Това е станало при проверки в периода от 19 до 25 март. Шофьорите на ТИР-ове са нарушили наложеното ограничение за движение на автомобили над 12 тона по главния път от “Петолъчката” през Котел към Омуртаг, при това наложената забрана е била обозначена със съответните табели и пътни знаци. През същия период са били иззети още 31 книжки, 12 от тях – за неплатени глоби и други 5 – заради липса на задължителната застраховка “Гражданска отговорност”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.27", "title": " За седмица бяха отнети книжките на четирима шофьори на ТИР в Сливенско"}
{"url": "https://trud.bg/%d0%be%d0%b1%d1%8f%d0%b2%d0%b8%d1%85%d0%b0-%d1%87%d0%b0%d1%81%d1%82%d0%b8%d1%87%d0%bd%d0%be-%d0%b1%d0%b5%d0%b4%d1%81%d1%82%d0%b2%d0%b5%d0%bd%d0%be-%d0%bf%d0%be%d0%bb%d0%be%d0%b6%d0%b5%d0%bd%d0%b8-3/", "text": "Кметът Николай Мелемов обяви днес бедствено положение заради затворения участък на републикански път II-86 Соколовци – Смолян – Средногорци при км 109+450 на територията на община Смолян. Това съобщиха от общината. Поводът е писмо от 26 март т.г. на Агенция „Пътна инфраструктура” относно възникнали гравитационни процеси, довели до затварянето на пътя. „Свлачищно-срутищните процеси ще доведат до допълнителни щети и разрушения, както по републиканския път, така и намиращите се в тялото на свлачището електропроводни и водопроводни мрежи. Необходимо е провеждане на спасителни и неотложни аварийно-възстановителни работи в община Смолян на засегнатия участък, както и реализиране на обходен път”, се казва в писмото от АПИ. За овладяване на бедствието Щабът за изпълнение на Общинския план за защита при бедствия и аварии преминава на непрекъснат режим на работа. Забранява се движението и пребиваването на МПС на определения критичен участък. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.27", "title": " Обявиха частично бедствено положение в Община Смолян"}
{"url": "https://trud.bg/%d0%bc%d1%8a%d0%b6-%d0%b5-%d0%b1%d0%b8%d0%bb-%d0%bd%d0%b0%d1%80%d1%8a%d0%b3%d0%b0%d0%bd-%d1%81-%d0%bd%d0%be%d0%b6-%d0%bf%d1%80%d0%b8-%d1%81%d0%ba%d0%b0%d0%bd%d0%b4%d0%b0%d0%bb-%d0%b2-%d0%b0%d0%b2/", "text": "38-годишен мъж е бил наръган с нож при скандал в автобус на столичния градски транспорт в понеделник вечерта, съобщиха от МВР. Снощи около 20.30 часа, в полицията е получен сигнал за мъж с порезни рани пред входа на жилищна кооперация в ж.к. „Света Троица“. На място полицаите установили 38-годишния пострадал мъж, който незабавно бил транспортиран към болница и настанен за лечение. По първоначални данни, инцидентът е станал в автобус на градския транспорт след възникнал скандал. С полицейска мярка до 24 часа за изясняване на обстоятелствата около случилото се,  в Трето РУ е задържан 45-годишен мъж, заподозрян като съпричастен. По случая е образувано досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.27", "title": " Мъж е бил наръган с нож при скандал в автобус в София"}
{"url": "https://trud.bg/%d0%bc%d1%8a%d0%b6-%d1%81%d0%b5-%d0%b3%d1%80%d1%8a%d0%bc%d0%bd%d0%b0-%d0%b2-%d0%ba%d1%80%d0%b0%d0%ba%d0%b0-%d1%81-%d0%bf%d0%b8%d1%81%d1%82%d0%be%d0%bb%d0%b5%d1%82%d0%b0-%d0%bd%d0%b0-%d0%bf%d1%80%d0%b8/", "text": "45-годишен столичанин е настанен за лечение, след като се е прострелял в крака с боен пистолет.  Притежателят на оръжието е задържан с полицейска мярка до 24 часа за изясняване на обстоятелствата около инцидента, съобщиха от МВР. Снощи, към 22.45 часа в полицията е съобщено за самопрострелял се мъж в питейно заведение  на бул. „Симеоновско шосе“. На място незабавно са изпратени екипи на полицията и Спешна помощ. Раненият е транспортиран в болнично заведение, настанен е за лечение с раздробена кост на левия крак. Задържан с полицейска мярка до 24 часа е собственикът на огнестрелното оръжие, който по първоначални данни го е предоставил на пострадалият. На местопроизшествието е извършен е оглед, образувано е досъдебно производство. Предстои доклад в прокуратурата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.27", "title": " Мъж се гръмна в крака с пистолета на приятел"}
{"url": "https://trud.bg/%d0%ba%d0%b0%d0%bb%d1%8f%d1%81%d0%ba%d0%b0-%d0%b1%d0%b5%d0%b7-%d0%ba%d0%be%d0%bd%d0%b5/", "text": "  Ако е вярно, че по дрехите посрещат, а по ума изпращат, то във футболен план родната пословицата би трябвало да бъде перефразирана така: „По селекцията посрещат, по играта изпращат.“  А изводите след първите два мача на националния отбор през 2018 година не са особено положителни. „Лъвовете“ на селекционера Петър Хубчев надиграха Казахстан с 2:1 в понеделник, а три дни по-рано отстъпиха на Босна и Херцеговина с 0:1. Добрата новина е, че започнахме да печелим по-често – горе-долу през мач. Но постоянство в играта ни нямаше нито в Разград, нито в Унгария. Редувахме моменти на импулс с дълги периоди на летаргия. Нямаше ясна идея как да се случат нещата в офанзивен план. Не си пролича и как ще се справим с предстоящите тежки сблъсъци в Лигата на нациите срещу сходни съперници като Норвегия, Кипър и Словения. Но пък нали затова са тази проверки? А въпросното непостоянство ни е добре познато от последните квалификации, когато редувахме победи и загуби, за да се задоволим накрая с нещо като достойно представяне.  Простата истина е, че нямаме коне, които да дърпат каляската, както Димитър Бербатов обясняваше преди години. Прозаично, но факт. Говорим за футболисти със самочувствие и силен характер. Лидери! Липсват изпълнители, които да внесат фантазия в играта, да избухнат в момент, когато не се вижда как може да изненадаме противника. Имаме двама-трима в Русия и един в Серия А, останалите ритат или в родното първенство, или в такива извън топ 15 според ранглистата на УЕФА – Израел (18), Румъния (20), Полша (21) и Словакия (32). А дори там те носят екипите на отбори от средата на класирането. Самият Спас Делев, водил атаката в двете срещи, играе за „Погон“ – 13-ти от 16 отбора в полската Екстракласа. Симеон Славчев пък е 14-ти с „Лехия“ (Гаднс). Петър Занев и „Амкар“ са предпоследни в руската Висша лига, а „Рубин“ на Ивелин Попов е в средата на класирането.  За подобна констатация загатна и самият селекционер. Хубчев призна за незадоволителното представяне срещу Босна и Казахстан, дори обяви, че възпитаниците му не са си взели поуки от поражението в Разград в петък.  “Много от нещата, които си говорихме от първия мач, трябва да ги повторим и сега – обясни опитният наставник. – Видяхме страшно много недостатъци. Желанието е едно от нещата, които ни хареса. Самочувствие трябва да имаме през целия мач и то да е подплатено с много бягане и себераздаване. Желанието е коренно различно от това, което преди време беше тук. Но всичко е и въпрос на възможности.“  Положителното е, че в рамките на 3-4 месеца успяхме да изиграем три проверки, които да спомогнат за обиграването на състава. Хубаво беше и присъствието на нови като Цветомир Панов, Радослав Кирилов и Мартин Райнов. Сега топката е в БФС, защото са нужни още подобни тестове на „лъвовете“ преди да дойдат мачовете на истината. А е видимо, че не сме готови за тях. Отборът има нужда от още контроли, за да заиграе като едно цяло, за да изиграе пълни 90 минути на високи обороти…", "date": "2018.03.27", "title": " Каляска без коне"}
{"url": "https://trud.bg/%d0%b4%d0%b0%d0%b2%d0%b0%d1%82-%d0%b2%d1%82%d0%be%d1%80%d0%b8-%d1%88%d0%b0%d0%bd%d1%81-%d0%bd%d0%b0-%d0%b4%d0%bb%d1%8a%d0%b6%d0%bd%d0%b8%d1%86%d0%b8%d1%82%d0%b5/", "text": "Длъжниците в страната, които не могат да върнат заемите си към банки, бързите кредити или да платят битовите си сметки ще получат втори шанс. Това е целта на нов закон за несъстоятелност на физическите лица, който е разработен от експерти към омбудсмана Мая Манолова. Идеята на закона, е във фалит да могат да бъдат обявявани всички граждани, както и предприемачи като например самоосигуряващи се и хора със свободни професии. Предлага се да има три варианта на процедурата за обявяване в несъстоятелност според доходите на длъжника. В първия случай длъжникът има доходи в размер над несеквестируемия минимум, който зависи от членовете на семейството. В този случай част от дълговете може да бъдат опростени. Но ще трябва да се договори погасителен план с кредиторите и длъжникът да изплати останалите си борчове в рамките на 3 или 5 години. При втория вариант длъжникът няма доходи, но има имущество, което ще бъде разпродадено. Но няма да се пипа единственото му жилище, както и обзавеждането и основната битова техника. При третия вариант длъжникът няма никакви доходи и имущество. В този случай той веднага ще бъде обявяван във фалит, но през следващите 10 години част от доходите му, и имуществото, което придобива, ще отиват за кредиторите. След изтичане на тези 10 години ще бъде освобождаван от старите си задължения. Хората, които са обявени във фалит, няма да могат да взимат нови заеми са срок от 3 или 5 години, включително да ползват кредитни карти. В края на 2017 г. лошите кредити в страната са на стойност 4,7 млрд. евро, като 3,4 млрд. евро от тях са просрочени над 90 дни. Лошите потребителски заеми са за 400 млн. евро. 34% от българите имат кредит, сочи проучване на социологическата агенция Глобал Маркетс, което беше представено заедно с идеите за нов закон за личния фалит. Най-често забавяне при плащането на вноските има при бързите заеми – 59% от ползвателите на тези финансови продукти са бавили част от вноските си. На следващо място са закъсненията при изплащане на заеми от близки и приятели (44%), и лизинг (42% са имали закъснения). Сред причините хората да не могат да върнат заемите си, са оставане без работа, заболяване или промяна на бизнес средата.", "date": "2018.03.27", "title": " Дават втори шанс на длъжниците\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba%d0%b2%d0%be-%d1%89%d0%b5-%d1%80%d0%b5%d1%88%d0%b0%d0%b2%d0%b0-%d0%bc%d1%81-%d1%83%d1%82%d1%80%d0%b5-28-%d0%bc%d0%b0%d1%80%d1%82-2018-%d0%b3/", "text": "Седмичното правителствено заседание ще се проведе както обикновено – в сряда, 28 март, от 10 ч. при следния предварителен дневен ред: 1. ПРОЕКТ НА РЕШЕНИЕ ЗА ИЗПЪЛНЕНИЕ НА РЕШЕНИЕ НА НАРОДНОТО СЪБРАНИЕ ОТ 17 НОЕМВРИ 2017 Г., Т. 3, С КОЕТО СЕ ВЪЗЛАГА НА МИНИСТЕРСКИЯ СЪВЕТ НА РЕПУБЛИКА БЪЛГАРИЯ ДА ИЗГОТВИ И ПРЕДСТАВИ ПРЕД НАРОДНОТО СЪБРАНИЕ ПРОГНОЗА ЗА ДЕМОГРАФСКОТО РАЗВИТИЕ НА РЕПУБЛИКА БЪЛГАРИЯ ДО 2040 Г.  Внася: заместник министър-председателят по икономическата и демографската  политика  2. ДОКЛАД ЗА ОДОБРЯВАНЕ НА ОТЧЕТ ЗА ДЕЙНОСТТА НА СЪВЕТА ЗА КООРДИНАЦИЯ ПРИ УПРАВЛЕНИЕ НА СРЕДСТВАТА ОТ ЕВРОПЕЙСКИЯ СЪЮЗ ЗА 2017 Г.  Внася: заместник министър-председателят  3. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА НОРМАТИВНИ АКТОВЕ НА МИНИСТЕРСКИЯ СЪВЕТ  Внася: министърът на вътрешните работи  4. ДОКЛАД ЗА ПРИЕМАНЕ НА ГОДИШЕН ОТЧЕТ ЗА ИЗПЪЛНЕНИЕТО ПРЕЗ 2016 Г. НА НАЦИОНАЛНИЯ ПЛАН ЗА ДЕЙСТВИЕ ПО ЕНЕРГИЙНА ЕФЕКТИВНОСТ 2014-2020 Г.  Внася: министърът на енергетиката  5. ДОКЛАД ЗА ОДОБРЯВАНЕ НА ОТЧЕТ ЗА НАПРЕДЪКА КЪМ 15 ФЕВРУАРИ 2018 Г. В ИЗПЪЛНЕНИЕТО НА МЕРКИТЕ, ОДОБРЕНИ С РЕШЕНИЕ №411 НА МИНИСТЕРСКИЯ СЪВЕТ ОТ 19 МАЙ 2016 Г. ЗА ПРИЕМАНЕ НА ПЛАН ЗА ДЕЙСТВИЕ С МЕРКИ, АДРЕСИРАЩИ ОСНОВНИТЕ ПРОБЛЕМНИ ОБЛАСТИ, ВЪЗПРЕПЯТСТВАЩИ НАРАСТВАНЕТО НА ИНВЕСТИЦИИТЕ, УТВЪРДЕНИ С РЕШЕНИЕ №617 НА МИНИСТЕРСКИЯ СЪВЕТ ОТ 12 АВГУСТ 2015 Г.  Внася: министърът на финансите  6. ПРОЕКТ НА РЕШЕНИЕ ЗА ВЪЗЛАГАНЕ НА НАЦИОНАЛНАТА АГЕНЦИЯ ЗА ПРИХОДИТЕ ДА ИЗВЪРШИ ПРОДАЖБА НА ИМУЩЕСТВО, ОТНЕТО В ПОЛЗА НА ДЪРЖАВАТА  Внася: министърът на финансите  7. ПРОЕКТ НА РЕШЕНИЕ ЗА ИЗПЪЛНЕНИЕ НА ПЛАЩАНИЯТА ПО РЕШЕНИЯТА НА ЕВРОПЕЙСКИЯ СЪД ПО ПРАВАТА НА ЧОВЕКА ПО ДЕЛАТА „ВАРАДИНОВ СРЕЩУ БЪЛГАРИЯ“ (ЖАЛБА №15347/08), „КОРМЕВ СРЕЩУ БЪЛГАРИЯ“ (ЖАЛБА №39014/12), „ЛЕБОА СРЕЩУ БЪЛГАРИЯ“ (ЖАЛБА №67482/14), „ВАНЧЕВ СРЕЩУ БЪЛГАРИЯ“ (ЖАЛБА №60873/09) И „КРУШЕВ СРЕЩУ БЪЛГАРИЯ“ (ЖАЛБА №8389/10)  Внася: министърът на правосъдието  8. ПРОЕКТ НА РЕШЕНИЕ ЗА ИЗМЕНЕНИЕ И ДОПЪЛНЕНИЕ НА РЕШЕНИЕ 1087 НА МИНИСТЕРСКИЯ СЪВЕТ ОТ 2016 Г. ЗА ПРИЕМАНЕ НА ПЛАН ЗА ДЕЙСТВИЕ С МЕРКИ ЗА ПРЕДОТВРАТЯВАНЕ ПРИДОБИВАНЕТО ПО ДАВНОСТ НА ИМОТИ – ЧАСТНА ДЪРЖАВНА ИЛИ ОБЩИНСКА СОБСДТВЕНОСТ  Внася: министърът на регионалното развитие и благоустройството  9. ПРОЕКТ НА РЕШЕНИЕ ЗА БЕЗВЪЗМЕЗДНО ПРЕДОСТАВЯНЕ ЗА УПРАВЛЕНИЕ НА ЧАСТ ОТ ИМОТ – ПУБЛИЧНА ДЪРЖАВНА СОБСТВЕНОСТ, НА ДЪРЖАВНАТА АГЕНЦИЯ ЗА МЕТРОЛОГИЧЕН И ТЕХНИЧЕСКИ НАДЗОР  Внася: министърът на регионалното развитие и благоустройството  10. ПРОЕКТ НА РЕШЕНИЕ ЗА ОБЯВЯВАНЕ НА ИМОТ – ЧАСТНА ДЪРЖАВНА СОБСТВЕНОСТ, ПРЕДОСТАВЕН ЗА УПРАВЛЕНИЕ НА МИНИСТЕРСТВОТО НА ПРАВОСЪДИЕТО, ЗА ИМОТ – ПУБЛИЧНА ДЪРЖАВНА СОБСТВЕНОСТ  Внася: министърът на регионалното развитие и благоустройството  11. ПРОЕКТ НА РЕШЕНИЕ ЗА ОБЯВЯВАНЕ НА ИМОТИ – ПУБЛИЧНА ДЪРЖАВНА СОБСТВЕНОСТ, ЗА ИМОТИ – ЧАСТНА ДЪРЖАВНА СОБСТВЕНОСТ, И ЗА БЕЗВЪЗМЕЗДНОТО ИМ ПРЕХВЪРЛЯНЕ В СОБСТВЕНОСТ НА ОБЩИНА РАКОВСКИ, ОБЛАСТ ПЛОВДИВ  Внася: министърът на регионалното развитие и благоустройството  12. ПРОЕКТ НА РЕШЕНИЕ ЗА БЕЗВЪЗМЕЗДНО ПРЕДОСТАВЯНЕ ЗА УПРАВЛЕНИЕ НА ЧАСТ ОТ ИМОТ – ПУБЛИЧНА ДЪРЖАВНА СОБСТВЕНОСТ, НА РУСЕНСКИЯ УНИВЕРСИТЕТ „АНГЕЛ КЪНЧЕВ“  Внася: министърът на регионалното развитие и благоустройството  13. ПРОЕКТ НА РЕШЕНИЕ ЗА ОБЯВЯВАНЕ НА ИМОТ – ПУБЛИЧНА ДЪРЖАВНА СОБСТВЕНОСТ, ПРЕДОСТАВЕН ЗА УПРАВЛЕНИЕ НА НАЦИОНАЛНА КОМПАНИЯ „ЖЕЛЕЗОПЪТНА ИНФРАСТРУКТУРА“, ЗА ИМОТ – ЧАСТНА ДЪРЖАВНА СОБСТВЕНОСТ  Внася: министърът на регионалното развитие и благоустройството  14. ПРОЕКТ НА РЕШЕНИЕ ЗА ОБЯВЯВАНЕ НА ИМОТ – ПУБЛИЧНА ДЪРЖАВНА СОБСТВЕНОСТ, ЗА ИМОТ – ЧАСТНА ДЪРЖАВНА СОБСТВЕНОСТ, И ЗА БЕЗВЪЗМЕЗДНОТО МУ ПРЕХВЪРЛЯНЕ В СОБСТВЕНОСТ НА ОБЩИНА ПЕРУЩИЦА, ОБЛАСТ ПЛОВДИВ  Внася: министърът на регионалното развитие и благоустройството  15. ПРОЕКТ НА РЕШЕНИЕ ЗА БЕЗВЪЗМЕЗДНО ПРЕДОСТАВЯНЕ ЗА УПРАВЛЕНИЕ НА ИМОТ – ПУБЛИЧНА ДЪРЖАВНА СОБСТВЕНОСТ, НА ТЕХНИЧЕСКИЯ УНИВЕРСИТЕТ – СОФИЯ, ЗА НУЖДИТЕ НА ТЕХНИЧЕСКИЯ КОЛЕЖ – КАЗАНЛЪК  Внася: министърът на регионалното развитие и благоустройството  16. ПРОЕКТ НА РЕШЕНИЕ ЗА БЕЗВЪЗМЕЗДНО ПРЕДОСТАВЯНЕ ЗА УПРАВЛЕНИЕ НА ЧАСТ ОТ ИМОТ – ПУБЛИЧНА ДЪРЖАВНА СОБСТВЕНОСТ, НА МИНИСТЕРСТВОТО НА ЗЕМЕДЕЛИЕТО, ХРАНИТЕ И ГОРИТЕ, ЗА НУЖДИТЕ НА ОБЛАСТНА ДИРЕКЦИЯ „ЗЕМЕДЕЛИЕ“ – ТЪРГОВИЩЕ  Внася: министърът на регионалното развитие и благоустройството  17. ПРОЕКТ НА РЕШЕНИЕ ЗА ОБЯВЯВАНЕ НА ИМОТ – ПУБЛИЧНА ДЪРЖАВНА СОБСТВЕНОСТ, ЗА ИМОТ – ЧАСТНА ДЪРЖАВНА СОБСТВЕНОСТ, И ЗА БЕЗВЪЗМЕЗДНОТО МУ ПРЕХВЪРЛЯНЕ В СОБСТВЕНОСТ НА ОБЩИНА ВАРНА, ОБЛАСТ ВАРНА  Внася: министърът на регионалното развитие и благоустройството  18. ПРОЕКТ НА РЕШЕНИЕ ЗА ИЗМЕНЕНИЕ НА РЕШЕНИЕ №477 НА МИНИСТЕРСКИЯ СЪВЕТ ОТ 2017 Г. ЗА ОПРЕДЕЛЯНЕ НА ПРЕДСЕДАТЕЛИ НА БЪЛГАРСКИТЕ ЧАСТИ НА СМЕСЕНИТЕ МЕЖДУПРАВИТЕЛСТВЕНИ КОМИСИИ ЗА ИКОНОМИЧЕСКО, ПРОМИШЛЕНО, ТЪРГОВСКО И ТЕХНИЧЕСКО СЪТРУДНИЧЕСТВО И ПРОВЕЖДАНЕТО НА ДВУСТРАННИ РАБОТНИ КОНСУЛТАЦИИ  Внася: министърът на икономиката  19. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА БЪЛГАРСКАТА ДЕЛЕГАЦИЯ В НЕФОРМАЛНОТО ЗАСЕДАНИЕ НА СЪВЕТА НА ЕВРОПЕЙСКИЯ СЪЮЗ ПО КОНКУРЕНТОСПОСОБНОСТ (ИНДУСТРИЯ И НАУЧНИ ИЗСЛЕДВАНИЯ), ПРОВЕДЕНО НА 31 ЯНУАРИ – 2 ФЕВРУАРИ 2018 Г. В СОФИЯ  Внася: министърът на икономиката  20. ДОКЛАД ЗА ОДОБРЯВАНЕ НА РЕЗУЛТАТИТЕ ОТ ЗАСЕДАНИЕТО НА СЪВЕТА НА ЕВРОПЕЙСКИЯ СЪЮЗ ПО ОКОЛНА СРЕДА, ПРОВЕДЕНО НА 5 МАРТ 2018 Г. В БРЮКСЕЛ  Внася: министърът на околната среда и водите  21. ПРОЕКТ НА РЕШЕНИЕ ЗА ОПРЕДЕЛЯНЕ НА КОНЦЕСИОНЕР НА „ГРАЖДАНСКО ЛЕТИЩЕ ЗА ОБЩЕСТВЕНО ПОЛЗВАНЕ ПЛОВДИВ“ – ОБЕКТ – ПУБЛИЧНА ДЪРЖАВНА СОБСТВЕНОСТ  Внася: министърът на транспорта, информационните технологии и съобщенията  22. ДОКЛАД ОТНОСНО ОДОБРЯВАНЕ НА ПРОЕКТ НА РАЗРЕШЕНИЕ ЗА ПРОУЧВАНЕ НА СКАЛНООБЛИЦОВЪЧНИ МАТЕРИАЛИ – ПОДЗЕМНИ БОГАТСТВА ПО ЧЛ. 2, АЛ. 1, Т. 6 ОТ ЗАКОНА ЗА ПОДЗЕМНИТЕ БОГАТСТВА, В ПЛОЩ „ГОЛЕМИЯ ВРЪХ“, РАЗПОЛОЖЕНА В ЗЕМЛИЩАТА НА С. ВЪРБЕШНИЦА И С. ГОРНА КРЕМЕНА, ОБЩИНА МЕЗДРА, ОБЛАСТ ВРАЦА  Внася: министърът на енергетиката  23. ПРОЕКТ НА РЕШЕНИЕ ЗА ИЗМЕНЕНИЕ НА РЕШЕНИЕ №411 НА МИНИСТЕРСКИЯ СЪВЕТ ОТ 2016 Г. ЗА ПРИЕМАНЕ НА ПЛАН ЗА ДЕЙСТВИЕ С МЕРКИ, АДРЕСИРАЩИ ОСНОВНИТЕ ПРОБЛЕМНИ ОБЛАСТИ, ВЪЗПРЕПЯТСТВАЩИ НАРАСТВАНЕТО НА ИНВЕСТИЦИИТЕ, УТВЪРДЕНИ С РЕШЕНИЕ №617 НА МИНИСТЕРСКИЯ СЪВЕТ ОТ 2015 Г.  Внася: министърът на финансите  24. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ЗАКОН ЗА ИЗМЕНЕНИЕ И ДОПЪЛНЕНИЕ НА ЗАКОНА ЗА ЗАЩИТА НА ЛИЦА, ЗАСТРАШЕНИ ВЪВ ВРЪЗКА С НАКАЗАТЕЛНОТО ПРОИЗВОДСТВО  Внася: министърът на правосъдието  25. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА НОРМАТИВНИ АКТОВЕ НА МИНИСТЕРСКИЯ СЪВЕТ  Внася: министърът на образованието и науката  26. ПРОЕКТ НА ПОСТАНОВЛЕНИЕ ЗА ИЗМЕНЕНИЕ НА ПРАВИЛНИКА ЗА УСТРОЙСТВОТО И ДЕЙНОСТТА НА НАЦИОНАЛНИЯ СЪВЕТ ПО ВЪПРОСИТЕ НА СОЦИАЛНОТО ВКЛЮЧВАНЕ КЪМ МИНИСТЕРСКИЯ СЪВЕТ, ПРИЕТ С ПОСТАНОВЛЕНИЕ №112 НА МИНИСТЕРСКИЯ СЪВЕТ ОТ 2009 Г.  Внася: министърът на труда и социалната политика АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.27", "title": " Вижте какво ще решава МС утре, 28 март 2018 г."}
{"url": "https://trud.bg/%d0%b4%d0%b5%d0%bb%d0%be%d1%82%d0%be-%d0%b7%d0%b0-%d0%ba%d1%82%d0%b1-%d1%82%d1%80%d1%8a%d0%b3%d0%b2%d0%b0-%d0%bf%d0%be-%d1%81%d1%8a%d1%89%d0%b5%d1%81%d1%82%d0%b2%d0%be-%d0%bd%d0%b0-9-%d0%bc%d0%b0/", "text": "Делото за КТБ тръгва по същество на 9 май, реши спецсъдът на днешното разпоредително заседание. То ще се води задочно срещу банкера беглец Цветан Василев. Съдът отхвърли искането на адвокатите му делото да се отложи до приключване на процеса по искане за екстрадиция на Василев от Белград.", "date": "2018.03.27", "title": " Делото за КТБ тръгва по същество на 9 май"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d0%b2%d1%81%d0%b5%d0%ba%d0%b8-%d1%82%d1%83%d1%80%d0%b8%d1%81%d1%82%d0%b8%d1%87%d0%b5%d1%81/", "text": "Предвиждаме създаване на идентификационен номер за всеки туристически обект – всяко място за настаняване и заведение за хранене и развлечение ще имат свой собствен уникален номер. Чрез него ще се извърши единна класификация на туристическите обекти, ще спомогне по-доброто функциониране на Единната система за туристическа информация и ще бъдат елиминирани възможностите за дублажи с еднакви имена на обекти. Това обяви министърът на туризма Николина Ангелкова при откриване на първото заседание на Обществения съвет към министъра на туризма. В него влизат представители на туристическия бранш, на научните среди и на организациите в туризма. На първото заседание на съвета присъстваха близо 60 души. Идентификационният номер за обектите ще бъде въведен чрез промени в Закона за туризма, които се подготвят в момента. В Закона за изменение и допълнение на Закона за туризма ще бъдат включени и важните текстове, свързани с определяне на статута на националните курорти, каза министър Ангелкова. Регламентацията ще спомогне за решаване на проблемите с финансирането, благоустрояването и поддържането и управлението на туристическата инфраструктура в тях, каза министър Ангелкова. Тя заяви категорично, че ще продължат засилените проверки на работата на туроператорите и туристическите агенти. Затова е важно министерството да има повече правомощия в последващия административен контрол. Това може да стане със създаване на инспекторат към министерството, за да могат да се правят своевременни проверки на обектите, без да се чакат сигнали едва когато ситуацията стане нетърпима, уточни министърът. Тя даде пример с хотел в Чифлика с падащи тавани и влага, в който туристите са настанявани и в мазето. Контролът за спазване правата на потребителите и в бъдеще ще продължи да се извършва от Комисията за защита на потребителите, каза министърът. Очакваме с измененията на Закона за туризма да се създаде и механизъм за обединяване на туристическия бранш и развитие на устойчив и екологосъобразен планински и ски туризъм. В новите текстове ще бъдат включени и решенията на експертните групи, които работят по проекта от повече от година, декларира министър Ангелкова. Тя съобщи, че окончателното предложение за Закона за изменение и допълнение (ЗИД) на Закона за туризма ще бъде качено на официалната страница на министерството до 2 седмици. След това той ще подлежи на едномесечно обществено обсъждане, в този период всички заинтересовани страни ще могат да изпращат мнения и предложения. Финалният ЗИД на закона ще бъде внесен за обсъждане в Министерския съвет. Министър Ангелкова представи пред Обществения съвет основните промени, които експертите подготвят в Наредбата за изискванията към местата за настаняване и заведенията за хранене и развлечения. В унисон с приоритета на правителството за намаляване на административната тежест пред бизнеса ще има съществено облекчаване в някои изисквания. Планира се вече да няма специално условие за кубатура на стаите в четиризвездните и петзвездните хотели, остават правилата за определена големина на помещенията, но като квадратура, стана ясно по време на съвета. Възможно е да отпадне и задължението да има непременно климатик в стаите на планинските хотели, вероятно ще може висококатегорийните хотели да избират дали да имат бюро за обмяна на валута или не, обясниха експертите от Министерството на туризма. Промените обаче ще бъдат обсъдени с бранша. Представителите му ще имат възможност да посочат текстове, които сега не работят и трябва да бъдат променени. За мен обаче на първо място е важно качеството на туристическия продукт. Така че при преоценка на досегашните изисквания ще останат тези, които гарантират доброто обслужване на клиента, категорична бе министърът. Тя допълни, че се работи активно за пряка връзка между бизнеса и образованието, наемането на работници от трети страни е изход, но само временно решение. Общественият съвет към министъра на туризма има ключова функция, той трябва да обсъжда основните политики в сектора, коментира Мартин Захариев, зам.-председател на УС на Националния борд по туризъм. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.27", "title": " Министър Ангелкова: Всеки туристически обект ще има свой идентификационен номер"}
{"url": "https://trud.bg/%d0%b8%d0%bd%d1%81%d1%82%d0%b8%d1%82%d1%83%d1%82%d1%8a%d1%82-%d0%b7%d0%b0-%d0%bc%d0%be%d0%b4%d0%b5%d1%80%d0%bd%d0%b0-%d0%bf%d0%be%d0%bb%d0%b8%d1%82%d0%b8%d0%ba%d0%b0-%d1%80%d0%b0%d0%b7%d1%80%d0%b0/", "text": "Законопроект срещу нахлуването на джендър-идеологията в образователната система чрез проекти на неправителствени организации разработи екип на Института за модерна политика (ИМП), съобщиха от неправителствената организация. „Предлагаме промени в Закона за предучилищното и училищното образование, според които включването на деца и ученици в дейности по проекти и инициативи на НПО може да става само след изрично писмено съгласие на техните родители или настойници“, обясни Борислав Цеков, доктор по конституционно право и основател на ИМП. Предвижда се свободата на родителите да осигуряват ценностното възпитание на децата и учениците в съответствие със своите убеждения да бъде прибавена като един от принципите на образованието в България. В мотивите към законопроекта ИМП посочва, че международните актове по правата на човека гарантират правата и отговорностите на родителите да се грижат за ценностното и идеологическо възпитание на децата. Действащият закон у нас обаче практически е лишил родителите от тези права и ги е прехвърлил изцяло на държавата. Сега в чл. 11 от закона има забрана за налагане на идеологиии в образователната система, но не са предвидени конкретни механизми за предотвратяване нахлуването на различни идеологически, в т.ч. ненаучни, доктрини чрез неправителствения сектор. Свидетели сме, че децата и учениците са включвани в дейности по проекти, програми и инициативи на неправителствени организации. Част от тях несъмнено са полезни. Други обаче са подчинени на идеологически възгледи, по които няма научен консенсус или са лишени от авторитетна научна аргументация, а в обществото са възприемани противоречиво. Типичен пример са различните анкети, обучения, открити уроци и разпространение на информационни материали на неправителствени организации, които пропагандират ненаучната теория, че полът се определя не от биологичното зачатие и генетичния код на човека, а от неговия личен психически и волеви избор и самоидентификация. Целта на законопроекта на ИМП е да въведе гаранции за родителски контрол относно разпространяваните в учебните заведения идеологически доктрини, а не да се разчита само на преценката на държавните чиновници от системата на образованието. От ИМП ще проведат консултации с парламентарните групи, които изразят интерес към законодателната инициатива.  ЗАКОН  ЗА ИЗМЕНЕНИЕ И ДОПЪЛНЕНИЕ НА ЗАКОНА ЗА  ПРЕДУЧИЛИЩНОТО И УЧИЛИЩНОТО ОБРАЗОВАНИЕ  (Обн., ДВ. бр. 79 от 13.10.2015 г., изм. и доп., ДВ. бр. 98 от 9.12.2016 г., изм., ДВ. бр. 105 от  30.12.2016 г., изм., ДВ. бр. 58 от 18.07.2017 г., изм. и доп., ДВ. бр. 99 от 12.12.2017 г., изм.,  ДВ. бр.24 от 16.03.2018 г.)  §. 1. В чл. 3, ал. 2 се създава нова т. 12:  „12. Зачитане на отговорността, правата и задълженията на родителите и законните  настойници за възпитанието на децата и учениците, в съответствие с чл. 5 и чл. 14, т. 2 от  Конвенцията за защита на правата на детето (приета от ОС на ООН на 20.11.1989 г.  ратифицирана с решение на Великото народно събрание от 11.04.1991 г. – ДВ, бр. 32 от  23.04.1991 г., в сила от 3.07.1991 г. )“.  § 2. В чл. 11 се създава нова ал. 3:  „(3) Институция в системата на предучилищното и училищното образование може да  включва деца и ученици в дейности, осъществявани по проекти, програми и инициативи  на юридически лица с нестопанска цел, само след като информира родителите или  законните им настойници за целите и съдържанието на дейностите и получи тяхното  изрично писмено съгласие“. М О Т И В И Настоящият законопроект има за цел да въведе конкретни гаранции за зачитане  на правата и отговорностите на родителите относно ценностното и идеологическо  възпитание на децата и учениците от страна на институциите в системата на  предучилищното и училищното образование.  Международните актове по правата на човека изрично гарантират, че родителите  имат права, отговорности и задължения за възпитанието на децата, които държавата, в  лицето на образователната система, не може да отнема, ограничава или замества.  Така например:  – в чл. 18, т. 5 от Международния пакт за гражданските и политическите права е  предвидено, че „държавите-страни по този пакт се задължават да зачитат  свободата на родителите или на законните настойници, да осигуряват  религиозното и моралното възпитание на своите деца съобразно собствените си  убеждения“.  – чл. 2 от Протокол № 1 към Европейската конвенция за защита на правата на  човека и основните свободи постановява, че държавата следва да „уважава  правото на родителите да дават на своите деца образование и обучение в  съответствие със своите религиозни и философски убеждения“.  – в чл. 5 от Конвенцията на ООН за правата на детето на държавите е възложено  да зачитат отговорностите, правата и задълженията на родителите, респ. на  законните настойници, да осигуряват по начин, съответствуващ на развитието на  способностите на детето, подходящи насоки и ръководство в упражняването от  него на правата, признати в тази Конвенция“. Пак там, в чл. 11, т. 2 е закрепено  задължението на държавите-страни по конвенцията „да осигурят ръководството  на детето при упражняването на това негово право по начин, съответствуващ на  развитието на способностите на детето“.  В контекста на тези задължения, предвидени в международните договори, по  които Република България е страна, следва да се подчертае, че действащият Закон за  предучилищното и училищното образование съдържа редица дефицити. Свободата на  родителите да осигуряват ценностното възпитание на децата в съответствие със своите  убеждения не е напълно гарантирана, не е включена и сред принципите, на които следва  да се основава образованието като национален приоритет (чл. 3, ал. 2). Тъкмо  обратното, тази свобода е практически отнета в полза на държавата, която чрез  институциите на предучилищното и училищното образование разполага с всички  механизми и възможности да насочва и контролира идеологическото формиране на  децата и учениците без оглед на мнението и отношението на техните родители или  настойници.  В чл. 11, ал. 2 от закона е въведено необходимото и важно ограничение, че: „в  системата на предучилищното и училищното образование не се допуска налагането на  идеологически и/или религиозни доктрини“. Заедно с това обаче не са предвидени  реални и конкретни механизми срещу налагането на идеологически, в т.ч. ненаучни,  доктрини. Свидетели сме, че в институции от системата, децата и учениците са  включвани в дейности по различни проекти, програми и инициативи на  неправителствени организации. Част от тези дейности са полезни, допринасят за  постигане на образователните цели и се основават на универсално споделени ценности  и идеи, в съответствие с достиженията на съвременната наука. Други подобни дейности  обаче са подчинени на идеологически възгледи, по които няма научен консенсус или  дори са лишени от авторитетна научна основа и аргументация. По този начин в детските  градини и училищата потенциално могат да проникват и да бъдат представяни и налагани като универсални различни идеологически постановки, които в науката и в  обществото са противоречиво възприемани, а част от родителите напълно отхвърлят,  защото не съответсват на техните философски убеждения. Такива дейности оказват  влияние върху формирането на мирогледа и ценностната ориентация на подрастващите,  без обаче техните родители и настойници да имат предвидената в международните  актове по правата на човека свобода да се грижат и да „ръководят“ ценностното и  идеологическо развитие на своите деца. Това е етатистки подход, при който държавата  е монополизирала този въпрос в разрез с правата на родителите.  Проблемът възниква с особена отстрота, когато в образователната система са  допускани недържавни организации, които провеждат свои инициативи.  Типичен пример в това отношение са различните анкети, обучения, открити  уроци, разпространение на информационни материали и др.под., осъществявани от  неправителствени организации, които са базирани на джендър-идеологията – т.е. на  ненаучната теория, че полът се определя не от биологичното зачатие и генетичния код  на човека, а от неговия личен психически и волеви избор и самоидентификация. В  съчетание с липсата на възможности за контрол от страна на родителите по отношение  на доктрините и идеологиите, които се разпространяват в институциите на  предучилищното и училищното образование, практическият резултат е –  индоктриниране на децата и учениците с идеологически доктрини в нарушение на  цитираната забрана по чл. 11, ал. 2 от закона.  Ето защо, този законопроект предлага:  1. Изрично включване на свободата на родителите да осигуряват ценностното  възпитание на децата и учениците в съответствие със своите убеждения, като  един от основните принципи на образованието в Република България, в  съответствие с международните актове по правата на човека.  2. Въвеждане на принципа на информираното съгласие, който гарантира на  родителите, че могат да осъществяват ефективен контрол върху идеологическите  и ценностни аспекти на образованието, когато неправителствени организации са  допускани в институциите на предучилищното и училищно образование да  осъществяват дейности по проекти, програми и инициативи и да разпространяват  информационни материали.  Прилагането на предложените със законопроекта разпоредби не налага промени  в структурата на администрацията или в бюджета и финансирането на образователната  система.  ВНОСИТЕЛИ:", "date": "2018.03.27", "title": " Институтът за модерна политика разработи законопроект срещу нахлуването на джендър-идеологията в образователната система"}
{"url": "https://trud.bg/%d1%80%d0%be%d0%bd%d0%b0%d0%bb%d0%b4%d0%be-%d0%b1%d0%b5%d0%b7-%d1%83%d0%b4%d0%b0%d1%80-%d0%bf%d1%80%d0%b8-03-%d0%be%d1%82-%d1%85%d0%be%d0%bb%d0%b0%d0%bd%d0%b4%d0%b8%d1%8f/", "text": "За пръв път този сезон Кристиано Роналдо не успя да отправи нито един удар към противниковата врата в рамките на един един мач. Това стана при тежката загуба на Португалия с 0:3 от Холандия в приятелска среща. А освен това „лалетата“ секнаха перфектната форма на нападателя, записал 19 гола в последните 9 двубоя. За капак той бе заменен в 68-ата минута.  За сметка на това мегазвездата на „Реал“ получи поредна доза фенска любов. Двубоят в Женева бе спиран на няколко пъти, след като привърженици нахлуваха на терена, за да се снимат с играча. Един от тях дори целуна Кристиано по бузата.  Играчът бе разкритикуван и за симулация в 31-ата минута, но повторения от друг ъгъл показаха, че има съприкосновение с краката на Нейтън Аке.  За „лалетата“ това бе първи успех под ръководството на новия селекционер Роналд Куман.", "date": "2018.03.27", "title": " Роналдо без удар при 0:3 от Холандия"}
{"url": "https://trud.bg/%d0%b6%d0%b5%d0%ba%d0%be%d0%b2%d0%b0-%d0%bd%d0%b0-%d0%ba%d1%80%d1%8a%d1%81%d1%82%d0%be%d0%bf%d1%8a%d1%82-%d1%81%d0%bb%d0%b5%d0%b4-%d0%bf%d1%8c%d0%be%d0%bd%d0%b3%d1%87%d0%b0%d0%bd%d0%b3/", "text": "Александра Жекова все още не е наясно дали ще продължи състезателната си кариера след края на зимния сезон. 30-годишната софиянка ще вземе решение дали да спре със спорта сега или да остане на пистата още един сезон до световното първенство в Юта догодина. „Дали ще са свързани със състезателна или треньорска дейност, развиване на другите проекти, към които проявявам интерес, или създаване на семейство – определено ми предстои да взема важни решения – призна Сани. – Но все още не бих казала, че съм готова за тях. Досега имам две четвърти места от световни първенства и затова много бих искала да участвам и да спечеля медал.“ Тя била разколебана от незадоволителните си резултати в последно време. „Понякога причината са обстоятелства извън мен, което ме кара да се чувствам безпомощна“, добави Жекова. Сноубордистката бе най-добре класираният български спортист на зимните олимпийски игри в Пьонгчанг – 6-о място в бордъркроса. Тя бе избрана за спортист №1 на февруари в анкетата на „Пресклуб „България“. Баща й Виктор Жеков пък е треньор на месеца. „Смятам, че Сани има страхотен потенциал, физически е подготвена изключително добре – заяви Жеков. – Може да продължи да се състезава, въпрос е на лично желание.“", "date": "2018.03.27", "title": " Жекова на кръстопът след Пьонгчанг"}
{"url": "https://trud.bg/%d0%bc%d0%b5%d1%81%d0%b5%d1%86-%d0%bd%d0%b0-%d0%b5%d0%b2%d1%80%d0%be%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb%d1%81%d1%82%d0%b2%d0%be%d1%82%d0%be-%d0%b2-%d1%88%d1%83%d0%bc/", "text": "Дните до 27 април Община Шумен обяви за Месец на българското председателство на Съвета на Европейския съюз. Кметството реализира инициативата съвместно с ШУ “Еп.К.Преславски” и обществения посредник Иван Капралов. По повода е обявен конкурс за ученическо есе на тема „България в Европа или европеец ли съм”. Текстът трябва е до 1000 думи. От общинската администрация вече са изпратили писма до ръководствата на всички средни училища в града с покана да се включат ученици от 9-ти до 12-ти клас. Всяко училище ще избере три от най-добрите творби, които ще бъдат изпратени до 17 часа на 12 април на електронен адрес: web@shumen.bg На 18 април от 10 часа в заседателната зала на Общинския съвет ще се проведе информационен семинар “Българското председателство на Съвета на Европейския съюз“, в който ще участват представители на Ученическия парламент, Общинския младежки съвет, Клуб “Дебати” и по трима ученици от всички средни училища в града. По време на срещата ще бъдат представени и наградени три от най-добрите ученически есета. През месеца на българското европредседателство в Шумен е организиран и фотоконкурс на тема „Европа в Шумен“ за снимки на сгради, места, екстериори, импресии, които внушават усещането за принадлежност към европейското културно пространство. От всяко училище се очакват по десет снимки в срок до 20 април в дигитален формат на електронен адрес web@shumen.bg В конкурса освен ученици, могат да се включат студенти и младежки организации. Жури ще отличи най-добрите творби, които ще бъдат публикувани на сайта на Община Шумен и на сайта на Медийния център на Шуменския университет. На 25 април от 10 часа в 309-та аудитория „Боян Пенев“ в Ректората на ШУ „Еп.К.Преславски“ ще се проведе дискусия “Пръв сред равни – Ние и Европейския съюз“, в която отново ще участват представители от Ученическия парламент, Общинския младежки съвет, Клуб Дебати, по трима ученици от всички средни училища в града и студенти. Водещ на дискусията ще бъде доц. д-р. Юрий Проданов. По време на срещата ще бъдат представени и наградени най-добрите фотографии. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.27", "title": " Месец на европредседателството в Шумен"}
{"url": "https://trud.bg/%d0%bd%d0%b0%d1%82%d0%be-%d0%b3%d0%be%d0%bd%d0%b8-%d1%81%d0%b5%d0%b4%d0%b5%d0%bc-%d1%80%d1%83%d1%81%d0%ba%d0%b8-%d0%b4%d0%b8%d0%bf%d0%bb%d0%be%d0%bc%d0%b0%d1%82%d0%b8/", "text": "Генералният секретар на НАТО Йенс Столтенберг обяви, че е изгонил 7 руски дипломати и ще прекрати акредитацията на още трима във връзка с международно взети мерки след случая с отровения бивш шпионин във Великобритания. „Днес оттеглих акредитацията на седем служители на руската мисия в НАТО. Също така ще откажа чакащи молби за акредитация на още трима служители“, каза Столтенберг по време на пресконференция в седалището на НАТО в Брюксел, информира БГНЕС. „Ще изпратим ясно послание на Русия за това, че ще има последствия на техният неприемлив модел на поведение“, добави той. Междувременно  АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.27", "title": " НАТО гони седем руски дипломати"}
{"url": "https://trud.bg/%d0%b1%d0%b8%d0%bd%d0%b0%d0%bb%d0%b8-%d0%b9%d1%8a%d0%bb%d0%b4%d1%8a%d1%80%d1%8a%d0%bc-%d0%bd%d0%b5-%d0%b2%d0%b8%d0%b4%d1%8f%d1%85%d0%bc%d0%b5-%d0%b4%d0%be%d0%b1%d1%80%d0%be%d0%bd%d0%b0%d0%bc%d0%b5/", "text": "Не видяхме добронамерени знаци от Европа за сближаване с Турция, въпреки че й пазим границите. Това е оценката на премиера Бинали Йълдъръм за вчерашната среща на върха във Варна. По време на заседанието на парламентарната група на управляващата ПСР той отправи серия от критики към Брюксел, като подчерта изключителната роля на Турция по споразумението за реадмисията на бежанците и неизпълнените от страна на ЕС ангажименти по него, пише   Освен това Европа не е оказала сериозна подкрепа на страната след опита за преврат от 15 юли 2016 г., вместо това е охладила до крайност отношенията заради наложените извънредни мерки. „Процесът на актуализиране на Митническия съюз също беше безсмислено прекратен. Срещата на върха във Варна се състоя именно в такава атмосфера. Нашият президент изложи всички истини пред лидерите, но не видяхме добронамерен подход от тяхна страна“, посочи Йълдъръм. Премиерът се обърна задочно към „европейските приятели“ и подчерта, че Турция е изпълнила всичките си ангажименти към ЕС и продължава да прави това с идеята за пълноправно членство. „Наложителен е въпросът какво е решението на ЕС за Турция? Има ли Европа визия за разширяване, или ще се затвори в себе си и така ще продължи пътя си? Ние не можем да убедим европейските си приятели, че сигурността на Европа зависи от тази на Турция и че сигурността на Турция минава през безопасността на Сирия и Ирак“, посочи той. Според турския премиер Турция е изпълнила много по-добре критериите за ЕС, отколкото други страни-членки, но продължава да понася неоснователни критики. Йълдъръм настоя Европа да разкрие решението си за перспективата на Турция, преди Анкара да вземе своето по този проблем. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.27", "title": " Бинали Йълдъръм: Не видяхме добронамерен подход от европейските лидери на срещата във Варна"}
{"url": "https://trud.bg/%d0%b4%d0%b6%d0%be%d1%88%d1%83%d0%b0-%d0%bf%d1%8a%d1%80%d0%b2%d0%be-%d0%bf%d0%be%d1%8f%d1%81%d0%b8%d1%82%d0%b5-%d0%bf%d0%be%d1%81%d0%bb%d0%b5-%d0%bc%d0%bc%d0%b0/", "text": "Антъни Джошуа обнадежди феновете, които искат да го видят в клетката за ММА. Британецът обаче е решен първо да събере всичките шампионски пояси в тежката категория на професионалния бокс. „Искам да съм като Флойд Мейуедър, а не като Майк Тайсън – заяви носителят на три от титлите – WBA, IBF и IBO, който в събота излиза в обединителен мач с шампиона на WBO Джоузеф Паркър. – За него ми казаха, че е бърз и носи на бой, но ще проверя лично. Подготвен съм за 12 рунда. Ако имате известна сума и искате да я заложите, предвиждайте смело нокаут в моя полза.“ Паркър пък се задоволи със задължителния отговор, че излиза за победа, но не посмя да обещае да свали Джошуа на пода. „Още не съм решил как да го бия, може и по точки, пак ще съм доволен“, обяви новозеландецът. Мейуедър пък се опита да засенчи медийното събитие преди мача в Кардиф като обяви, че вече се готви за дебюта си в UFC, най-престижната ММА верига.  Непобеденият боксьор завърши кариерата си с успех срещу ирландския боец Конър Макгрегър на ринга в Лас Вегас, но от известно време вървят слухове, че ще му даде реванш в клетката. „Вече тренирам, засега предимно за издържливост – обяви Богаташчето. – Мислих много и все още не съм взел категорично решение. Но знам, че вече съм най-голямото име в ММА. А втората най-голяма звезда е Макгрегър. Бях бърз с боксови ръкавици, представете си как ще удрям без тях.“", "date": "2018.03.27", "title": " Джошуа: Първо поясите, после ММА"}
{"url": "https://trud.bg/%d0%ba%d0%b0%d1%80%d0%bb%d0%b5%d1%81-%d0%bf%d1%83%d1%87%d0%b4%d0%b5%d0%bc%d0%be%d0%bd-%d0%be%d1%87%d0%b0%d0%ba%d0%b2%d0%b0-%d0%b5%d0%ba%d1%81%d1%82%d1%80%d0%b0%d0%b4%d0%b8%d1%86%d0%b8%d1%8f%d1%82/", "text": "Бившият регионален премиер на Каталуния, Карлес Пучдемон, очаква в Германия своята екстрадиция, за да посрещне последствията от действията си. „Той никога няма да се предаде. Това е неговото съобщение към каталунския народ“, заяви адвокатът му Гонсало Бое, след като разговаря с Пучдемон в затвора. Пред него той е споделил, че гражданите „имат правото да изразяват своите желания за независимост на Република Каталуния“. „Той има пълно доверие в германската съдебна система,“ заяви Бое, предаде  . На 1 октомври 2017 г. беше проведен референдум за независимост в най-заможния североизточен регион на Испания – Каталуния. Централното правителство определи референдума като незаконен. Мадрид предприе действия за осигуряване на контрола, но на 27 октомври каталунските депутати обявиха независимост от Испания. Мадрид реагира с назначаването на нови избори, като същевременно уволни правителство на Каталуния и прекрати автономията на региона. Сваленият от длъжност регионален премиер Карлос Пучдемон, който е обвинен подтикване към бунтове и размирици, се укри в Белгия в края на октомври миналата година. Върховният съд на Испания поиска международна заповед за избягалия от страната политик и редица негови привърженици. Те са обвинени в опит за сепаратизъм. Карелес Пучдемон беше арестуван на 25 март от германските гранични власти при опит да влезе в страната. Той трябваше да отиде в Белгия. Неговото задържане предизвика вълна от недоволство в Каталуния, а също така редица неправителствени организации поискаха от германските власти да го освободят. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.27", "title": " Карлес Пучдемон очаква екстрадицията си от Германия"}
{"url": "https://trud.bg/%d0%b8%d1%81%d0%ba%d0%b0%d0%bc%d0%b5-%d0%be%d1%82-%d0%b5%d1%81-33-%d0%bc%d0%bb%d1%80%d0%b4-%d0%bb%d0%b2-%d0%b7%d0%b0-%d0%bf%d1%8a%d1%82%d0%bd%d0%b0-%d0%b1%d0%b5%d0%b7%d0%be%d0%bf%d0%b0%d1%81%d0%bd/", "text": "3,3 млрд. лв. искаме от Брюксел за пътна безопасност. Това стана ясно от думите на министъра на регионалното развитие и благоустройството Николай Нанков, който взе участие в международна конференция „Нови технологии и добри световни и европейски практики” в София. Част от тази сума – 2,6 млрд. лв. са предвидени за подобряване на безопасността по съществуващите пътища, а около 730 млн. лв. ще отидат за изграждане на нови автомагистрали и скоростни шосета до 2030 г. Координатор по проекта за България е МВР. Страната ни кандидатства за сумата във връзка със създаването на нов европейски пътен фонд и бъдеща “Стратегическа рамка за пътна безопасност в ЕС”. За него Европейската комисия е изискала информация от всички държави какви са необходимите ресурси и какви дейности ще бъдат предприети от съответната държава членка. Очаква се новият пътен фонд да заработи в периода 2020-2030 г. и целево да финансира проекти за пътна безопасност, като целта е жертвите по пътищата да намалеят наполовина. До момента в страната ни са вложени над 660 млн. лв. за подобряване на инфраструктурата, свързана с пътната безопасност, обясни Нанков. Монтирани са маркировки, табели, вертикална и хоризонтална сигнализация, ограничителни системи, включително и на участъци с висока концентрация на пътнотранспортни произшествия. Въпреки България продължава да е лидер по жертви на катастрофи. За 2016 г. бяхме на първо място със 105 убити на 1 млн. от населението, а за 2017 г. с 95 загинали на 1 млн. души сме на второ място след Румъния (98 на 1 млн.). Над 20 000 километра пътища у нас се нуждаят от спешна рехабилитация, като 12 000 от тях са общински, а 8 хил.- републикански. Трябва да бъде сложен край на подхода, по който се работеше през последните 30 години за кърпене на дупките, категоричен бе Нанков. Министърът обясни, че това ще стане възможно с въвеждането на тол системата, която няма да е панацея, но ще даде възможност за повече инвестиции в сектора. Следобед регионалният министър Нанков бе на първата копка на новия лот от 9,3 км от магистрала “Хемус” между Ябланица и пътен възел “Боаза”. До два месеца и половина ще започне изграждането на 16,5 км от трасето на магистралата от Шумен към Търговище. До края на годината ще бъдат обявени на търг и още 52 км, чието проектиране в момента завършва. През 2019 г. ще бъдат възложени и още 85 км от “Хемус”. Днес бе даден старт и на рехабилитацията на обходния път на Ловеч. “Парите за пътна безопасност се връщат многократно – с тях се плаща за нещо безценно – човешкия живот”, заяви Алекси Кесяков, секретар на комисията за безопасност на движението. Той посочи, че само през 2016 г. по застраховки “Гражданска отговорност” и “Автокаско” са изплатени 700 млн. лв., но в тези разходи не влизат изхарченото от системата на здравеопазването, разходите на съдебната система и т.н. А още по-малко пък с пари могат да се измерват огромните човешки трагедии, настъпващи след всяка катастрофа.   Над 300 тежки катастрофи с 62-ма убити и 427 ранени са станали по магистралите в България през 2017 г. Това сочи черната хроника на КАТ. При 682 жертви за годината в страната, смъртността по аутобаните е близо 10 %. 175 са загинали и 1090 са били ранени при сблъсъци на първокласните пътища, към които спадат едни от най-опасаните отсечки у нас – Кресненското дефиле, Русе-Бяла, Ботевград-Мездра. През м.г. 496 от жертвите са мъже, а 186 жени. 179 от загиналите са пешеходци, като 84 от тях са били на възраст над 64 години. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.27", "title": " Искаме от ЕС 3,3 млрд. лв. за пътна безопасност (обзор)\t\t\t"}
{"url": "https://trud.bg/%d0%b8-%d0%bc%d0%be%d0%bb%d0%b4%d0%be%d0%b2%d0%b0-%d0%b3%d0%be%d0%bd%d0%b8-%d1%80%d1%83%d1%81%d0%ba%d0%b8-%d0%b4%d0%b8%d0%bf%d0%bb%d0%be%d0%bc%d0%b0%d1%82%d0%b8-%d0%bf%d1%80%d0%b5%d0%b7%d0%b8%d0%b4/", "text": "Молдова ще експулсира трима руски дипломати, съобщава Министерството на външните работи на бившата съветска република. В съобщението на министерството се казва, че трима дипломати са обявени за персона нон грата и трябва да напуснат в рамките на следващите седем дни. В понеделник 16 страни от ЕС, а също и САЩ, Канада, Австралия, Украйна, Македония обявиха, че ще изгонят руски дипломати заради покушението срещу бившия руски шпионин Сергей Скрипал. Решението на правителството разгневи проруския президент Игор Додон и той го определи като провокация. „Крайно съм възмутен от решението на правителството на Молдова да изгони трима руски дипломати от страната. Категорично осъждам тази поредна антируска провокация“, заяви Додон. Той подчерта, че Молдова няма никакви съюзнически задължения пред Великобритания и другите членове на НАТО, за да предприема подобни ходове на основание на принципа на солидарност. „Искам да напомня, че цяла редица страни-членки на НАТО, като Словакия и Турция, както и членката на ЕС – Австрия, отказаха да участват в този колективен атнируски демарш“, заяви Додон. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.27", "title": " И Молдова гони руски дипломати, президентът – бесен"}
{"url": "https://trud.bg/%d1%85%d1%80%d0%b8%d1%81%d1%82%d0%be-%d1%88%d0%be%d0%bf%d0%be%d0%b2-%d0%bb%d0%b8%d0%bb%d0%b8%d1%8f-%d0%bc%d0%b0%d1%80%d0%b0%d0%b2%d0%b8%d0%bb%d1%8f-%d0%b8-%d0%b8%d1%80%d0%b8%d0%bd%d0%b8-%d0%b6%d0%b0-2/", "text": "Пиесата „Всичко или нищо” отново гостува в Благоевград. Постановката ще бъде изиграна на 02 април от 19:00 ч. в зала „ Пейо Яворов”, съобщиха от общината. „Всичко или нищо“ е пиеса, вдъхновена от темата за приятелството и любовта. Интригуваща история, написана и режисирана от Лиза Шопова специално за Христо Шопов, Лилия Маравиля и Ирини Жамбонас. Актьори, свързани помежду си от близко приятелство и общ творчески път. Пиесата е изпълнена с изключително забавни, дори комични диалози, с драматични откровения, емоции и трогващи моменти. След успешното си партньорство във филмите „Love.net“ и „Маргарит и Маргарита“ актьорите се срещат отново, но на театралната сцена, за да представят един трогателен, истински и качествен спектакъл. Тяхната впечатляваща игра просълзява и усмихва зрителя, като го повлича в един интересен лабиринт от неочаквани срещи и събития. Костюмите и сценографията са дело на  Антония Попова, а Светлин Къслев работи по музикалното оформление на постановката. Продуцент е Лилия Грънчарова.", "date": "2018.03.27", "title": " Христо Шопов, Лилия Маравиля и Ирини Жамбонас отново излизат на благоевградска сцена с „Всичко или нищо”"}
{"url": "https://trud.bg/%d0%bf%d0%be%d0%bb%d0%be%d0%b2%d0%b8%d0%bd%d0%ba%d0%b0%d1%82%d0%b0-%d0%bd%d0%b0-%d1%89%d1%8a%d1%80%d0%ba%d0%b5%d0%bb-%d1%81%d0%bf%d0%b0%d1%81%d0%b5%d0%bd-%d1%83-%d0%bd%d0%b0%d1%81-%d0%b3%d0%be/", "text": "Един от спасените от студа щъркели в Силистренско си има половинка, която го чака в Германия, съобщи пред “Труд” д-р Руско Петров. Експертът е част от екипа помагал на бедстващите птици в района. Пернатият екземпляр, маркиран с пръстен в Германия и попаднал в поледицата около Дулово, беше освободен в понеделник заедно с още над 60 други прелетни. Щъркелът е на средна възраст. Излюпен е през 2011 г. и си е намерил партньор през 2014 г., казват специалистите. Те обаче не знаят пола на птицата, но обикновено мъжките са тези, които отлитат първи на юг. До колегите си в Германия те са изпратили клип как щъркелът е излетял от България. Надеждите са, че той отново ще се събере с половинката си. Обикновено двойките щъркели се разделят и мъжете летят отделно от жените, но се събират в общото им гнездо, казват орнитолози. Друга от намерените птици е в тежко състояние и на системи. Ще й трябват около две седмици възстановяване, уточняват спасителите. Междувременно РИОСВ – Русе призова всички птици от вида бял щъркел, на които беше оказана помощ от местните власти и населението в Русе, Разград и Силистра, да бъдат пуснати на свобода.", "date": "2018.03.27", "title": " Половинката на щъркел, спасен у нас, го чака в Германия\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-135/", "text": "Едно от най-смъртоносните трасета ще изчезне от картата. АПИ има готовност в края април да обяви обществената поръчка за лот 3.2 на автомагистрала “Струма”.     Променят вида на бандеролите. Ще се следи движението им от производителя до последния търговец.         Когато отидеш на море с някой, това се смята за възобновяване на отношенията – коментар на Димитър Гърдев.           Провежда се безкомпромисен антируски курс, за който са позволени всички средства – анализ на доц. д-р Йордан Величков.           Водещите политици в ЕС имат вина за новата терористична вълнa, казва проф. Юлий Георгиев, бивш шеф на Националната служба за сигурност в интервю за “Труд”.         Инженерните университети все повече се очертават като центрове както на фундаментални, така и на приложни науки – статия от дискусията на “Труд” “Висшето образование – проблеми и перспективи” на проф. Митко Георгиев, ректор на Химикотехнологичния и металургичен университет – София (ХТМУ).   Силует на генералния секретар на ЕК Мартин Зелмайер. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.27", "title": " Вижте акцентите в броя на вестник “Труд” в сряда, 28 март 2018"}
{"url": "https://trud.bg/%d1%81%d0%bb%d0%b0%d0%b3%d0%b0%d1%82-%d0%bd%d0%be%d0%b2-%d0%ba%d0%be%d0%b4-%d0%bd%d0%b0-%d0%ba%d1%83%d1%82%d0%b8%d0%b8%d1%82%d0%b5-%d1%81-%d1%86%d0%b8%d0%b3%d0%b0%d1%80%d0%b8/", "text": "Нови бандероли и допълнителен код ще се слагат върху кутиите с цигари. Причина за това са нови разпоредби на директива на ЕС, които влизат в сила от 20 май 2019 г. Върху всяка кутия с цигари производителите ще поставят уникален код, който да показва в коя фабрика и кога е направена, научи “Труд”. Търговците на цигари ще трябва да отбелязват в документацията си кутиите с кои номера купуват. Целта е за всяка кутия на пазара да може да се проследи през кои търговци е минала и къде е произведена. Тези правила ще важат за всички страни от ЕС. Така, ако в България се появят цигари, произведени за друг пазар, веднага ще може да се проследи през кои търговци на едро са минали и как са стигнали до магазина за продажба на дребно.  Целта на новата система за проследяване на движението на цигарите е намаляване на контрабандата в рамките на целия Европейски съюз. Заради новите разпоредби в директивата на ЕС, ще трябва да бъдат отпечатани и нови бандероли за цигарите, които се продават в България. И в момента на бандеролите има защитни елементи като холограма и защитни нишки. Бандеролите обаче ще трябва да отговарят на изискванията на ЕС за защита от фалшификация. Наред с това ще се промени и начинът на лепене на бандеролите. Те ще трябва да се поставят отстрани на кутиите с цигари, така че при отваряне на капака да се късат. Целта е да има по-голямо място върху задната страна на кутиите за стряскащите картинки, които предупреждават за вредата от тютюнопушене. Ще трябва да се промени външният вид на бандеролите и те да станат по-тесни. Затова предстои Министерството на финансите да обяви обществена поръчка за отпечатване на новите бандероли, така че от месец май 2019 г. да бъдат върху кутиите с цигари. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.27", "title": " Слагат нов код на кутиите с цигари\t\t\t"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0%d0%b3%d1%80%d0%b0%d0%b4%d0%b8-%d0%bf%d1%8a%d1%80%d0%b2%d0%b5%d0%bd%d1%86%d0%b8-%d0%bd%d0%b0-%d0%bd%d0%b0%d1%81%d0%b0/", "text": "С почетни плакети кметът на Варна Иван Портних отличи 14-те ученика, спечелили отличия на НАСА, и техния преподавател и вдъхновител  доц. д-р Веселка Радева, старши преподавател в Астрономическата обсерватория “Николай Коперник” и ВВМУ “Никола Вапцаров”. Младежите участваха с блестящи проекти, в които качиха Земята в Космоса. “Щастлив съм, че отново мога да споделя своето уважение към отличните постижения на ученици от Варна в състезания на НАСА!”, каза кметът.  Следващият етап на конкурсите ще бъде в Лос Анжелис, посочи доц.д-р Веселка Радева. За участието на младите хора са необходими 40 000 лв, като община Варна ще се включи с подкрепа", "date": "2018.03.27", "title": " Кметът награди първенци на НАСА\t\t\t"}
{"url": "https://trud.bg/%d1%81%d0%ba%d0%b0%d0%bd%d0%b4%d0%b0%d0%bb-%d0%bd%d0%b0-%d0%be%d0%b1%d1%89%d0%b8%d0%bd%d1%81%d0%ba%d0%b0%d1%82%d0%b0-%d1%81%d0%b5%d1%81%d0%b8%d1%8f-%d0%b2-%d0%b1%d1%83%d1%80%d0%b3%d0%b0%d1%81-%d0%b3/", "text": "Скандал се разрази на сесията на общинския съвет в Бургас във вторник. По време на обсъждане на точката за преместваемите обекти, бургазлия, влязъл да слуша решенията, скочи и се развика на местните депутати. “Да пукнеш дано!”, викаше мъжът, махайки към съветниците, изричайки и още клетви. Председателят Константин Луков разпореди веднага да бъде изведен и повече да не смущава работата в залата. Промяната, която се прие за преместваемите обекти бе, в комисията, определяща местоположението им, да има повече членове на местния парламент. “Не знаем защо това притеснява наемателите на преместваемите обекти. Може би защото ги държат от повече от 20 години и се страхуват от промяна”, коментира в кулоарите съветник, слисан от поведението на изгонения. Съветниците на Бургас приеха предложението Бащата на Бургас- благодетелят Александър Георгиев- Коджакафалията да има два паметника. Да бъде възстановен старият му монумент, както и да се даде зелена светлина за поставяне на новия до носещото неговото име иновативно училище. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.27", "title": " Скандал на общинската сесия в Бургас – гонят мъж, кълнящ съветниците"}
{"url": "https://trud.bg/55-%d0%be%d1%82-%d1%80%d0%be%d0%b4%d0%b8%d1%82%d0%b5%d0%bb%d0%b8%d1%82%d0%b5-%d0%b8%d1%81%d0%ba%d0%b0%d1%82-%d0%b2%d0%b8%d0%b4%d0%b5%d0%be%d0%bd%d0%b0%d0%b1%d0%bb%d1%8e%d0%b4%d0%b5%d0%bd%d0%b8%d0%b5/", "text": "55% от родителите на деца, посещаващи общинските ясли във Варна, искат в стаите да има видеонаблюдение. Това показа анкета на общинската дирекция “Здравеопазване” сред 735 майки и татковци. 25% от участниците са против поставяне на камери в яслите, 19% са посочили, че нямат мнение, а 1% не са отговорили на въпроса. Идентични данни бяха получени при сходна анкета, проведена през февруари сред 6471 родители на посещаващи детските градини варненчета. Тогава 59% се обявиха за въвеждането на видеонаблюдение в забавачките. И двете допитвания обаче установиха, че 94-95% от възрастните са доволни от взаимодействието си с учителите и възпитателите, а 84-85% смятат, че екипите проявават индивидуален подход и разбиране към нуждите на децата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.27", "title": " 55% от родителите искат видеонаблюдение в яслите"}
{"url": "https://trud.bg/%d0%bd%d0%b0%d1%88%d0%b8-%d1%81%d1%82%d1%83%d0%b4%d0%b5%d0%bd%d1%82%d0%b8-%d0%bf%d0%be%d0%bb%d1%83%d1%87%d0%b8%d0%bb%d0%b8-27-%d0%bc%d0%bb%d0%bd-%d0%bb%d0%b2-%d0%b5%d0%b2%d1%80%d0%be%d0%bf%d0%b5/", "text": "Общо 41 501 студенти получиха европейски стипендии за успех и за специални постижения от 2016 г. насам. На младежите бяха разпределени над 27 млн. лв., обяви днес заместник-министърът на образованието и науката д-р Петър Николов при отчитането на резултатите от проект „Студентски стипендии – фаза 1“. Средствата са осигурени по Оперативна програма „Наука и образование за интелигентен растеж“ 2014-2020, съфинансирана от Европейските структурни и инвестиционни фондове, съобщиха от МОН. За изминалите четири академични семестъра 31 102 студенти взеха стипендия за успех. Парите се изплащаха накуп за всичките пет месеца от семестъра. Месечната стойност на стипендията беше 150 лв. 4380 от класираните бяха с максимален успех (6,00), а само 144 – с минималния (4,00). Средният успех за получаване на стипендията беше отличен (5,45). Най-много стипендианти изучават „Компютърни системи и технологии“ – 1114, „Предучилищна и начална училищна педагогика“ – 988, „Архитектура“ – 837, „Ветеринарна медицина“ – 704, и „Начална училищна педагогика и чужд език“ – 695. Над 1500 младежи са запазили добрия си успех и за получили стипендия и за четирите изминали семестъра, а други 3024 – за три от тях. От 2016 г. досега са предоставени 24 095 стипендии за специални постижения на 9399 студенти. Размерът им е 300 лв., а всеки младеж може да получава до три такива наведнъж. Средният успех за всички семестри е отличен (5,59), като 7931 от стипендиантите са с максимален (6,00). За четирите семестъра от изпълнението на проекта 4053 младежи са получили по една стипендия, 1790 – по две, а с три са били 1662. Общо 33 възпитаници на висшите училища в страната са взели максималния брой от 12 стипендии. Специалностите с най-голям брой класирани студенти са „Медицина“ – 2092, „Право“ – 1597, „Финанси“ – 544, „Медицинска сестра“ – 453, и „Компютърни системи и технологии“ – 451. В рамките на проекта беше направено и проучване сред студентите и преподавателите в университетите за удовлетвореността и мотивацията за получаване на европейски средства. 84,9% от младежите, получили стипендия за успех, посочват, че средствата ги мотивират да постигат по-добри резултати при обучението си. 87,5% от студентите със стипендия за специални постижения също потвърждават, че са още по-амбицирани да се включват в научни проекти извън академичните занятия. Почти половината от преподавателите са на мнение, че европейските стипендии за специални постижения стимулират достатъчно младежите. 74,2% от анкетираните възпитаници на висшите училища са на мнение, че предоставянето на европейски стипендии в приоритетните специалности засилва интереса към тях. 2/3 от стипендиатите за успех и почти половината от тези със стипендии за специални постижения са изразходвали парите си за покриване на семестриални такси. Текущи разходи са покрили 41,7% от получилите стипендия за специални постижения и 33,4% от тези с отличен успех. Студентите често са ползвали средствата за учебници, помагала, както и за плащане на общежитията си. Ръководителят на проект „Студентски стипендии – фаза 1“ Пламен Славов заяви, че след края му студентите от приоритетните направления в университетите ще продължат да получават стипендии за успех, като парите ще бъдат осигурени от държавния бюджет. „Ще се обсъдят различни възможности за подпомагане на студентите със средствата, предвидени за втората фаза, които са общо 13 млн. лв.“, каза още той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.27", "title": " Наши студенти получили 27 млн. лв. европейски стипендии за успех"}
{"url": "https://trud.bg/%d0%ba%d0%bd%d0%b8%d0%b3%d0%b0-%d0%b7%d0%b0-%d1%81%d1%8a%d0%b1%d0%be%d0%bb%d0%b5%d0%b7%d0%bd%d0%be%d0%b2%d0%b0%d0%bd%d0%b8%d1%8f-%d1%89%d0%b5-%d0%b1%d1%8a%d0%b4%d0%b5-%d0%b8%d0%b7%d0%bb%d0%be%d0%b6/", "text": "Книга за съболезнования във връзка с трагичния инцидент в търговски център в Кемерово ще бъде изложена в руското посолство в София утре. На 25 март в руския град Кемерово се случи ужасяваща трагедия – безпрецедентен пожар в мол, в резултат на който по последни данни загинаха общо 64 души, сред тях 41 – деца. 28 март в Русия е обявен за общонационален ден на траур, съобщиха от дипломатическата мисия. Във връзка с това утре, на 28 март, от 10.00 до 12.00 и от 14.00 до 17.00 в Посолството на Руската Федерация в Република България (бул. „Драган Цанков“ №28) ще бъде изложена книга за съболезнования. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.27", "title": " Книга за съболезнования ще бъде изложена в руското посолство утре"}
{"url": "https://trud.bg/%d0%b0%d0%bb%d0%bf%d0%b8%d0%bd%d0%b8%d1%81%d1%82%d1%8a%d1%82-%d0%b0%d1%82%d0%b0%d0%bd%d0%b0%d1%81-%d1%81%d0%ba%d0%b0%d1%82%d0%be%d0%b2-%d0%bf%d1%83%d0%b1%d0%bb%d0%b8%d0%ba%d1%83%d0%b2%d0%b0-%d0%b4/", "text": "“Над 8000 метра. Манаслу” е новата книга на алпиниста Атанас Скатов. Още от корицата на изданието става ясно, че всъщност това е “Дневникът на един веган”, изкачил осмият по височина връх на планетата.  Сливенецът покорява осемхилядника в Хималаите през 2015 година и става вторият веган, който е покорил “Душата на планината” /8 163 метра/.  В знак на уважение към известния алпинист, общината в родния му град организира представяне на книгата, съобщиха от там. Освен “Душата на планината”, някои превеждат значението на названието “Манаслу” и като “Планина на духа”.  Скатов се изкачва на най-високото място в Хималаите само година, след като покори “покрива на света” Еверест” /8 848 метра/. Авторът посвещава поредицата си от книги, сред които е и най-новата, на хората, които със своите добри дела дават надежда на всеки да сбъдне мечтите си. На 11 март Скатов чества 40-годишния си юбилей. Известно е, че той е магистър по аграрни науки. Професионалният му път започва с научна дейност и докторат, защитен в Хумболтовия университет в Берлин. Известно време е работил като научен сътрудник  в Германия и в родната си. Бил е и университетски преподавател, има опит в частния бизнес. Преди няколко години е изоставил научната кариера и изцяло се е отдал на спортуването, катеренето и веганството. Новата му книга ще бъде представени на 29 март вечерта в общинската зала “Май”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.27", "title": " Алпинистът Атанас Скатов публикува дневника на един веган, покорил Манаслу"}
{"url": "https://trud.bg/%d0%be%d1%80%d0%b3%d0%b0%d0%bd%d0%b8%d0%b7%d0%b8%d1%80%d0%b0%d1%82-%d1%84%d0%be%d1%82%d0%be%d0%ba%d0%be%d0%bd%d0%ba%d1%83%d1%80%d1%81-%d0%bc%d0%b8%d0%bd%d0%b8-%d0%b1%d1%8a%d0%bb%d0%b3%d0%b0/", "text": "Парк „Търновград – духът на хилядолетна България“ във Велико Търново обявява Фотоконкурс „Мини България в кадър“. Съревнованието ще е за впечатляващи снимки, представящи парка през призмата човек-макет в големия-малък свят на миниатюрите. До участие, с максимум 5 снимки, се допускат фотографи, любители и професионалисти, без възрастови ограничения. Конкурсът ще продължи до 30 май.Надпреварата ще приключи с изложба, а жури ще отличи най-добрите фотоси. Ще бъдат присъдени предметни награди-фотоапарат, външен хард диск, microSD карта. Ще бъде отредена специална награда за любим кадър от онлайн гласуване във Фейсбук страницата на парка. Ще има и специален приз за най-млад фотограф, допуснат до участие в изложбата.", "date": "2018.03.27", "title": " Организират фотоконкурс „Мини България в кадър“"}
