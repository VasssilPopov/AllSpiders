{"url": "https://trud.bg/%d0%b6%d1%8a%d0%bb%d1%82-%d0%ba%d0%be%d0%b4-%d0%b7%d0%b0-%d1%81%d0%b8%d0%bb%d0%b5%d0%bd-%d0%b2%d1%8f%d1%82%d1%8a%d1%80-%d0%b2-%d1%86%d1%8f%d0%bb%d0%b0%d1%82%d0%b0-%d0%b8%d0%b7%d1%82%d0%be%d1%87%d0%bd/", "text": "Жълт предупредителен код за силен вятър е обявен в 16 области на страната за петък, показва справка в сайта на НИМХ. Според синоптиците вятърът ще се усили привечер, достигайки скорост от 14-19 м/сек и пориви около 24 м/сек. През нощта срещу събота ще остане ветровито. Предупреждението се отнася за зялата източна половина на страната – областите Плевен, Ловеч, Велико Търново, Габрово, Стара Загора, Хасково, Русе, Търговище, Сливен, Ямбол, Разград, Шумен, Бургас, Варна, Добрич и Силистра.", "date": "2019.02.21", "title": " Жълт код за силен вятър в цялата източна половина на страната утре"}
{"url": "https://trud.bg/100-%d0%bb%d0%b2-%d0%b3%d0%bb%d0%be%d0%b1%d0%b0-%d0%b3%d1%80%d0%be%d0%b7%d0%b8-%d0%bf%d1%80%d0%be%d0%b4%d0%b0%d0%b2%d0%b0%d1%87%d0%b8-%d0%bd%d0%b0-%d0%ba%d1%83%d0%ba%d1%83%d1%80%d1%8f%d0%ba/", "text": "РИОСВ-Шумен препоръча на общините да засилят контрола над продажбите на диворастящи защитени растения по улици и пазари. Сред застрашените видове са снежно кокиче, пролетна циклама, оливиеров минзухар, иглика, битински синчец, горска теменуга, кукуряк и божур, поясняват от инспекцията. Целта е да не се допусне търговия с тези растения, както и на луковици, коренища и туфи за засаждане. Инспекторите призовават общинските администрации да предприемат действия за недопускане на продажба, както и да извършат периодични проверки по пазарите през пролетните месеци, когато горите са пълни с цветята. Препоръката е да се засили контролът около пролетните и църковни празници. Очаква се и съдействие от страна на Североизточното държавно предприятие и Дирекцията на природен парк “Шуменско плато”.  Според Закона за биологичното разнообразие, ако бъде установено нарушение, физическите лица се наказват с глоба от 100 до 5000 лв. Още по-високи са санкциите за юридическите и едноличните търговци – от 500 до 10 000 лв.", "date": "2019.02.21", "title": " 100 лв. глоба грози продавачи на кукуряк"}
{"url": "https://trud.bg/%d1%83%d1%87%d0%b5%d0%bd%d0%b8%d1%87%d0%ba%d0%b0-%d0%ba%d1%80%d0%b8%d1%82%d0%b8%d0%ba%d1%83%d0%b2%d0%b0-%d0%bb%d0%b8%d0%b4%d0%b5%d1%80%d0%b8%d1%82%d0%b5-%d0%bd%d0%b0-%d0%b5%d1%81-%d0%b7%d0%b0%d1%80/", "text": "Представители на ученическите протести за опазване на климата поставиха днес амбициозни цели на ЕС. На конференция в Брюксел 16-годишната шведка Грета Тунберг настоя за редуциране на емисиите въглероден диоксид с най-малко 80 процента до 2030 г. „Вие ще бъдете запомнени като най-големият провал, който познава човешката история и като най-големите злодеи, които не са се вслушали в тревогите ни и не са направили нищо“. Така се обърна Грета Тунберг към европейските лидери, сред тях и към председателя на Европейската комисия Жан-Клод Юнкер, съобщи  . „Започнахме да почистваме мръсотията ви и няма да спрем, докато не свършим“, категорична е Грета Тунберг, която започна своя протест през миналото лято. Всеки петък Грета не ходи на училище, а демонстрира пред парламента в Стокхолм. Нейният пример вече има последователи в много страни в целия свят: „През последните години често съжалявах, че младите хора не се ангажират с важни политически теми. Затова приветствам техните действия от последните седмици“, отговори Жан-Клод Юнкер на предупрежденията на учениците, и заяви, че Европейският съюз трябва да инвестира милиарди евро в борбата с изменението на климата.  ", "date": "2019.02.21", "title": " Ученичка критикува лидерите на ЕС заради замърсяването на въздуха"}
{"url": "https://trud.bg/%d1%85%d0%b0%d1%81%d0%b0%d0%bd-%d0%b0%d0%b4%d0%b5%d0%bc%d0%be%d0%b2-%d0%b2%d1%81%d0%b8%d1%87%d0%ba%d0%b8-%d0%bb%d0%b5%d0%ba%d0%b0%d1%80%d0%b8-%d0%be%d1%82-%d1%82%d0%b5%d0%bb%d0%ba-%d0%bd%d0%b5-%d0%b1/", "text": "Всички лекари от ТЕЛК не бива да се слагат под общ знаменател, а да се потърсят законодателните пропуски в системата и да се отстранят. За това призова председателят на социалната комисия в Народното събрание Хасан Адемов по  . „Изключително е важно да не слагаме под общ знаменател всичките на 350 лекари, работещи в 74-те ТЕЛК.  Според него проблемът е основно в районите с висока безработица и с възрастно население, където посредници се възползват от пропуските в системата“, каза Адемов. Адемов смята, че електронното здравно досие ще реши голяма част от проблемите, тъй като ще осигури проследяемостта на заболяванията на пациентите и лекарите ще могат да преценят дали епикризите отговарят на действителния им здравен статус. „Здравното министерство очаква от септември до края на годината да започне изграждането на системата за електронно здравеопазване, като обществените поръчки вече са обявени“, напомни той. Депутатът коментира и протеста на аптеките срещу новите правила за борба срещу фалшивите лекарства. Според него между 700-800 собственици на аптеки протестират срещу закупуването на софтуер, който да ги свърже с НЗОК и скенер-четец, чиято цена е между 100 и 200 лв. Той каза, че държавата няма възможност да помогне закупуването им, тъй като ще наруши правилата за държавната помощ. „Фармацевтичният съюз няма основание за безпокойство“, посочи Хасан Адемов. Същевременно Адемов посочи, че новите правила ще изключат възможността на пациенти да се предлагат фалшиви лекарства.", "date": "2019.02.21", "title": " Хасан Адемов: Всички лекари от ТЕЛК не бива да се слагат под общ знаменател"}
{"url": "https://trud.bg/%d0%bc%d0%b0%d0%ba%d0%b5%d0%b4%d0%be%d0%bd%d1%81%d0%ba%d0%b8-%d0%b2%d0%be%d0%b5%d0%bd%d0%bd%d0%b8-%d1%89%d0%b5-%d0%bf%d0%be%d1%87%d0%b8%d0%b2%d0%b0%d1%82-%d0%b2-%d1%81%d1%82%d0%b0%d0%bd%d1%86%d0%b8/", "text": "Протокол за двустранно сътрудничество в сферата на военно-почивното дело между министерствата на отбраната на България и Македония бе подписан днес. Това стана след среща на заместник-министъра на отбраната Анатолий Величков с държавния секретар в Министерството на отбраната на Северна Македония Драган Николич, съобщиха от МО. Подписаният документ предполага използване на базите на Министерството на отбраната от военнослужещи и цивилни служители на Министерството на отбраната на Република Северна Македония и съответна възможност за почивка на български военнослужещи в Македония, посочват от ведомството. По време на срещата бяха обсъдени въпроси, свързани с военно-техническото сътрудничество, с взаимодействието за извършване на стратегически преглед на отбраната в Северна Македония. Отбелязано бе и доброто сътрудничество между видовете въоръжени сили на двете страни. Коментирана бе и възможността за създаване на двустранна комисия за обследване на военните паметници и гробища на територията на Република Северна Македония. От страна на българското Министерство на отбраната бе заявена и готовност за обучение на военни лекари от Северна Македония в рамките на курс във Военномедицинска академия. На срещата днес присъстваха още Н. Пр. Марян Гьорчев, извънреден и пълномощен посланик на Република Северна Македония, началникът на политическия кабинет на министъра на отбраната на Република България Илия Налбантов, както и представители на Изпълнителна агенция „Военни клубове и военно-почивно дело“.", "date": "2019.02.21", "title": " Македонски военни ще почиват в станциите на МО, наши – при съседите"}
{"url": "https://trud.bg/%d1%88%d0%be%d0%ba%d0%be%d0%bb%d0%b0%d0%b4-%d0%b7%d0%b0-%d0%be%d1%82%d1%81%d0%bb%d0%b0%d0%b1%d0%b2%d0%b0%d0%bd%d0%b5-%d1%85%d0%b8%d1%82-%d0%bd%d0%b0-%d0%b8%d0%b7%d0%bb%d0%be%d0%b6%d0%b5%d0%bd%d0%b8/", "text": "Бира от кактуси и сладко от люти чушки сред атракциите на Пловдивския панаир  Предлагат ракия от пъпеш и бъз Синьо вино, което е мощен антиоксидант и забавя стареенето, и шоколад, от който се отслабва, са сред атракциите на изложенията “Агра”, “Винария”, “Фудтех” и “Вкусовете на Италия”, които се провеждат в Пловдивския панаир. И виното, и шоколадът, за които “Труд” пръв писа, са разработка на Института по криобиология и хранителни технологии. С консумация на нискокалоричния шоколад чувствително е отслабнал шефът на Селскостопанската академия Васил Николов, както сам се похвали. Шоколадът не съдържа никаква захар, подсладен е с гликозиди от кактус, които убиват апетита. В него няма и мляко за сметка на колагеновите пептиди от говежди костен бульон, добавени са и лиофилизирани плодове. Следващия месец Институтът по криобиология започва производството на шоколада, като се очаква цената му за 100 грама да бъде около 17 лв. “Това обаче е доза за 3 дни, ако човек изяде повече от 20-40 грама на ден, ще му стане тежко”, заяви Николай Солаков. “Синьото вино пък е произведено от стандартни винифицирани сортове – траминер, мускат, шардоне и совиньон блан, и е обогатено с екстракт от водораслото спирулина, извлечен по начин, при който се отделя само синият пигмент. То е антиоксидант, който се бори с трите основни групи свободни радикали”, обясни за “Труд” авторът на разработката Николай Солаков. На вкус не се различава особено от традиционните бели вина, но яркосиният цвят е малко шокиращ в началото. В института вече има запитвания от родни винарски изби, които искат да произвеждат виното “Спирулина”. В бъдеще криобиолозите планират да произведат концентрат от полезното вино, от което да е извлечен алкохолът. При това положение “Спирулина” ще може да се ползва при лечение на онкологични заболявания. Сред нетипичните експонати на изложенията са бира от кактус и песто от листата на същото растение. Те се произвеждат от братята сицилианци Спитале, които предлагат също фреш и конфитюр от кактуси на “Вкусовете на Италия”. На щандовете може да се опита и сладко от люти чушки. Прави го българско семейство, което има ферма за люти чушки край Варна, където отглежда 300 вида от това растение. Подходящо е да се сервира със сирена, кашкавали и морски дарове. На “Винария” човек може да опита и ракия от тиква, пъпеш, бъз и арония. Към тях има интерес, въпреки цената от 18,99 лв. за бутилка от половин литър, казват търговците. Над 650 фирми от 30 държави показват своите постижения в панаира. Изложбите ще продължат до 24 февруари.   Пием основно българско вино Пием основно българско вино, защото от при вътрешно потребление от 118 млн. литра за 2018 г. едва 5,23 млн. литра са внос. Данните изнесе директорът на Изпълнителната агенция по лозата и виното Красимир Коев. За сравнение във Франция, призната за страна винопроизводител №1, местното производство е 48% от годишната консумация в страната. Изминалата година не беше добра за гроздовата реколта и преработеното във вино грозде е 153 хил. тона. През 2017 г. за преработка са отишли 171 384 тона. Износът на българско вино бележи ръст за седма поредна година, макар и с процент и половина-два, отчете още Красимир Коев.", "date": "2019.02.21", "title": " Шоколад за отслабване хит на изложение\t\t\t"}
{"url": "https://trud.bg/%d0%b7%d0%b2%d0%b5%d0%b7%d0%b4%d0%b0-%d0%bd%d0%b0-discovery-%d0%b3%d0%b0%d0%b7%d0%b8-%d0%b7%d0%b0%d0%ba%d0%be%d0%bd%d0%b0-%d0%b2-%d1%80%d0%b8%d0%bb%d0%b0-%d0%be%d0%b1%d0%b7%d0%be%d1%80/", "text": "Българските екозакони е нарушил Беър Грилс, като е преплувал Каракашевото езеро в Национален парк „Рила“. Това е станало по време на снимки за неговото предаване „В дивата пустош“. Поредицата се излъчва по NBC и Discovery channel, като епизодът е показан и у нас в края на 2018 г. От Министерството на околната среда и водите (МОСВ) съобщават, че с действията си британецът и другият водещ – Дерек Хъф, не са спазили нормативните разпоредби в защитена територия, каквато е НП „Рила“. Оттам добавят, че Дирекцията на Парка (ДНП) вече е съставила акт за административно нарушение на българската страна в продукцията – ще бъде наложена глоба, чийто размер е от 1000 до 10000 лева. По нареждане на ресорния министър Нено Димов има и проверка защо служителите на ДНП не са предотвратили случката. Снимките са правени на 25 и 26 юни 2017 г., като за тях е било издадено разрешение от директора на НП „Рила“ Красимир Андонов. Кино екипът бил инструктиран да спазва всички режими и ограничения в защитената територия, твърдят от управата. Въпреки това в епизода се вижда как Беър Грилс и Дерек Хъф се спускат по склон в района на езерата в подножието на връх Мусала. Преди да преплуват Каракашевото езеро, те палят огън и ядат жаба. След това влизат във водата и с плуване стигат до другия бряг, където ги взима хеликоптер (след 31 минута на видеото). „Рилските езера са изключително чувствителна екологична система. Дори и навлизането за кратък период от време във водния басейн би могло да окаже вредно въздействие“, обясниха пред „Труд“ от ДНП „Рила“. И уточниха, че трима служители на Парка са придружавали снимачния екип в светлата част на деня (от 8:00 до 18:30 ч), като те не са видели нарушенията. От пиар компанията, която се грижи за имиджа на Discovery у нас, също разпространиха съобщение. „При заснемането на епизода екипът на предаването е придружаван от служители на НП „Рила“ и всяко заснето действие е съгласувано със съответните отговорни лица. В допълнение, за реализацията на продукцията са издадени всички необходими документи и специални разрешителни от страна на Националния парк, а цялостното заснемане е проведено под наблюдението на определените отговорни служители. Длъжни сме да уточним, че самата поредица не е продукция на Discovery Communications, а е външна такава“, пише в позицията.  ", "date": "2019.02.21", "title": " Звезда на Discovery гази закона в Рила (обзор)\t\t\t"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d0%ba%d0%b0%d1%82%d0%b0-%d0%bd%d0%b0-%d1%81%d1%8a%d1%80%d0%b1%d0%b8%d1%8f-%d1%81%d0%b5-%d1%81%d0%b4%d0%be%d0%b1%d0%b8-%d1%81%d1%8a%d1%81-%d1%81%d0%b8%d0%bd/", "text": "Премиерката на Сърбия Ана Бърнабич и партньорката й Милица Джурджич вече имат дете, съобщиха от Министерски съвет в Белград пред АФП. Джурджич, която е докторка, родила вчера в сръбската столица момче, заченато с изкуствено оплождане. И тя, и бебето са в добро здраве. Малкият бил кръстен Игор. Бърнабич оглави сръбското правителство през 2017 г. и стана първата жена и първата личност с открита  хомосексуалност, заела този пост в страната. В Сърбия, която не се слави с особена толерантност, гей браковете не са разреши, такива двойки нямат право и да осиновяват деца.", "date": "2019.02.21", "title": " Премиерката на Сърбия се сдоби със син\t\t\t"}
{"url": "https://trud.bg/%d0%b3%d0%b5%d1%80%d0%bc%d0%b0%d0%bd%d1%81%d0%ba%d0%b0%d1%82%d0%b0-%d0%b8%d0%ba%d0%be%d0%bd%d0%be%d0%bc%d0%b8%d0%ba%d0%b0-%d1%81%d0%b5-%d0%bd%d1%83%d0%b6%d0%b4%d0%b0%d0%b5-%d0%be%d1%82-%d0%be%d0%ba/", "text": "В Германия е налице сериозно застаряване на населението, което означава, че все по-малко млади работници вливат пари в социалната система на страната. За да се пребори недостигът на работна ръка в дългосрочен план, около 260 хил. души ще трябва да мигрират там всяка година, заключва проучване на трима специалисти от Германския изследователски институт към Федералната агенция по заетостта и университета в Кобург, съобщава  . Прогнозите за най-силната икономика в Европа показват, че в бъдеще само малка част от мигрантите в нея ще бъдат граждани на страни от Европейския съюз (ЕС). В дългосрочен план около 146 хил. имигранти, дошли извън рамките на блока, ще бъдат интегрирани в германския пазар на труда всяка година. Демографските промени в страната все повече се усещат, като годишно около 300 хил. души напускат пазара на труда, което надвишава броя на новопостъпилите лица на същия този пазар. Германия възнамерява да приеме закон за миграцията, който да определя правилата за приобщаване на мигрантите към социалната система на страната.  ", "date": "2019.02.21", "title": " Германската икономика се нуждае от около 260 хил. чужденци"}
{"url": "https://trud.bg/%d0%bf%d0%be%d0%b3%d1%80%d0%b5%d0%b1%d0%b2%d0%b0%d1%82-%d1%88%d0%b0%d0%b1%d0%b0%d0%bd-%d1%88%d0%b0%d1%83%d0%bb%d0%b8%d1%87-%d1%83%d1%82%d1%80%d0%b5-%d0%b2-%d0%b1%d0%b5%d0%bb%d0%b3%d1%80%d0%b0%d0%b4/", "text": "В Алеята на заслужилите граждани на Новото гробище в Белград утре в 15 часа ще бъде погребан Кралят на сръбската фолк музика Шабан Шаулич, съобщи  . Преди това от 11 часа в Общинския съвет на Белград ще се състои поклонение. Шабан Шаулич  на 68-годишна възраст на 17 февруари в Германия в катастрофа, в която загина и дългогодишният му приятел, 43-годишният музикант Мирсад Керич, който шофираше колата. Катастрофата стана, когато автомобил мазда, управляван от пиян шофьор без книжка, се заби с висока скорост отзад в автомобила марка сеат, в който пътуваше певецът, при което и двама автомобила загубиха контрол и удариха в банкета. В родния му град Шабац бяха разлепени плакати с призив към всички, които желаят, да подпишат инициатива за промяна на името на родната му улица в улица „Шабан Шаулич“.", "date": "2019.02.21", "title": " Погребват Шабан Шаулич утре в Белград"}
{"url": "https://trud.bg/%d0%be%d1%81%d0%b5%d0%bc-%d1%81%d1%8a%d0%b4%d0%b8%d0%b8-%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b8-%d0%b2-%d0%bb%d0%b8%d1%82%d0%b2%d0%b0/", "text": "Властите в Литва проведоха мащабна антикорупционна операция, в рамките на която бяха задържани 26-ма души, сред които осем съдии и петима адвокати, предаде Ройтерс. Според главния прокурор на страната Едвинас Пасилис незабавно ще започне разследване на всички присъди, издавани от арестуваните съдии, които са били замесени в система за търговия с влияние. Властите разполагат с доказателства за подкупи в размер между 1000 и 100 000 евро, които са били давани на магистратите, за да вземат решения по криминални, административни и граждански дела. През 2017 г. Литва бе наредена на пето място сред най-корумпираните страни в ЕС.", "date": "2019.02.21", "title": " Осем съдии задържани в Литва"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d0%bf%d1%80%d0%be%d0%b8%d0%b7%d0%b2%d0%be%d0%b4%d0%b8%d1%82%d0%b5%d0%bb-%d0%b2%d0%b4%d0%b8%d0%b3%d0%b0-%d0%b7%d0%b0%d0%b2%d0%be%d0%b4-%d0%b7/", "text": "Високотехнологичен завод за производство на акумулаторни батерии във Враца планира да изгради български производител. Инвестиционното намерение от акционерното дружество е изпратено до кмета Калин Каменов на 19 февруари, съобщават от общината. Изпълнителният директор на компанията възнамерява да инвестира във Враца близо 42 милиона лева, като в производството първоначално ще бъдат ангажирани 150 служители. Обемът произведени биполярни акумулаторни батерии за една година ще е един милион, като постепенно тази бройка ще бъде увеличавана. Високотехнологичният завод ще бъде изграден върху три терена, които са собственост на акционерното дружество. Дейностите по реализиране на инвестиционното намерение ще се осъществят на два етапа. Това е третият сериозен и реално изпълним инвеститорски интерес към Враца, посочват от общината. В началото на годината друга компания подписа договор с Община Враца за закупуването на терен, върху който ще изгради завод. Инвестицията е близо 22 милиона лева. Голем производител на каучукови съединения и пластмасови тръби в автомобилната индустрия  също ще разшири своето производство във Враца.", "date": "2019.02.21", "title": " Български производител вдига завод за над 40 милиона лева във Враца"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-348/", "text": "Джендър диверсия в българското училище Платформата за дигитализация е достигнала до 900 школа у нас.         София има нужда от два пъти повече нови жилища Причината е миграцията на населението. Нарастването на заплатите прави покупката на дом по-лесна.         Верните съюзници на Асеневци – куманите Апогеят е в битката при Одрин през 1205 г., когато на страната на цар Калоян идват 14 000 кумански конници. Създаването на княжеството Влахия е свързано с рода Басараба – „Мистериите на българските земи“ с проф. Пламен Павлов.             Предвиждам нова финансова криза, ако Меркел си отиде Уви, българският избирател е много небрежен по време на избори, казва княз Никита Лобанов-Ростовски в интервю за „Труд“.         Нови ратификации, стари грешки… Какво пречеше на депутатите от БСП да влязат в залата, да натиснат копчето с „Да“ и пак да си излязат – коментар на Костадин Филипов.       Сорос срещу Орбан: войната се развихря Атаката на Брюксел е насочена и срещу европейските „размирници“ – анализ на д-р Радко Ханджиев.               Точният мерник Силует на европейския шампион по биатлон Красимир Анев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.21", "title": " Вижте акцентите в броя на вестник „Труд“ в петък, 22 февруари 2019"}
{"url": "https://trud.bg/%d0%bd%d0%be%d0%b2%d0%b0%d1%82%d0%b0-%d1%81%d0%b5%d1%80%d0%b8%d1%8f-samsung-galaxy-s10-%d0%b2%d0%b5%d1%87%d0%b5-%d1%81%d0%b5-%d0%bf%d1%80%d0%b5%d0%b4%d0%bb%d0%b0%d0%b3%d0%b0-%d0%be%d1%82-a1/", "text": "Първите 1 000, закупили Galaxy S10 или S10+ ще имат възможност да получат безплатно новите безжични слушалки Samsung Buds  стартира предварителни поръчки на новата серия смартфони Samsung Galaxy S10. Първите 1 000, които закупят и активират Samsung Galaxy S10 или S10+ до 15 март и се регистрират в приложението Samsung Members в периода 01.04-08.04, ще получат безплатно новите слушалки Galaxy Buds. Новият Samsung   може да се закупи за 1 299,99 лева в брой или за 59,99 лева на месец с абонаментен план A1 ONE Unlimited 5XL. Със същия план цената на   е 1079,99 лева в брой или 49,99 лева на месец, а   е достъпен за 879,99 лева в брой или 39,99 лева на изплащане. Новата серия на Samsung залага на новия Infinity-О дисплей, извит по двата ръба с малък отвор за предните камери в горния десен ъгъл. Galaxy S10 разполага с 6,1-инчов QHD+ sAMOLED дисплей с резолюция 3040х1440 пиксела. Този при Galaxy S10+ е 6,4-инчов QHD+ sAMOLED, с резолюция 3040х1440, а S10e има 5,8-инчов FHD+ sAMOLED дисплей с резолюция 2280х1080. И трите са оборудвани с Gorilla Glass стъкло от последно поколение за по-голяма здравина. S10 и S10+ разполагат и с Ultrasonic сензор за пръстови отпечатъци, който е вграден в дисплея на устройството. При S10e има стандартен сензор, който е разположен на старт бутона отстрани на корпуса. Камерите на новата Galaxy S10 серия разполагат с изкуствен интелект и редица функции, които позволяват заснемане на висококачествени изображения дори при по-слаба осветеност. Основната камера при S10 и S10+ е тройна в конфигурация 12МР Dual Pixel+12МР Wide+16МР Ultra Wide. При S10e основната камера е двойна в конфигурация 12МР Dual Pixel +16МР Ultra Wide. Galaxy S10+ се предлага с двойна UHD селфи камера в конфигурация 10МР+8МР, а S10 и S10е идват с 10МР UHD сензор. И при трите нови модела процесорът е Exynos 9820 на Samsung. Те идват във версии с 6GB за S10e, 8GB за S10 и S10+ и 12GB RAM за ексклузивната керамична версия на S10+. Вградената памет ще е съответно 128GB за S10e, 128GB за S10 и 128GB, и 1TB за S10+. Телефоните имат още USB-C, IP68 рейтинг на корпусите, поддържат безжично зареждане, като могат да зареждат и други устройства, благодарение на новата функция PowerShare.", "date": "2019.02.21", "title": " Новата серия Samsung Galaxy S10 вече се предлага от A1"}
{"url": "https://trud.bg/%d0%bc%d0%b0%d0%b4%d1%83%d1%80%d0%be-%d0%b7%d0%b0%d1%82%d0%b2%d0%be%d1%80%d0%b8-%d0%b3%d1%80%d0%b0%d0%bd%d0%b8%d1%86%d0%b0%d1%82%d0%b0-%d1%81-%d0%b1%d1%80%d0%b0%d0%b7%d0%b8%d0%bb%d0%b8%d1%8f-%d0%b7/", "text": "Президентът на Венецуела Николас Мадуро затваря границата на страната с Бразилия „до второ нареждане“ в навечерието на пристигането на американската хуманитарна помощ на 23 февруари, съобщи AFP. По думите на държавния глава след среща с военното командване на Венецуела, границата с Бразилия ще бъде „изцяло и абсолютно“ затворена в 20:00 местно време (02:00 българско) „до второ нареждане“.", "date": "2019.02.21", "title": " Мадуро затвори границата с Бразилия, за да спре хуманитарна помощ"}
{"url": "https://trud.bg/%d0%b4%d0%b6%d0%b5%d0%bd%d0%b4%d1%8a%d1%80-%d0%b4%d0%b8%d0%b2%d0%b5%d1%80%d1%81%d0%b8%d1%8f-%d0%b2-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%be%d1%82%d0%be-%d1%83%d1%87%d0%b8%d0%bb%d0%b8/", "text": "Джендъризмът влиза в българските училищата чрез анкета на Европейската комисия, която пробутва въпрос за третия пол на деветгодишни деца. Тя е част платформата за дигитализация в образованието, наречена SELFIE, и е достигнала до 900 наши училища, с подкрепата на Министерството на образованието и науката (МОН). В 28 страни членки на ЕС, сред които и България, анкетата съдържа въпрос за пола, като възможните отговори са четири. Освен “момче” и “момиче”, има опции “друго” и “предпочитам да не казвам”. Проверка в системата показва, че достъпът до нея е ограничен. В нея могат да влязат учители, директори или служители в училищата, но не и обикновени потребители, които искат да се запознаят с въпросите и възможните отговори към тях. “Министерството на образованието и науката не е участвало в разработването и одобряването на въпросите в анкетата. Целта й не е определянето на половата принадлежност. По информацията, с която разполагаме – причината да има такъв вариант за отговор е, че някои държави са го възприели, включително и нормативно. Инструментът SELFIE съдържа въпроси, които са еднакви за всички страни, разработен е от Европейската комисия. Министерството на образованието и науката е разпространило анкетата, в която са участвали над 900 училища. Този въпрос не можеше да бъде махнат от анкетата, която не е преведена в България”, посочиха в позиция за “Труд” от МОН. Очаква се утре министър Красимир Вълчев да изпрати писмо, в което да поиска от Европейската комисия да премахне опцията “друго” от възможните отговори на въпроса. “Аз винаги съм казвал, че не подкрепям проповядването на джендър идеологията в училище (…) Инструментът SELFIE съдържа еднакви елементи за всички страни в ЕС, разработен е от ЕК. Ние сме разпространили инструмента, над 900 училища са участвали в тази самооценка в ерата на дигиталността. Тя е много важна за политиките, които провеждаме в системата, за самите училища. Първоначалната информация, която имаме е, че причината да има и такъв отговор е, че някои страни са възприели допълнителни нормативни решения. Има такава възможност”, обясни министър Вълчев.  Оказва се, че сигналът за странния въпрос, който фигурира в системата, е бил един-единствен. До този момент никой не му е обърнал внимание, въпреки че във всички РУО има обучени експерти, които могат да окажат подкрепа на всяко училище, желаещо да се включи в системата. Според психолози и педагогически съветници наличието на въпроса е крайно неподходящо за деца в трети клас. “Всичко зависи от сексуалната зрялост и развитието на детето. Преди да е съзряло, това са насочващи и подвеждащи въпроси. Така само може да се внесе смут и несигурност в идентичността му”, обясни пред “Труд” психологът Ани Владимирова. SELFIE беше представен пилотно у нас в края на ноември миналата година, а първите резултати от него се очакват през март. Според описанието му, чрез него учители и ученици от цялата страна могат да направят оценка на дигиталната среда в училищата и на придобитите в клас дигитални. Всички отговори са анонимни, а попълването отнема между 20 и 30 минути, се посочва на сайта на платформата.   Изявление на Европейската комисия: SELFIE е анонимен инструмент Както виждате, уважаеми читатели, Eвропейската комисия твърди, че анкетата є е доброволна и анонимна.  Никой не задължава училища, учители, чиновници от просветно министерство, депутати да подлагат българските деца на еднополово или всякакво полово мислене. “Труд” ще посвети своите страници на окончателното изхвърляне на джендър инструментариума от живота на българското общество. През последните няколко дни в българското публично пространство се разпространи твърдението, че Европейската комисия се опитва да “наложи” понятието “трети пол” в българските училища. Беше написано, че предлагайки инструмента SELFIE на училищата в България, Комисията “проповядва джендър идеология”. Всички тези твърдения са неверни. Ето защо Комисията би желала да изясни следното: Само държавите членки на ЕС са компетентни да решават въпроси, свързани с каквато и да било терминология за определяне на пола съгласно техните конституции. SELFIE е доброволен и анонимен инструмент в подкрепа на училищата при употребата на цифрови технологии за преподавана и обучение. Всички заинтересовани училища могат да се регистрират на платформата и да направят самооценката, и резултатите от SELFIE остават само за съответното училище и не се споделят другаде. SELFIE беше разработен в тясно сътрудничество с експерти по образованието и над 5000 училищни ръководители, учители и ученици. Първата версия на инструмента беше тествана в 650 училища в 14 държави.   Писателят Димитър Томов: Дълбоко безнравствено питане на ЕК Има българска поговорка, която казва: Ти го гониш през вратата, то ти влиза през комина. Изключително е неприемливо да се поставя такава дилема сред учениците и подрастващите въобще – да се определят като нещо друго в съзнанието си освен като мъжки и женски пол. Дълбоко безнравствено е и че се дава от Еврокомисията, което показва чудовищното нахалство на нейните членове. Всичко това е далече и от традиционните европейски ценности, а дали са древни или християнски е без значение. Как може в тази крехка възраст да зареждат децата със съмнение, че може да има и друг вид пол?   Председателят на СБП Боян Ангелов: Недопустимо е да се тероризира съзнанието на децата Недопустимо е да се тероризира съзнанието на децата с тази анкета. В нашата декларация тогава се казваше: „Съществуват достатъчно правни основания в европейското и национално законодателство, които защитават правата на гражданите и равенството между половете. Всяко волунтаристично тълкуване води до объркване, дори до дискриминация. Българският народ повече от хилядолетие е съхранил изконните християнски ценности, които са ни опазили от разнопосочни асимилаторски инвазии. Мъдростта на народната памет е по-силна от всякакви експерименти с човешкия морал. Понятието „трети пол” е дискриминация и към мъжкото, и към женското начало.   Историкът акад. Георги Марков: В разрез с традициите и църквата ни Имам абсолютно отрицателно отношение към европейската политика за т.нар. джендърство. Всичко, което правят, е свързано и с тази Истанбулска конвенция, която ние категорично заявихме, че не приемаме. От министерството на образованието ни казват, че тази платформа на Еврокомисията била задължителна. Как така ще се съгласяват, като това е в разрез с църквата и с традициите ни! Та всеки един от някоя фондацийка или НПО може да даде на някое детенце 10-20 лева и да му каже да посочи някой друг пол, това е толкова лесно да стане. Тази анкета, представена по този начин, е абсолютно неприемлива за нашите деца.   Началният учител Здравка Господинова: Въпроси за пола объркват децата Подобна анкета не е получавана за попълване в СУ “П.Волов” в Шумен, каза преподавателката Здравка Господинова, главен учител, преподава на втори клас. Според нея обаче, въпрос за пола с подобни отговори би объркал учениците.  “Дори и 9-10-годишни деца са малки още за такъв въпрос. Ще се породи объркване”, казва педагогът. Най-малкото, което би се получило е, че децата веднага ще започнат да питат и да искат обяснение от учителя, който пуска анкетата: “Госпожо, какво е това?” “Тогава какво ще им обясниш?”, пита риторично учителката.   Емил Радев, евродепутат от ГЕРБ/ЕНП: Това е чиста провокация Най-вероятно анкетата е пригодена за някои от държавите, позволяващи в законодателството си такъв тип определяне на децата. Недопустимо е да се използват във всички държави членки на ЕС проучвания с подобен елемент. Няма европейско законодателство в тази посока. За мен въпросната анкета е чиста провокация към страните от Централна и Източна Европа. Интересно е дали формулярът наистина е на Европейската комисия, или някоя неправителствена организация по своя инициатива е използвала такъв формуляр.   Кристиан Вигенин (БСП), председател на комисията по европейски въпроси в НС: Чиновниците да мислят с главите си Въпросът, който е поставен в анкетата на МОН, не е от съществено значение за съдържанието и резултатите от тази анкета. От отговорите на този въпрос не следва нищо съществено. Дори и текстовете да са написани от ЕК, от МОН е можело да редуцират единия възможен отговор. Тези формуляри би трябвало да се съобразяват с нашето законодателство и с нашите условия. Нищо не налага да се правят буквални преводи от Брюксел. Оправданията с ЕК са несъстоятелни, а чиновниците, които разпространяват тези формуляри, би трябвало да мислят повече с главата си.   Писателят акад. Антон Дончев: Не пипайте крилата на пеперудите! Една от най-големите опасности е да се разруши детският свят – това е един полуреален, деликатен, богат свят.  Децата са най-изящните пеперуди. Те летят от цвят на цвят и ако ги докоснете, върху пръстите ви ще остане само мръсотия, а пеперудите ще отлетят с грозните си, ципести крила. Джендър идеологията, третият пол ще посегне на приказното. И ние сме били деца. В детските приказки много ясно е посочено мястото на мъжа и жената. Защо създаваме изкуствени проблеми? Не пипайте крилата на пеперудите! АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2019.02.21", "title": " Джендър диверсия в българското училище\t\t\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80%d1%8a%d1%82-%d0%bd%d0%b0-%d1%82%d1%83%d1%80%d0%b8%d0%b7%d0%bc%d0%b0-%d0%bd%d0%b0%d0%b3%d1%80%d0%b0%d0%b6%d0%b4%d0%b0%d0%b2%d0%b0-%d0%bf%d0%be%d0%b1/", "text": "Министърът на туризма Николина Ангелкова ще награди победителите в конкурса за детска рисунка на тема „Моята ЕДЕН дестинация в България“. Награди ще получат деветимата участници, класирани на първите места в онлайн вота и избора на експертно жури, включващо представители на ЕДЕН дестинациите в България, съобщиха от Министерство на туризма. Министърът ще открие и изложба от 60 пана с детските творби. Ще бъдат изложени рисунките, получили най-много харесвания във Фейсбук страницата на министерството в периода на провеждане на конкурса. Отличията ще бъдат връчени на 22 февруари 2019 г. от 13:00 ч. в Античен културно-комуникативен комплекс „Сердика“ в София.", "date": "2019.02.21", "title": " Министърът на туризма награждава победителите от конкурса за детска рисунка „Моята ЕДЕН дестинация в България“"}
{"url": "https://trud.bg/%d1%81%d0%bb%d0%b5%d0%b4-%d0%b3%d0%b5%d0%b1%d1%80%d0%b5%d0%b2-%d0%b8-%d0%b2%d0%b5%d0%bd%d0%b5%d1%86%d1%83%d0%b5%d0%bb%d0%b0-%d0%b8%d0%b4%d0%b2%d0%b0-%d0%bf%d1%80/", "text": "Виновни или не, покрай дебатите по евентуалното отравяне на оръжейния бос Емилиян Гебрев и петродоларите на Венецуела в наша банка спецслужбите ни опират пешкира. Едва ли не се заговори за пробив в системата за защита на националната сигурност. И за диагноза, която да даде аргументи за съответните мерки. Впрочем вече трябваше да има Национален план за провеждане на двата стратегически прегледа и времевия график на изпълнението му. По-наблюдателните помнят как в обстановка на мълчаливи дебати в началото на миналото лято внесеният от парламентарната опозиция в лицето на „БСП за България“ вот на недоверие на правителството „заради провала в политиката по сигурност“ с близо 15 страници мотиви не мина. Проблемът, обаче не беше отречен. По същото време Съветът за сигурност към Министерския съвет одобри предложението да бъде извършен стратегически преглед на системата за защита на националната сигурност. Сега можем да кажем, че най-сетне дойде времето на това уникално за България усилие на управляващите. И то в обстановка, която не позволява отлагане. Работата сигурно ще е много, след като правителството сложи срок за приключване на, както то записа в решението си, „Стратегическия преглед на системата за защита на националната сигурност и на Стратегическия преглед на отбраната“, до 30 април 2020 г. Т.е. след година и два месеца. Както свикнахме вече, задачата е разпределена на различни видове групи. 26 заместник-министри, ръководители на ведомства и специални служби ще формират Междуведомствена политико-експертна група. Постоянна покана за участие в нея имат представители на президента и върховен главнокомандващ. Тя ще се събира веднъж в месеца или по-често. Правителството е дало възможност към тази група да се създават и подгрупи. Това на пръв поглед предизвиква определени усещания, но си има своя смисъл. Ако действително се реализира, ще разшири чувствително компетентността на междуведомствената група, защото ще включи в подготовката на анализите и документите преподаватели, изследователи и общественици от висши училища, БАН и на юридически лица с нестопанска цел в сферата на сигурността и отбраната. Наред с това, обаче министрите и ръководителите на ведомства ще формират ведомствени експертни работни групи под ръководството на заместник-министър на отбраната или заместник-ръководител на ведомство. Това, разбира се, не е всичко. За подпомагане дейността на Междуведомствената група ще се създаде Междуведомствена експертна работна група, която в делови порядък ще се нарича „Експертна група“. В състава й също ще има представители на 26 министерства и ведомства. Ще бъдат канени и експерти от постоянните комисии на Народното събрание. Какво и кога всичките тези групи трябва да свършат? Най-близкият срок беше около 18 февруари. Тогава голямата междуведомствена група трябваше да приеме Национален план за провеждане на двата стратегически прегледа и времевия график на изпълнението му. До втората половина на март същата тази група следва да разработи и да предложи на Съвета по сигурността към Министерския съвет общата политическа рамка, в която ще се провеждат прегледите. И, както стана ясно вече, до 30 април 2020 г.в Министерския съвет трябва да бъде разгледан и приет окончателният доклад на стратегическите прегледи. Какъв резултат ще си заслужава целия този труд? Логично е да последват редица нови концептуални и регламентиращи документи и чувствителни промени в доста от наличните. Най-вероятно ще имаме нова Стратегия за национална сигурност, или най-малкото актуализиране на приетата от парламента преди година Актуализирана стратегия за национална сигурност. И редица още документи. В отбраната, например нови закон, програма и план за развитие на въоръжените сили, доктрини и т.н. Специалните служби също имат свои закони, които са сравнително нови, но очевидно ще трябва да бъдат съобразени с изводите и препоръките в окончателния доклад. Ще последват реорганизации и преструктурирания, което е нормално, за да се преодолеят констатираните проблеми. Най-важното, обаче е да се постигне консенсус по отношение на по-нататъшното развитие и укрепване на националната сигурност и отбраната. Става дума за съгласие между властите, институциите и гражданското общество. Днес подобен консенсус много трудно се постига. И това пречи на усилията за укрепване на структурите. Модернизацията на Въоръжените сили раздели обществото. Българите не знаят каква армия ще имат – професионална, наборна или доброволна. Или как да повишим респекта на полицията? Няма сигурност за лекарите, учителите, възрастните и самотни хора. Често конфликти получават етнически нюанси. Отговорите ще чакаме от политиците, експертите и обществениците, които вече се ангажират да работят на принципа „две в едно“ с готовност да приключат до 30 април следващата година.   Необходим, но закъснял Когато едно правителство и управляващо мнозинство предприема подобни действия, които ще имат сериозно отражение в защитата на националата ни сигурност, би трябвало да не го прави в края на мандата си. Едва ли за година и нещо до следващите парламентарни избори, ако не са по-скоро, ще бъдат приети новите документи и предприети конкретни стъпки за изпълнението им!", "date": "2019.02.21", "title": " След “Гебрев” и “Венецуела” идва прегледът на сектор “Сигурност”\t\t\t"}
{"url": "https://trud.bg/%d0%b1%d0%b8%d0%b7%d0%bd%d0%b5%d1%81%d0%bc%d0%b5%d0%bd%d1%8a%d1%82-%d1%86%d1%8a%d0%bd-%d1%86%d0%be%d0%bd-%d1%81%d1%8a%d0%b2%d0%b5%d1%82%d0%bd%d0%b8%d0%ba-%d0%b2-%d0%b4%d0%b8%d0%bf%d0%bb%d0%be%d0%bc/", "text": "Какви са условията за бизнес и мащабите на корупцията в България през погледа на чуждите инвеститори? Може ли да въведем сурови наказания за подкупните чиновници? Достатъчно ли са трудолюбиви и квалифицирани работниците у нас? И още – има ли хоризонти за сътрудничество между малка България и многомилионен Китай – по тези въпроси разговаряме с родения в Китай бизнесмен Цън Цон. – Господин Цон, Вие живеете вече над 25 години в България, а повече от 10 години развивате тук бизнес, и то успешен. Много предприемачи – и наши, и чужди се оплакват от средата за развитие, от бюрокрацията и отношението на държавата към инициативите и усилията им. Добри ли се според Вас условията за бизнес в България или китайското трудолюбие и упоритост могат да пробият и най-тежките пречки?  – Бюрокрация има в повечето страни в света. За България смея да твърдя, че не е толкова зле, колкото го изкарваме. Ако един човек, при първите препятствия се отказва, никоя страна в света не е достатъчно добра за него. Разбира се, има моменти, при които аз също много се ядосвам на бюрокрацията тук, но това са моментни емоции, които отминават, когато човек види недостатъците и проблемите в другите страни. – Дошли сте много малък в България и сте отрасли тук. Защо избрахте със семейството си страната ни, за да живеете и работите? Светът е голям и китайците са добре дошли навсякъде.  – Дойдох в България няколко месеца след пристигането на родителите ми. Те бяха тръгнали за Русия, но наш роднина, който по това време беше в България, им сподели, че тук също е хубаво. Родителите ми дойдоха уж за няколко дни, пък останахме 25 години. И не съжаляваме ни най-малко за избора си. – Китай отдавна се отваря към света и всички страни търсят китайски инвестиции. В Европа по някои оценки те са над 30 млрд. евро, но в страните от Източна Европа са едва 2 % от тази сума. А в България май са съвсем незначителни. Само малкият пазар и недостатъчните ни ресурси на фона на огромната китайска страна и икономическата й мощ ли са причина? Или има други фактори, които липсват, за да развиваме повече икономическото си сътрудничество?  – Китай през последното десетилетие обръща повече внимание на Централна и Източна Европа. Най-ясен знак за това е създаването на платформата за сътрудничество между страните от Централна и Източна Европа с Китай, т.нар. „16+1“. Целта е да се засилят икономическите, културните и политическите взаимоотношения между всичките страни, включително и България. От тези 16 страни Полша, Чехия, Унгария и Сърбия работят много интензивно с Китай. Една от главните причини е, че в тези страни има доста по-голяма китайска общност, която помага за популяризирането на страната в Китай. Традиционно също имат много по-добри отношения с Китай отколкото ние. Убеден съм, че нашият регион ще става все по-интересен и стратегически за Китай и най-добрите времена тепърва предстоят. – На срещата „16+1“ в София премиерът Бойко Борисов и председателят на Държавния съвет на КНР Ли Къцян се договориха за създаване на Глобален център за партньорство на държавите от Централна и Източна Европа, който до помага за навлизането на китайски компании в ЕС, участието им в търгове и процедури. Докъде стигна инициативата и очертават ли се реални резултати?  – На този въпрос най-добре биха Ви отговорили от компетентния орган, който отговаря по този въпрос. Мисля, че от българска страна най-вероятно ще се представлява от Министерството на икономиката или БАН. Реални резултати е трудно да се предположи кога ще има, тъй като тази структура ще е ангажирана повече с научноизследователска и консултантска дейност. Тоест, дори да имат реален ефект, предполагам, няма да се забележи веднага. – На срещата „16+1“ в София бяха обсъдени и 7 възможни сделки на България с Китай. Сред тях отпускането на 1,5 млрд. евро нисколихвени кредити от Китайската банка за развитие за малки и средни български фирми, китайски инвестиции в бърза ж.п. връзка между Дунав и Черно и Егейско морета, в строежа на пътища и магистрали, в изграждането на АЕЦ „Белене“ и износ на 10 000 т български тютюн за Китай. Има ли развитие по някоя от тези инициативи?  – От посочените проекти най-узрял е отпускането на кредит от Китайската банка за развитие, тъй като между нея и Българската банка за развитие има дългогодишно сътрудничество и механизмите и моделите на работа са установени. Китайската банка отпуска на българската, а тя от своя страна отпуска на крайните потребители. Всички други проекти, договорени между двете страни, са плод на още много дълги преговори и с неясен край. – Много се говори и за проекта „Един пояс – един път“, който цели свързването на Китай по суша с Европа по древния „Път на коприната“. Той трябва да обхване 65 държави на три континента. Има ли място по този маршрут за България?  – Разбира се! България се намира на Пътя на коприната и може да извлече големи ползи от проектите, свързани с тази инициатива. Китайски компании са взели на концесия пристанищата в Солун и Пирея и стоката, която се разтоварва там, пътувайки за Западна Европа, може да мине през България. Пристанищата Варна и Бургас също могат да приемат стоки и да се превозват след това до Европа. Най-важното е, че България, бидейки част от Пътя на коприната, влиза в обхвата на страните, с които Китай ще си сътрудничи по тази инициатива. По този начин Китай гледа стратегически на страната ни. Как, кога, къде и с кого са вече предмет на последващи договорки, които управляващите на двете страни трябва да направят. Ако България не беше по Пътя на коприната, нямаше изобщо да има възможност за тези разговори. – Сигурно знаете българския израз „Има работа за целия китайски народ“? У нас в последните години работодателите упорито твърдят, че работа има много, но няма хора за нея. Дори предлагат, а някои и започнаха, внос на работници от други държави. Какво е Вашето впечатление – лесно ли намирате работна ръка и как оценявате трудовите качествата на българите?  – Работна ръка се намира лесно, но качествена, коректна и лоялна работна ръка е дефицит. Няма защо да го крием този проблем, той е очевиден и трябва възможно по-скоро да измислим различни начини да се реши. Много се ядосвам, когато някой политик излиза и казва, че тук този проблем не съществува – всички хора са изключително образовани, работливи и дисциплинирани. Минималната заплата трябва да бъде поне 2000 лв. и той ще се бори срещу големите лоши корпорации, които експлоатират населението. Типични популистки твърдения с цел да получи няколко гласа повече по време на избори, но с тези изказвания подвежда болшинството от хората, тъй като казва това, което искат да чуят. И тези хора няма да си направят труда да се самоусъвършенстват, да учат, да се подобряват и да мислят. – Според неофициални, но публично оповестени данни, в България преди десетина години е имало около 6-7000 китайци. Сега са останали около 2-3000! Защо си тръгват вашите сънародници от страната ни?  – Както знаете, голяма част от китайците у нас се занимават с ресторантьорство или с търговия на стоки. При търговията онлайн магазините вече толкова улесняват потребителите, че много хора предпочитат да пазаруват в Интернет, а там има всичко. Поради големия си оборот продуктите са на атрактивни цени и физическите търговци нямат конкурентоспособност. Ресторантьорският бизнес също не предполага големи маржове и не мисля, че е привлекателен бранш. С бързото развитие на Китай, много от китайците се връщат в Китай да търсят развитие или отиват в други държави. – Когато говорите за България и българите, казвате „ние“. Повече българин или китаец се чувствате?  – Аз съм български гражданин, имам и български паспорт от 5 години. В Китай пътувам с виза. – Имахте ли проблеми с получаването на български паспорт? В края на миналата година избухна скандал за търговия на държавни служители с българско гражданство…  – Нямах никакви пречки, аз живея отдавна тук, отговарям на всички условия… – Проблемът с корупцията от години е смятан за една от най-сериозните пречки пред бизнеса и общественото развитие у нас? Каквото показва Вашия опит – проблем ли е корупцията за бизнеса у нас и в каква степен?  – Както бюрокрацията, корупция също има навсякъде. Дори и в най-демократичните страни има някаква форма на корупция. От моите наблюдения България е сравнително добре в тази насока. Според мен, наличието на корупция не е толкова страшно – неприятно е, но не е страшно. Тъй като все пак става въпрос за сметки. Имам такива разходи и такива приходи, тегля чертата и преценявам дали ме устройва крайният резултат. Един амбициозен и способен предприемач в никакъв случай не би го спряла лека или средна форма на корупция. По-сериозният проблем е в това, че на държавните служители е прекалено ниска заплатата. Не може да изисквате от един млад човек с магистърско образование да работи за вас при 600-700 лв. заплата. Крайният резултат е винаги „ние го лъжем, че му плащаме, а той ни лъже, че работи“. И когато бизнесът зависи от техните действия, а те са демотивирани – това вече за мен е неприемливо. – Но не всеки е състоятелен бизнесмен и може да калкулира в сметките си пари за подкупи. За обикновения гражданин дори малка сума е непосилна. А и трябва ли въобще да се дават пари, за да си свърши някой задълженията?  – Не искам да бъда грешно разбран. Корупцията е неприемливо явление и с нея трябва да се борим. Но не може да бъде оправдание за нерешителността или неуспехите ни. Всеки трябва да си даде сметка , когато се заеме с нещо, какво го чака и какви пречки трябва да преодолее. – Китай от години води упорита и безкомпромисна борба с корупцията. Може ли мерки, въведени и дали резултат там, да се използват и у нас?  – Китай е страна с много дълги традиции и закони. Трудно би било тук да се въведат подобни мерки, защото един закон трябва на първо място да е възприет от народа. В Китай има смъртни присъди, докато в България не може да има – тя е част от ЕС, НАТО и други организации, при които има известни ограничения. Но корупцията в Китай е голям проблем и дори със своите мерки трудно се бори срещу нея и тя е в много по-страшни размери и измерения, отколкото в България. Тук сред народа има странното за мен впечатление, че има много корупция. Пак казвам – корупция има навсякъде и не може да се изкорени. В другите държави по света, на които се възхищаваме, корупцията много често е по-страшна, отколкото в България. – Казват, че пожеланието „Да живееш в интересни времена“ е китайско проклятие. Интересно ли е наистина днес времето в България?  – Мисля, че е интересно, тъй като България се намира в този етап от развитието си, при който има още много потенциал. Много млади хора тук имат невероятната възможност да създадат грандиозни неща, които биха могли да съществуват дълго време след като тях самите ги няма. Проблемът е, че апатията сред народа, особено сред младите, е голямо препятствие, което трябва да се преодолее. И тук се обръщам отново към управляващите, че това е предимно тяхна грижа и отговорност, защото те имат инструментите, които формират обществената нагласа и създават средата, в която живеем всички. – Някои историци и политически наблюдатели твърдят, че XIX век е бил на Великобритания, XX – на САЩ, а XXI ще бъде на Китай. Споделяте ли тази оценка и прогноза. И къде в този нов свят, който се подрежда сега, виждате мястото на България?  – Напълно съм съгласен с това твърдение. Моето мнение е, че България е взела правилните решения да се присъедини към ЕС и НАТО. В Китай има много древен израз „малките страни нямат дипломация“ и това винаги ще важи. Но като част от една много по-голяма и влиятелна общност, до известна степен интересите на страната ще бъдат защитени. България винаги ще представлява интерес за Китай, бидейки част от ЕС и формата „16+1“. А дали този интерес ще бъде голям или минимален – това зависи от усилията и качествата на хората, които работят в интерес на двустранните отношения. Нашият гост  Цън Цон е роден в Чънду в Китай през 1988 г. На 4-годишна възраст идва със семейството си в България. Завършил е гимназия “Св. св. Кирил и Методий” – София, с профил “Стопански мениджмънт” и висше в Нов български университет – специалност “Политически науки”. Стипендиант е на фонд “Чарлз Мозер” (2013 г.), собственик на Тераленд Груп. Фирмите му инвестират в земеделие, IT сектора и електронни медии. Председател е на Съвета за икономически и дипломатически отношения и е съветник в Дипломатическия институт към МВнР по въпроси, свързани с Китай. Владее български, английски, китайски и арабски езици.            ", "date": "2019.02.21", "title": " Бизнесменът Цън Цон пред „Труд“: Апатията е големият проблем в България, не корупцията\t\t\t"}
{"url": "https://trud.bg/%d0%b8%d0%bc%d0%b0-%d0%bb%d0%b8-%d0%b8%d0%b7%d1%85%d0%be%d0%b4-%d0%be%d1%82-%d0%b4%d0%bd%d0%b5%d1%88%d0%bd%d0%b0%d1%82%d0%b0-%d0%b1%d0%b5%d0%b7%d0%b8%d0%b7%d1%85%d0%be%d0%b4%d0%b8%d1%86%d0%b0/", "text": "Само единен българският народ ще успее да оцелее и просперира През последните три десетилетия на българската нация бе нанесен безпрецедентен по мащаби икономически, социален и духовен погром. Кой разпореди ликвидирането на българската индустрия, включително и нейните водещи сектори, всички на европейско и световно ниво, като електроника, машиностроене, химическа промишленост, модерно и екологически чисто селско стопанство. Кой превърна стоте високотехнологични заводи, оборудвани изцяло с германски и японски съоръжения, в руини, изхвърляйки стотици хиляди висококвалифицирани работници и инженерен персонал на улицата. Кои безумци извършиха кадрова чистка, която е без аналог в българската и европейска история и то във всички сфери на държавата, подменяйки доказани специалисти с “калинки”, т.е. хора без опит, без интелект, и дори без образование. Известен факт е, че при всяка смяна не само на системата, но и на правителството следват и известни кадрови промени. Такива извършват и източноевропейските страни след 1989 г., уволнявайки от 2 до 7 на сто от работещите в държавните институции. Политическите чистки в България са от 80 до 90, а дори и над 90 процента. А още по-парадоксално е, че кадровите екзекутори, са част от най-сервилно служащите на властта до 1989 г. Те се оказаха и най-яростни критици на соцсистемата. Очевидно, да заличат миналото си. Икономическият и кадрови погром провокираха изключително тежки социални проблеми. България от три десетилетия е с най-бедното, най-необразованото, най-болното, най-застаряващото и емигриращо население, което реално, според авторитетни изследователски центрове, е изправено пред демографска катастрофа, т.е. пред изчезване. България държи първото място и като най-корумпираната страна на европейския континент, със стряскащи мащаби на организираната и битовата престъпност. Тази реалност налага и задължителния въпрос: кой парализира най-важния гарант за стабилност на демокрацията и държавността – съдебната система. Факт е, че с поставянето й в пълна зависимост, особено през последните няколко години от една персона или група властимащи, бе умъртвена вярата, надеждите, чувството за справедливост и достойнство на българина и го превърна в крайно апатичен и дори безразличен към собствената си съдба. Вместо обективна оценка и изводи на причините, довели до катастрофалния упадък на България, продължи добре известната последното столетие манипулация на управленската пропаганда, убеждаваща българския народ, че сполетелите го трагични събития били причинени от външни фактори. Ако в миналото виновниците са турците, които ни поробили, руснаците, че ни освободили наполовината, англичаните, че ни разчленили, а пък германците, че не ни обединили, то днес икономическо-социалното торнадо, което връхлетя България през последните три десетилетия, било дело на външен заговор. Единствено невинна в миналото и днес е българската управленска прослойка. А още по-парадоксално е, че тези, които причиниха поредица от национални катастрофи, днес ги славят като “ спасители”, “обединители” и “защитници” на националните идеали, а другите, които доведоха България до днешното катастрофално състояние, не слизат от телевизионните екрани и ги считат за единствените и безалтернативни политици. Този път обаче твърдението, че за всички беди са виновни външни сили, няма да мине. Колкото и да са недоброжелателни и недобронамерени всички чуждестранни фактори, дори взети заедно, не биха били в състояние да нанесат такъв смъртоносен удар и да разрушат икономическите основи на една държава, застраховайки самото й съществуване. Това може да бъде дело само на родни, вътрешни сили, на чиято варварска разрушителност биха завидели и най-бруталните завоеватели и окупатори. Но кои в крайна сметка бяха те? Достатъчен е един бегъл поглед върху ръководните фактори на България и техните лични и професионални качества, както и на техните кукловоди, за да се разкрият причините, които превърнаха българската държава от развита в страна от третия свят. Първият от тях – Филип Димитров. Почтен и интелигентен млад човек, но без професионален и управленски опит. Провалът му като министър-председател бе логичен. На току що прохождащ адвокат да му се повери управлението на държава, е очевиден безумен авантюризъм, обслужващ изключително тъмни задкулисни интереси. Вместо задълбочен анализ и сериозни изводи, злополучният експеримент “Филип Димитров” бе повторен с поредния кадрови абсурд. Номинирането на напълно неподготвения за премиер Жан Виденов. Качествата скромност и почтеност са крайно недостатъчни за един държавник. Издигането на поредния министър-председател без елементарен политически, професионален и управленски опит – резултатът от такъв експеримент може да бъде само един. Катастрофа. Последиците от това злополучно управление естествено плати българският народ. Затова той трябва да знае чии интереси и задкулисни комбинации наложиха да бъде грубо употребен един млад, но неопитен в политиката човек и то в критичен за държавата период. Още повече, че партията, издигнала Виденов, разполага с далеч по-подготвени и опитни кандидати за премиери. С посредствените си делови качества и нищожен професионален и управленски опит експремиерите Сергей Станишев и Симеон Сакскобургготски не успяха да предотвратят катастрофалния упадък на българската държава, започнал от техните предшественици и особено от пагубното управление на Иван Костов. Това е най-зловредната политическа фигура в най-новата българска история, която за четири години успя да доразгроми българската икономика, да ощети България с няколко десетки милиарди лева и да съсипе социалния сектор, намалявайки пенсиите на над два милиона пенсионери с почти 50 процента, обричайки ги на явна гибел. Оценка на премиера Бойко Борисов ще бъде дадена след излизането му от властта. Похвална на този етап е откровеността и самокритичността му. Не са оправдани повечето неудачи в управлението на държавата и особено в подбора на неподготвени кадри. Политическата история на много държави свидетелства за не един и двама слаби и посредствени ръководни персони. Безспорно, бездарното управление на правителствата на прехода нанесоха тежки удари и компрометираха авторитета на партиите, формирайки убеждението, че това са организации, неспособни да управляват държавата. Затова някои от тях бяха строго наказани от избирателя. Партии, получили смазващо високи изборни резултати, като СДС и НДСВ, днес са на политическото сметище. А БСП , която три пъти бе допусната да състави правителство, вече десет години е в опозиция. Единствената политическа формация на прехода, която най-продължително се задържа във властта, е ГЕРБ, и то въпреки поредица от скандали, гафове, противоречиви управленски решения, груба лобистка дейност, мащабни криминални афери, унизително сервилна външна политика. Този безпрецедентен управленски феномен, според авторитетни политически анализатори, се дължи на провала на левите и десни партии и на пълната подмяна на управленско-чиновническия апарат на всички нива на институциите на държавата. Тази, по същество , платена т.е. щатна електорална прослойка осигурява високите “изборни” резултати на върхушката на ГЕРБ. С бездарното си управление почти всички правителства от 1989 г. досега затвърдиха оформеното през последното столетие европейско обществено мнение, според което България се управлява от най-слабите, най-безличните, най-сервилните и продажни политици, които я превърнаха освен в една от най-бедните, но и в сателит номер едно в Европа. Въпреки огромната финансова презадоволеност, управляващата политическа върхушка на прехода не успя да разреши два изключително важни въпроса, от които зависи дали ще я има България. Това е демографската катастрофа и корупцията. Абсурдността България да запази гибелното статукво и да продължи по досегашния път на развитие е очевидна. Необходимостта от радикална промяна на наложения управленски модел е безспорна. За такава промяна пледира и президентът Румен Радев. Като държавен глава, който разполага със сериозна информация, той е убеден в потребността от “радикална промяна на политическата среда и стил на управление”. При съществуващата ситуация тя може да бъде променена единствено с включването на нов фактор в обществено-политическия живот на страната. Той трябва да бъде формиран като общонационално движение, включващо широки обществени прослойки. Неговата първа и неотложна цел трябва да бъде преодоляване на пагубната за страната конфронтация и единение на българското общество. Само единен българският народ ще успее да оцелее и просперира в сложната вътрешна и крайно несигурна външна обстановка.                              ", "date": "2019.02.21", "title": " Има ли изход от днешната безизходица?\t\t\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bf%d0%be%d1%80%d0%be%d0%b6%d0%b0%d0%bd%d0%be%d0%b2-%d0%be%d1%82%d0%ba%d1%80%d0%b8-%d0%b4%d0%b5%d0%bc%d0%be%d0%bd%d1%81%d1%82%d1%80%d0%b0%d1%86/", "text": "Министърът на земеделието, храните и горите Румен Порожанов откри първата демонстрационна зона за търговия със селскостопански стоки с Китай по инициативата 16+1 със страните от Центарлна и Изночна Европа (ЦИЕ). Пилотното й въвеждане е в Аграрния университет в Пловдив, съобщиха от пресцентъра на МЗХГ. Част от нея е и демонстрационен център, в който ще се обучават студенти, които ще имат възможност да сключват реални сделки с Китай. Демонстрационната зона беше договорена при срещата на премиера Бойко Борисов с китайския му колега Ли Къцян през миналата година. След седмици предстои такава да бъде открита и на площ от 17 000 дка на територията на кооперация “Единство” до Пловдив. Пред студентите Порожанов подчерта важността на стратегията за цифровизация в земеделието. „По света има стопанства, които се управляват от мобилните телефони. Ако изостанем в цифровизацията, ще изостанем и в конкурентоспособноста на земеделието ни”, заяви министър Порожанов. Той припомни, че с активната роля на Центъра за насърчаване на сътрудничеството в областта на селското стопанство между Китай и страните от ЦИЕ, България е пионер в земеделието и вече имаме изградени логистични центрове в азиатската страна. Директорът на центъра Васил Гелев представи работата на демонстрационната зона и допълни, че е важна колаборацията между младите хора и земеделието. На откриването присъстваха ректорът на Аграрния университет проф. Христина Янчева, областният управител на Пловдив Здравко Димитров, председателят на Селскостопанската академия проф. Васил Николов, представители на китайското посолство и др.", "date": "2019.02.21", "title": " Министър Порожанов откри демонстрационна зона за търговия със селскостопански стоки с Китай"}
{"url": "https://trud.bg/%d0%b2-%d0%b4%d0%b5%d1%82%d1%81%d0%ba%d0%b8-%d0%ba%d1%8a%d1%82-%d0%b2%d1%8a%d0%b2-%d0%b2%d0%b0%d1%80%d0%bd%d0%b0-%d0%be%d1%82%d0%b2%d0%b0%d1%80%d1%8f%d1%82-%d1%80%d0%b0%d0%b1%d0%be%d1%82%d0%b8%d0%bb/", "text": "В специално украсена и отоплена шатра в Детски кът-Варна отварят работилница за истински мартеници през уикенда. Две помощнички на баба Марта Росица Станева и Ани Жорова с богат опит в народни събори и историчски разстановки в България ще помагат на малчуганите да обагрят вълна в бяло и червено и да направят своите Пижо и Пенда. Участието в работилницата е безплатно за всички. Родителите и гостите на парка ще имат възможност да закупят направените амулети, като приходите ще отидат за закупуване на специализирана детска линейка за университетска „Света Марина“ във Варна, посочват организаторите. Те припомнят, че „Пирогов“ в София се сдоби с такава в началото на миналата година от дарителска кампания. Същата е използвана и от варненската болница само за миналата година над 12 пъти. На 1 март на входа на езерото с лодките ще бъдат открити две 5- метрови фигури на Пижо и Пенда. Двете мартенички са най-големите правени до сега у нас от метал Автор на фигурите е известният варненски склуптор Венци Марков. Негово дело са „Делфините“ пред Черно море, както и по-малките Пижо и Пенда, които са до 2 м, на „Слънчевия часовник“. За откриването се шият специални одежди на двете фигури от бял и червен цвят. Мартеницата е символ на мир и любов,на здраве и щастие. Пазят къщата от злини.Белият цвят символизира дълъг живот, червеният – здраве и сила. Невестите носят мартениците отдясно, момите – отляво. Ергените ги носят с разчепкани краища, а зрелите мъже – изрязани до възела, за да не се развяват по седянките АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.21", "title": " В Детски кът във Варна отварят работилница за мартеници\t\t\t"}
{"url": "https://trud.bg/%d0%ba%d1%80%d0%b8%d1%81%d1%82%d0%b8%d0%b0%d0%bd%d0%be-%d0%b4%d0%b6%d0%b0%d1%80%d0%b5%d1%82%d0%b0-%d0%bd%d0%be%d0%b2%d0%b8%d1%8f%d1%82-%d1%81%d0%bf%d0%be%d1%80%d1%82%d0%b5%d0%bd-%d0%b4%d0%b8%d1%80/", "text": "Кристиано Джарета подписа договора си като спортен директор на ЦСКА. В официалния сайт на „червените“ италианецът даде и първото си интервю. „Отборът се представя добре и има силен състав, който можем да подсилим – Джарета. – С усилена работа ще постигнем целите си. Нека първо се фокусираме върху футболистите, които са тук. За опитните е важно да останат още няколко сезона, а за младите – да се доразвият. ЦСКА е много значим клуб, известен и в Италия, и по целия свят. Надявам се с работата ми да повиша качеството на тима. Благодаря на семейство Ганчеви за шанса да бъда спортен директор на ЦСКА. Намерих добър колектив и вярвам, че ще реализираме целите си.“ Джарета прогнозира, че продаденият на „Каляри“ нападател Кирил Десподов тепърва ще показва качествата си в Серия А.", "date": "2019.02.21", "title": " Кристиано Джарета, новият спортен директор на ЦСКА:  Отборът се представя добре, може още да се подсили"}
{"url": "https://trud.bg/%d1%80%d0%b0%d0%b7%d0%be%d1%87%d0%b0%d1%80%d0%be%d0%b2%d0%b0%d0%bd%d0%b8%d0%b5-%d0%b2-%d1%82%d0%be%d1%80%d0%b8%d0%bd%d0%be-%d0%be%d1%82-%d0%ba%d1%80%d0%b8%d1%81%d1%82%d0%b8%d0%b0%d0%bd%d0%be/", "text": "Италианските медии и феновете на „Ювентус“ не скриха разочарованието си от Кристиано Роналдо. Срещу почти 120 милиона евро португалецът бе купен от „Реал“ с една цел – да донесе Шампионската лига в Торино. Четири пъти го направи за „Сантяго Бернабеу“. Срещу „Атлетико“ Роналдо вкара 22 гола в 31 дербита, но… с бяла фланелка. Само в елиминациите на Шампионската лига португалецът заби 50 попадения за „Реал“. Сега в „Ювентус“ се разписа само веднъж от последните седем мача в турнира, при това при загубата с 1:2 от бившия си тим „Манчестър Юнайтед“. На „Уанда“ Роналдо имаше само един истински проблясък – страхотен удар от фаул в 8-ата минута, спасен от вратаря Ян Облак. Естествено – абсурдно е Кристиано да бъде винен за загубата. Партньорите му в атаката Пауло Дибала и Марио Манджукич също бяха незабележими. Максимилиано Алегри изведе „Юве“ два пъти до финал в Шампионската лига и сега показа огромно самочувствие. „Миналата година загубихме с 0:3 от „Реал“ у дома и не бяхме умрели – отсече наставникът. – Сега също сме живи. През второто полувреме направихме доста грешки. „Атлетико“ е отбор, който може да играе и без да стреля към вратата. Рискувахме и загубихме. Хванаха ни с изненади. Трябва да вярваме, че можем да обърнем резултата. Със стила си „Атлетико“ те принуждава да играеш грозно. Много сме разочаровани.“ Леонардо Бонучи, защитник на „Ювентус“, беше обвинен, че е симулирал за нарушение преди първия гол на „Атлетико“. Бранителят се хвана за лицето и лежа дълго, въпреки че контактът със съперник бе съвсем лек.", "date": "2019.02.21", "title": " Разочарование в Торино от Кристиано"}
{"url": "https://trud.bg/%d1%82%d0%be%d0%bf%d0%ba%d0%b8-5-%d0%bf%d1%80%d1%8a%d1%81%d1%82%d0%b0-%d0%b8-%d0%b2%d0%b0%d1%80-%d0%bd%d0%b0-%d1%83%d0%b0%d0%bd%d0%b4%d0%b0/", "text": "Супермодерният стадион „Уанда“ ще е домакин на финала в Шампионската лига на 1 юни. Неговият стопанин „Атлетико“ мечтае да е там. В драма „дюшекчиите“ сразиха „Ювентус“ с 2:0 в първия осминафинал, а преди мача Жозе Моуриньо посочи италианците като големия фаворит за трофея. Какво ли нямаше арената? Публиката на „Атлетико“ не спираше да се заяжда с Кристиано Роналдо, бивш ас на „Реал“, вкарал и в двата финала на Шампионската лига срещу техния тим (2014 и 2016 г.). Португалецът отвърна, размахвайки пет пръста. С тях Кристиано визираше 5-те си трофея в Шампионската лига. Показа „петицата“ и в миксзоната пред журналистите. Но на терена Роналдо не беше лидерът на „Юве“. През първото полувреме единствен от всички даде 100 процента точни пасове – общо 22 на брой. Но само два бяха в полето на „Атлетико“. Два пъти ВАР се намеси решително в полза на „Юве“. Отмени гол на Алваро Мората, не даде дузпа за Диего Коща – правилни решения. Но накрая уругвайска магия падна върху „Старата госпожа“. За първи път в историята Диего Годин и Хосе Мария Хименес вкараха в един мач за „Атлетико“ – 2:0. Треньорът Диего Симеоне просто полудя. Обърна се към трибуните и започна да прави жестове, сочейки в горната част на краката си. Ако бъде приет за обиден, жестът може да му донесе наказание. „ Исках да покажа, че имаме топки – изригна Симеоне. – Имаме много топки. За да пуснеш Коке и Диего Коща, които не са играли от месец, трябва да имаш наистина големи топки.“ Симеоне веднага обаче се извини на всеки, който се е почувствал обиден от жеста му. „Направих го като футболист на мача „Лацио“ – „Дженоа“ – обясни аржентинецът. – И тогава исках да покажа, че имаме топки. Съгласен съм, че жестът не е хубав. Но почувствах, че трябва да го направя. Сторих го от цялото си сърце.“ Откакто Симеоне води „Атлетико“, нито веднъж тимът не е губил от италианци в Европа. Има четири победи и две ремита. Единствено Кака вкара за „Милан“ срещу „дюшекчиите“ през 2014-а. Вече 12 мача поред „Атлетико“ е непобеден у дома в елиминационен мач от Шампионската лига. А в последните 10 допусна само един гол – от Иско („Реал“). Словенският вратар Ян Облак пък влезе във впечатляваща серия – четири поредни „сухи мрежи“ в турнира. Въпреки че ВАР помогна на „Ювентус“, Симеоне подкрепи видеосъдиите. „Сигурен съм, че това ще направи футболът по-справедлив – завърши треньорът. – Чака ни изключително тежък реванш срещу велик тим, който притежава играчи от световна класа.“", "date": "2019.02.21", "title": " Топки, 5 пръста и ВАР на „Уанда“"}
{"url": "https://trud.bg/%d1%82%d1%83%d1%80%d1%86%d0%b8%d1%8f-%d0%b7%d0%b0%d0%bf%d0%be%d1%87%d0%b2%d0%b0-%d0%b4%d0%be-%d0%b4%d0%bd%d0%b8-%d0%b4%d0%be%d0%b1%d0%b8%d0%b2-%d0%bd%d0%b0-%d0%bf%d0%b5%d1%82%d1%80%d0%be%d0%bb-%d0%b8/", "text": "Турция ще започне да добива петрол и газ близо до Кипър през следващите дни. Това обяви министърът на външните работи на страната Мевлют Чавушоглу, пише гръцкото издание Ekathimerini. „В следващите дни ще започнем да пробиваме с два кораба около Кипър“, заяви Чавушоглу в реч на бизнес конференция в провинция Айдън в Западна Турция. „Нека тези, които идват в региона, както и техните компании, да видят, че нищо не може да се направи в този регион без нас. Нищо не може да се направи в Средиземноморието без Турция, няма да позволим това”, увери първият дипломат на Анкара. Турция и международно признатото правителство на гръцките киприоти имат припокриващи се претенции за юрисдикция за офшорни проучвания на нефт и газ в Източното Средиземноморие, регион, за който се смята, че е богат на залежи на тези природни ресурси, коментира медията. Анкара стартира първата си проучвателна мисия с кораба „Фатих“ през октомври миналата година. Втори кораб, който трябваше да оперира в Черно море, бе отклонен към района на Кипър. Севернокипърската турска република, подкрепяна от Анкара, твърди, че всяко офшорно богатство принадлежи и на нея, като партньор в създаването на Република Кипър през 1960 година.      ", "date": "2019.02.21", "title": " Турция започва до дни добив на петрол и газ край Кипър"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b8-%d1%81%d1%8a%d1%80%d0%b1%d0%b8%d1%8f-%d0%bf%d0%be%d0%b4%d0%bf%d0%b8%d1%81%d0%b0%d1%85%d0%b0-%d0%bc%d0%b5%d0%bc%d0%be%d1%80%d0%b0%d0%bd%d0%b4/", "text": "Меморандум за разбирателство между Министерството на туризма на Република България и Министерството на търговията, туризма и телекомуникациите на Република Сърбия в областта на туризма подписаха в Белград министърът на туризма Николина Ангелкова и Расим Ляич, който е и вицепремиер на западната съседка. Церемонията се състоя непосредствено преди официалното откриване на 41-вото Международно туристическо изложение IFT в Белград, където на България се поставя специален акцент като страна партньор, съобщават от Министерството на туризма. Документът ще насърчава деловите контакти между администрациите и туристическите организации на двете страни чрез различни мерки за засилване на двустранния туристопоток, както и за съвместни инициативи към трети пазари, включително далечни. България и Сърбия са стратегически партньори в туризма и ние трябва да развиваме още по-активно добрите си взаимоотношения в сектора, който е национален приоритет за икономиката ни, подчерта министър Ангелкова. Меморандумът предвижда също партньорство в организирането на съвместни специализирани събития, турове за професионалисти и медии, участия на международни форуми, обмен на статистика, реклами, анализи и друга информация за туристическия потенциал на двете държави, както и сътрудничество в привличането на повече инвестиции. Ще се разшири и двустранната подкрепа по инициативи на Световната организация по туризъм към ООН, на Организацията за черноморско икономическо сътрудничество, Дунавската стратегия на ЕС и др. При посещението си в Белград министър Ангелкова обърна внимание върху значението на специализираните видове туризъм и предложението на страната ни да се създаде общ балкански маршрут, привличащ към региона повече посетители от Европа и света със съвместни конкурентни продукти и услуги в сектора. Към инициативата проявиха интерес 11 държави, сред които и Сърбия. Доминираща тема на проекта е богатото културно-историческо наследство под егидата на ЮНЕСКО в региона. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.21", "title": " България и Сърбия подписаха меморандум за сътрудничество в туризма"}
{"url": "https://trud.bg/%d0%bf%d0%b5%d0%bf-%d0%b3%d1%83%d0%b0%d1%80%d0%b4%d0%b8%d0%be%d0%bb%d0%b0-%d1%81%d0%bb%d0%b5%d0%b4-32-%d0%b2-%d0%b3%d0%b5%d0%bb%d0%b7%d0%b5%d0%bd%d0%ba%d0%b8%d1%80%d1%85%d0%b5%d0%bd-%d0%bc/", "text": "Пеп Гуардиола умее отлично да играе ролята на „умряла лисица“. Около Нова година отписа шансовете на „Манчестър Сити“ за титлата във Висшата лига, защото „Ливърпул“ водеше дори с 9 точки в един момент. Сега разликата е само пет. При победата с 3:2 като гост на „Шалке“ в Шампионската лига, каталунската звезда отсече, че „гражданите“ не са готови за титла в турнира. Факт – „Сити“ не изигра най-силния си мач. „Шалке“ дори обърна резултата след две дузпи, отсъдени благодарение на ВАР, но като че ли английският тим е най-сигурният четвъртфиналист след първите двубои. „ Още не сме готови за се борим в елиминационните фази – каза Гуардиола. – Дадохме два гола на „Шалке“, въпреки че съперникът не ни затрудни. Този турнир е напълно различен. Аз оставам голям фен на ВАР.“ Конфузна ситуация се получи при първата дузпа за „Шалке“. Повече от четири минути се чакаше решението, защото мониторът за главния съдия Карлос Гранде край страничната линия се развали. Наложи се испанецът да се довери на помощниците си, които наблюдаваха ситуацията в студио. В крайна сметка решението беше правилно – Николас Отаменди игра с ръка в наказателното поле. Най-много похвали получи Лерой Сане, вкарал страхотен гол за „Сити“. Бившият футболист на „Шалке“ бе приветстван от трибуните на „Фелтинс Арена“. „Поклон пред всички фенове на отбора, беше невероятно да се завърна“, каза Сане, който бе продаден преди две години за 50 милиона паунда на „Сити“. Нападателят се извини с жест след гола си. Сърцата на „Шалке“ спряха в добавеното време, когато Рахим Стърлинг вкара победното попадение за 3:2. „ Сане ми прилича на Тиери Анри като млад – коментира Рио Фърдинанд, бивш английски национал и легенда на „Манчестър Юнайтед“. – Неговата игра е красива, като поезия. Когато е пред вратата на съперника, се превръща в убиец.“", "date": "2019.02.21", "title": " Пеп Гуардиола след 3:2 в Гелзенкирхен:  „Манчестър Сити“ не е готов за Шампионската лига"}
{"url": "https://trud.bg/%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb%d1%8f%d1%82-%d0%bd%d0%b0-%d0%b4%d0%b0%d0%bd%d1%81-%d0%b4%d0%b8%d0%bc%d0%b8%d1%82%d1%8a%d1%80-%d0%b3%d0%b5%d0%be%d1%80%d0%b3%d0%b8/", "text": "Постигнахме съгласие да може да се направи Законът срещу изпирането на пари по-гъвкав и да се създаде работна група, за да направим промени. Това каза председателят на ДАНС Димитър Георгиев по време на брифинг в НС след среща с Висшия адвокатски съвет. По думите на Георгиев в работната група ще участват и представители на Висшия адвокатски съвет, която да бъде в рамките на Вътрешна комисия. Той уточни, че целта е да може съвместно да бъдат направени необходимите изменения, които да създадат по-голяма ефективност по прилагането на закона. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.02.21", "title": " Председателят на ДАНС Димитър Георгиев: Постигнахме съгласие да се направи по-гъвкав законът срещу изпирането на пари"}
{"url": "https://trud.bg/%d0%bc%d0%be%d1%81%d0%ba%d0%b2%d0%b0-%d0%bf%d0%be%d0%b7%d0%b8%d1%86%d0%b8%d1%8f%d1%82%d0%b0-%d0%bd%d0%b8-%d1%81%d1%80%d0%b5%d1%89%d1%83-%d0%bd%d0%b5%d0%b7%d0%b0%d0%b2%d0%b8%d1%81%d0%b8%d0%bc%d0%be/", "text": "Говорителят на Министерството на външните работи на Руската федерация Мария Захарова заяви пред сръбската агенция Beta, че Москва не е променила позицията си срещу независимостта на Косово. Захаров коментира изявлението на сръбския външен министър Ивица Дачич относно предложението за демаркация на границата между албанци и сърби. В рамките на посещението си в Белград през януари държавният глава на Руската федерация Владимир Путин подчерта, че Москва подкрепя споразумение между Косово и Сърбия в рамките на Резолюция 1244 на Съвета за сигурност на ООН.  ", "date": "2019.02.21", "title": " Москва: Позицията ни срещу независимостта на Косово не е променена"}
{"url": "https://trud.bg/%d0%b3%d1%80%d0%b5%d1%88%d0%bd%d0%b8%d0%ba-%d0%b7%d0%b0-%d0%bb%d0%b5%d0%b2%d1%81%d0%ba%d0%b8-%d1%81%d0%b2%d0%b8%d1%80%d0%b8-%d0%b4%d0%b5%d1%80%d0%b1%d0%b8%d1%82%d0%be/", "text": "Владимир Вълков получи наряд за най-напечения мач у нас – този между „Левски“ и ЦСКА, който ще се играе в неделя по обяд. Пловдивският рефер ще бъде пълен дебютант в сблъсък №1 у нас. Освен това, Вълков има и стар грях към „сините“. Преди година и половина Съдийската комисия спря правата му за неопределен период от време, след като ощети тима от „Герена“ в двубой за първенство срещу „Верея“. „Левски“ падна с 0:2, но мачът ще се запомни с редица грешки на Вълков. При първия гол имаше неотсъдена засада на Елиаш, който асистира на Георги Андонов. Бе отменен и редовно попадение на Димитър Пиргов при 0:2. След мача тогава легендата на „сините“ Наско Сираков написа в социалните мрежи, че „съдиите убиват „Левски“. Вълков бе наказан и два месеца бе аут от нарядите. Футболната година в Първа лига завърши с общо 9 ръководени мача, седем от които на „Витоша“ (Бистрица). Този сезон съдията свири загубата на „сините“ от „Берое“ с 1:2, както и три срещи на „червените“, спечелени срещу „Етър“ (3:0), „Дунав“ (3:0) и „Верея“ (1:0). Снимка СПОРТАЛ", "date": "2019.02.21", "title": " Грешник за „Левски“ свири дербито"}
{"url": "https://trud.bg/%d0%be%d1%81%d1%8a%d0%b4%d0%b8%d1%85%d0%b0-%d1%81%d1%82%d1%80%d0%b8%d0%bf%d1%82%d0%b8%d0%b9%d0%b7%d1%8c%d0%be%d1%80%d0%ba%d0%b0-%d0%be%d0%b1%d1%80%d0%b0%d0%bb%d0%b0-%d0%bd%d0%b5%d0%bc%d1%81%d0%ba/", "text": "Условно наказание от 4 месеца лишаване от свобода с 3-годишен изпитателен срок получи от Варненския районен съд 27-годишна стриптийзьорка, обрала немски турист. Жената работела в бар на Златни пясъци. На 15 август 2017 г. през нощта на път към хотела си подпийналият летовник я видял да си тръгва и я уговорил да правят секс срещу заплащане. Платил й стая, за да пренощува, но я поканил в своята за сеанса. След него двамата се разделили, а на сутринта германецът видял, че липсва мобилният му телефон на стойност около 700 лв. Подал сигнал в полицията и крадлата била открита. До момента тя е била с чисто съдебно минало, уточниха от съда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.21", "title": " Осъдиха стриптийзьорка, обрала немски турист"}
{"url": "https://trud.bg/%d1%86%d0%b8%d0%ba-%d0%bf%d1%80%d0%be%d0%b4%d1%8a%d0%bb%d0%b6%d0%b0%d0%b2%d0%b0%d0%bc%d0%b5-%d0%bf%d0%be%d0%b4%d0%b3%d0%be%d1%82%d0%be%d0%b2%d0%ba%d0%b0%d1%82%d0%b0-%d0%b7%d0%b0-%d0%b5%d0%b2%d1%80/", "text": "ЦИК продължава подготовката за евроизборите до изтичане на мандата на сегашния й състав, увериха от Централната избирателна комисия. „Изборният кодекс е такъв, какъвто е към момента, така че организацията се прави по тези разпоредби. Нашият мандат е до 21 март, така че ние си вършим работата по организация на изборите“, заяви пред журналисти говорителят на комисията Камелия Нейкова. „На следващия състав на ЦИК ще оставим всичко онова, което сме направили до момента, в който изтича нашият мандат, за да може той да продължи работата и да проведе едни законосъобразни избори за членове на Европейския парламент“, допълни колегата й Александър Андреев. По думите на Нейкова, не за първи път промени в изборното законодателство се правят в последния момент. „И нашият състав неведнъж е изправян в такава ситуация. Благодарение на това, че голяма част от членовете на ЦИК имат опит в провеждане на избори, ние се справяме“, посочи тя. Голяма част от нашия състав бяха хора от предходни избирателни комисии, така че когато има приемственост и когато всичко е по правилата на закона, мисля, че всеки един състав би могъл да се справи. Ние също започнахме на 21 март 2014 г. – два месеца преди евроизборите, и мисля, че успяхме да се справим с тяхното провеждане“, припомни Нейкова. Във връзка с избора на машини за гласуване Александър Андреев уточни, че по отношение на техническото задание в момента се водят разговори със специалисти в областта. Все още не е ясно дали е по-добре машините да бъдат наети или да бъдат закупени. „Има много въпроси, които тепърва предстои да бъдат решавани и ние работим в тази посока. Но срокът за придобиването на машините трябва да стигне“, увери Анреев.", "date": "2019.02.21", "title": " ЦИК: Продължаваме подготовката за евроизборите\t\t\t"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%b1%d1%83%d1%80%d0%b3%d0%b0%d1%81-%d0%bf%d1%80%d0%b5%d0%b4%d1%81%d1%82%d0%b0%d0%b2%d0%b8-%d0%bd%d0%be%d0%b2%d0%b8-%d1%81%d0%bf%d0%b5%d1%86%d0%b8/", "text": "Най-новите професионални паралелки, които ще бъдат обявени за прием тази учебна година са свързани с най-съвременните софтуерни системи в автоиндустрията – „Електрически превозни средства“ в Професионалната гимназия по транспорт и „Ремонт на летателни апарати“ в Мехонотехникума. Заедно с въведените скоро „Мехатроника“ и „Автомобилна мехатроника“, новите специалности ще отговорят на търсенето на подготвени кадри за бизнеса. В първата година учениците, приети в новите специалности, ще изучават усилено английски език, програмиране, механика и математика. „Целта ни е учениците, след като завършат образованието си в професионалните гимназии да останат да работят и да се реализират тук, в родния си град. Сигурен съм, че посещението при вас и повечето практика на терен ще ги мотивира да учат повече и да се стараят да станат по-добри в професията“. Това заяви кметът на Бургас Димитър Николов. Той представи новата програма „Професии и бъдеще“, която има за цел да модернизира професионалното образование в града.  В срещата с представители на автомобилната индустрия взеха участие още зам.-кметът по образование Йорданка Ананиева, началникът на РУО-Бургас Виолета Илиева, директорът на Индустриален и логистичен парк Стамен Стамов и др. Представителите на автомобилната индустрия приеха новата образователна стратегия на Общината и обещаха да помогнат в оборудването на кабинетите и работилниците в двете професионални гимназии като предоставят съвременни двигатели, агрегати, скоростни кутии и софтуер от автомобилостроенето, с които да се обучават децата. Фирмите изразиха готовност да си сътрудничат с училищата като изпращат свои служители в гимназията и приемат в базите и сервизите си ученици да практикуват наученото в реална среда. Програмата „Професии и бъдеще“ е резултат от двегодишните усилия на Община Бургас, зад които стоят поредица от експертни срещи на местната администрация и професионалните училища с бизнеса и обсъждане на реалните изисквания и потребности на пазара на труда.    ", "date": "2019.02.21", "title": " Кметът на Бургас представи нови специалности в гимназиите пред бизнеса\t\t\t"}
{"url": "https://trud.bg/%d0%b2%d0%b5%d0%bb%d0%b8%d0%ba%d0%be%d0%b1%d1%80%d0%b8%d1%82%d0%b0%d0%bd%d0%b8%d1%8f-%d0%be%d1%82%d0%b1%d0%b5%d0%bb%d1%8f%d0%b7%d0%b2%d0%b0-%d0%bd%d0%b0%d0%bf%d1%80%d0%b5%d0%b4%d1%8a%d0%ba-%d0%b2/", "text": "Великобритания отбелязва напредък в преговорите с Европейския съюз за потенциални промени в споразумението за напускането си, но „предстои още много усърдна работа“, заяви днес говорител на министър-председателката Тереза Мей, цитиран от „Ройтерс“. Той заяви още, че в ЕС продължава да преобладава позицията, че е желателно Обединеното кралство да напусне със споразумение, което означава, че всички трябва да работят енергично заедно, за да се осигурят нужните на парламента гаранции. Политическият кореспондент на Би Би Си Бен Райт каза, че британският министър на труда и пенсиите Амбър Ръд е изразила надежда, че Мей ще успее да прокара следващата седмица преработената версия на сделката си за Брекзит в парламента. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.21", "title": " Великобритания отбелязва напредък в преговорите с ЕС, заяви говорител на Мей"}
{"url": "https://trud.bg/%d1%81%d1%82%d0%be%d0%bb%d0%b8%d1%87%d0%bd%d0%b8%d1%82%d0%b5-%d1%81%d0%be%d1%86%d0%b8%d0%b0%d0%bb%d0%b8%d1%81%d1%82%d0%b8-%d1%89%d0%b5-%d0%be%d1%82%d0%b1%d0%b5%d0%bb%d0%b5%d0%b6%d0%b0%d1%82-%d0%b4/", "text": "На 22 февруари, в 10.00 часа ръководството на БСП – София начело с Калоян Паргов, народните представители от „БСП за България“, избрани от София, общинските съветници, членове и симпатизанти на БСП ще отбележат Деня на защитника на Отечеството като поднесат венец и цветя на Паметника на Съветската армия. Това съожщиха от пресцентъра на столичната структура. В 10.30 часа социалистите от столичния район „Лозенец“ ще се поклонят и ще положат цветя на Паметника – костница на съветските воини в квартал „Лозенец“.  ", "date": "2019.02.21", "title": " Столичните социалисти ще отбележат Деня на защитника на Отечеството"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b8-%d0%bc%d0%b0%d0%ba%d0%b5%d0%b4%d0%be%d0%bd%d0%b8%d1%8f-%d1%89%d0%b5-%d1%87%d0%b5%d1%81%d1%82%d0%b2%d0%b0%d1%82-%d0%b7%d0%b0%d0%b5%d0%b4%d0%bd/", "text": "Постигнато е съгласие за общо честване на цар Самуил, свети Климент и свети Наум след двудневната среща на съвместната комисия за исторически и образователни въпроси между България и Република Северна Македония. “След продължителни дебати съвместната комисия постигна съгласие да препоръча на правителствата на двете държави, че съществуват условия за общо честване на Свети Климент, Свети Наум и цар Самуил, като мост за изграждане на приятелски отношения, в духа на Договора за приятелство и добросъседство”, се казва в съобщение на Института за национална история, предаде  . На срещата бе обсъдена възможността за съвместно отбелязване на някои исторически фигури, които са от значение за двете страни, а дискусията за учебниците по история беше отложена за следващата среща. Това е четвъртата среща на съвместната Македоно-българска комисия по исторически и образователни въпроси, създадена в съответствие с Договора за добросъседски отношения между двете държави, който беше подписан от премиерите Зоран Заев и Бойко Борисов през август 2017 г.    ", "date": "2019.02.21", "title": " България и Македония ще честват заедно цар Самуил"}
{"url": "https://trud.bg/%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d1%81%d1%82%d0%b0%d0%bd%d0%b0-%d0%b4%d0%be%d0%ba%d1%82%d0%be%d1%80-%d1%85%d0%be%d0%bd%d0%be%d1%80%d0%b8%d1%81-%d0%ba%d0%b0%d1%83%d0%b7%d0%b0/", "text": "Фандъкова: Превенцията и профилактиката за мен са кауза Медицинският университет в София присъди на столичния кмет Йорданка Фандъкова почетното звание „Доктор хонорис кауза“ днес по време на церемония в Майчин дом. Миналата година такова звание й бе присъдено и от Военна академия „Георги Сава Раковски“. Почетното звание й бе присъдено от Медицинския университет за дейността на градската управа в София в сферата на здравеопазването. Медал й връчи ректора на университета проф. Виктор Златков, а проф. Генчо Начев-удостоверение. По време на церемонията в Майчин дом Фандъкова отбеляза, че званието е чест за нея. Тя изтъкна и, че за нея превенцията и профилактиката в здравеопазването са кауза. Тя напомни, че Столичната община е създала пет програми за профилактика. Те са за превенция на заболявания като рак на млечната жлеза, миома, болести на белия дроб, на простатата. Общината има и ин витро програма от 2015 г., с помощта на която са родени 9 бебета, изтъкна Фандъкова. Градската управа дофинансира общински болници с 8-10 млн.лв на година. „В бюджета за 2019 г. сме заложили близо 21 млн. лв. за здравеопазване – с 10 млн. лв. дофинансираме дейности, които не се покриват от касата, 6 млн. лв. са отделени за инвестиции в оборудване и ремонти на общинските болници и ДКЦ-ата“, каза в словото си Фандъкова. Над 1,1 млн. лв. е инвестирала общината в нова медицинска апаратура и ремонти в болница „Шейново“. Тази година предстои цялостно саниране на сградата. „През последните години вложихме средства в купуване на медицинска техника и оборудване, както и в ремонт на различни отделения по предложение на самите болници. Насочихме инвестиции и към здравните заведения за долекуване, които на територията на Столичната община са три. В Специализираната болница за долекуване, продължително лечение и рехабилитация „Панчарево” обновяваме системата за отопление“, отбеляза Фандъкова.  ", "date": "2019.02.21", "title": " Фандъкова стана „Доктор хонорис кауза“ на Медицинския университет (СНИМКИ)\t\t\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d0%b2-%d1%81%d1%8a%d1%80%d0%b1%d0%b8%d1%8f-%d0%b4%d0%b0-%d0%bf%d1%80%d0%be%d0%bc%d0%be%d1%82/", "text": "Трябва заедно да популяризираме Балканите като туристическа дестинация. Днес подписахме Меморандум за разбирателство в областта на туризма между Министерството на туризма на Република България и Министерството на търговията, туризма и телекомуникациите на Република Сърбия. И вярвам, че това ще укрепи още повече нашето сътрудничество и ще доведе до нови съвместни проекти и инициативи и ще е основа за създаване на общи бизнес туристически мрежи. Това заяви министърът на туризма Николина Ангелкова при официалното откриване на 41-ия Белградски панаир на туризма в Белград, съобщиха от пресцентъра на МТ. Тя подчерта, че тази година България е страна партньор на форума, в който се включват над 12 хил. участници, работещи в сектора. Министърът припомни, че през 2018 г. Сърбия беше официалната страна партньор на българското туристическо изложение „Ваканция и СПА експо“. Считам, че тези събития са не само ефективни платформи за обсъждане и генериране на предложения за сътрудничество в областта на туризма между нашите страни, но и възможност за привличане на повече туристи в региона, посочи министърът. И допълни, че активното ни сътрудничество в областта на туризма допринесе за задълбочаване на икономическото партньорство между двете страни. Сърбия е сред 8-те най-големи пазари за входящ туризъм за България. През 2018 г. посещенията на сръбски туристи у нас са повече от 421 хил. и се увеличават със 7% в сравнение с 2017 г. Наблюдава се и постоянен ръст на посещенията на български граждани в Сърбия. През 2018 г. техният брой възлиза на почти 500 хил., което представлява увеличение от 6,7 на сто спрямо година по-рано.", "date": "2019.02.21", "title": " Министър Ангелкова в Сърбия: Да промотираме Балканите като туристическа дестинация\t\t\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%80%d0%b8-%d1%82%d0%b0%d1%87%d0%b0%d1%82-%d0%bd%d0%b8%d0%ba%d0%be%d0%bb%d0%b0%d0%b9-%d1%85%d0%b0%d0%b9%d1%82%d0%be%d0%b2/", "text": "Боил Банов и Вежди Рашидов провождат поздравителни адреси за 100-годишнината на големия писател  Двама министри на културата – настоящият Боил Банов и предшественикът му Вежди Рашидов, председател на парламентарната комисия по културата и медиите, проводиха вчера поздравителни адреси по случай честването на 100-годишнината от раждането на писателя Николай Хайтов. „Забележителните му „диви разкази“ пазят жив езика ни. Незабравимите филми „Козият рог“ и „Капитан Петко войвода“ събират в едно цяло петвековната изстрадана съдба на нашия народ,“ пише министър Банов в обръщение към сина на големия писател и председател на фондация „Памет“ Здравец Хайтов. „Убеден съм, че и след сто години тези, които идват след нас, ще сведат глава през безрезервно отдадения живот на Николай Хайтов в името на Отечеството и любовта му към българската нация,“ се казва в обръщението на чл.-кор. Вежди Рашидов към организаторите на честването – фондация „Памет“, членовете на Народно читалище „Антон Страшимиров“ и Съюза на българските писатели.", "date": "2019.02.21", "title": " Министри тачат Николай Хайтов"}
{"url": "https://trud.bg/%d0%b3%d1%80%d1%83%d0%b5%d0%b2%d1%81%d0%ba%d0%b8-%d0%b2%d1%8a%d0%b2-%d1%84%d0%b5%d0%b9%d1%81%d0%b1%d1%83%d0%ba-%d0%bf%d1%80%d0%be%d0%b4%d1%8a%d0%bb%d0%b6%d0%b0%d0%b2%d0%b0-%d0%bf%d0%be%d0%bb%d0%b8/", "text": "Продължава политическото преследване срещу мен и срещу мнозина други от ВМРО-ДПМНЕ.  Това обяви бившият министър-председател на Македония Никола Груевски в свой пост въя фейсбук. „Сега те (властите в Македония – бел.ред.) решиха да ме подозират и след това да ме обвинят в несъществуващ тероризъм“, пише Груевски във връзка с разследването на т.нар. „кървав четвъртък“ при щурма на парламента в Скопие от 27 април 2017 г. Нито съм организирал, нито съм дал съгласие някой да организира нападение в парламента и физическа саморазправа с депутати. Напротив, първи от всички политици поисках помирение, веднага, след като разбрах, тъй като предходния ден бях във Виена, уверява бившият премиер. „Очевидно е, че това неспособно и марионетно правителство няма друг начин да прикрие своята несъстоятелност и своите стъпки, които са в ущърб на държавните и националните интереси на Македония, своята престъпност, непотизъм и корупция, а иска да постоянно да прави това чрез несправедливи подозрения, обвинения, процеси и вкарването в затвора на политически инакомислещите. Фалшивите спектакли и процеси, които някой ден ще бъдат техен срам и техен страх от наказание за злото им, сега са наша Голгота“, посочва Никола Груевски по адрес на сегашните управляващи в Скопие. Призовавам Прокуратурата да представи надлежните доказателства срещу мен пред целия народ, пред цялото общество. Доказателство за нещо, което не е извършено, се казва в текста.", "date": "2019.02.21", "title": " Груевски във фейсбук: Продължава политическото преследване срещу мен"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%be%d0%b1%d0%b2%d0%b8%d0%bd%d0%b8-60-%d0%b3%d0%be%d0%b4%d0%b8%d1%88%d0%bd%d0%b8%d1%8f-%d1%88%d0%be%d1%84%d1%8c%d0%be/", "text": "Районна прокуратура-Асеновград повдигна обвинение на 60-годишния шофьор, който вчера беше заловен пиян зад волана на автобус от градския транспорт, след като блъсна кола. Мъжът с инициали А.Х. ще отговаря пред съда за това, че на 20.02.2019 г. в Асеновград е управлявал моторно превозно средство – автобус, с концентрация на алкохол в кръвта си над 0,5 на хиляда, установено по надлежния ред с техническо средство „Дрегер“ – 2,08 на хиляда, след като преди е бил осъден, с влязла в сила присъда, за същото деяние /за управление на товарен автомобил/, съобщиха от пресцентъра на държавното обвинение. До момента е установено, че на 20 февруари 2019 г., около 19 часа обвиняемият управлявал автобус, част от градския транспорт, като е причинил пътно-транспортно произшествие – ударил паркиран лек автомобил. Няма пострадали хора. Предстои да се уточняват нанесените материални щети на автомобила. На място пристигнали полицейски служители и при тестване с техническо средство – „Алкотест Дрегер“ е установено, че водачът А.Х. е управлявал автобуса след употреба на алкохол – 2,08 на хиляда. Той е задържан за срок от 72 часа с постановление на наблюдаващия прокурор. Утре, 22 февруари 2019 г., Района прокуратура-Асеновград ще внесе искане в съда за определяне на мярка за неотклонение „задържане под стража“ спрямо него. Предвиденото от закона наказание за престъплението, в което е обвинен А.Х., е от една до пет години „лишаване от свобода“, глоба от 500 до 1500 лева и лишаване от право да управлява МПС за срок от три месеца до три години.", "date": "2019.02.21", "title": " Прокуратурата обвини 60-годишния шофьор, карал автобус пиян"}
{"url": "https://trud.bg/%d0%b2%d0%b7%d0%bb%d0%be%d0%bc%d0%b8%d1%85%d0%b0-%d0%bc%d0%b0%d0%b3%d0%b0%d0%b7%d0%b8%d0%bd-%d0%b7%d0%b0-%d0%ba%d0%be%d0%bc%d0%bf%d1%8e%d1%82%d1%80%d0%b8-%d0%b8-%d1%82%d0%b5%d0%bb%d0%b5%d1%84%d0%be/", "text": "Магазин за компютри, аксесоари и телефони е обран в четвъртък сутринта в Търговище. Двама мъже, закрити с качулки, са отворили входната врата на търговския обект в центъра на града към 5 часа и буквално за секунди са изнесли скъп професионален лаптоп със софтуер за 35 – 40 000 лв., 4 таблета, 5 телефона, навигации, камери и други. Магазинът е свързан със СОД, който дал сигнал за проникването. На място на третата минута пристигнал екип. Освен зеещата врата, която била с откачена панта и натисната навътре, чрез техническо приспособление, нямало други дири от нашествието. Взломаджиите си били тръгнали. От записите на камерите ставало ясно, че са били с торбички на краката, за да не оставят следи. Автомобилът им бил паркиран на съседна улица в междублоково пространство. Ударът е извършен от професионалисти, които са следили дейността на обекта, както и наличието на камери в него и наоколо. Собственикът на фирмата, която е най-известната, занимаваща се с продажба и поддръжка на компютри в града, също смята, че извършителите са външни. Не свързва взломът с конкуренти, но е възможно да е бил поръчан по друга линия. Само преди седмица рекламната витрина била пълна със скъпи телефони от известна мярка, чиито представител бил и било късмет, че тогава не са ударили обекта. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.21", "title": " Взломиха магазин за компютри и телефони в Търговище\t\t\t"}
{"url": "https://trud.bg/%d0%bb%d0%b0%d0%b2%d1%80%d0%be%d0%b2-%d1%81%d0%b8%d0%b3%d1%83%d1%80%d0%bd%d0%be%d1%81%d1%82%d1%82%d0%b0-%d0%bd%d0%b0-%d0%b5%d0%b2%d1%80%d0%be%d0%bf%d0%b0-%d1%81%d0%b5-%d0%be%d0%ba%d0%b0%d0%b7%d0%b0/", "text": "Сигурността на европейските народи се оказа заложник на деструктивната политика на САЩ и русофобите в Европейския съюз. Това заяви руският външен министър Сергей Лавров в изказване пред представители на Асоциацията на европейския бизнес, предава ТАСС. „Предизвиква съжаление фактът, че мирът и сигурността на европейските народи станаха заложници на деструктивната политика на Вашингтон и малката, но крайно агресивна група на русофобите вътре в Европейския съюз“, заяви Лавров. Той припомни, че НАТО продължава курса на увеличаване на военната активност и приближаване на военната инфраструктура на Алианса до границите на Русия. „Освен Македония и другите балкански страни, Северноатлантическият алианс упорно придърпва Украйна и Грузия“, посочи министърът. „Не добавя оптимизъм и изтеглянето на САЩ от Договора за ликвидация на ракетите със среден и малък обсег (ДРСМО), което бе подкрепено послушно и единогласно от всички натовци, независимо от, като минимум, противоречивостта на ситуацията около този договор. Такива действия водят до увеличаване на военно-политическото напрежение, включително в зоната нашето общо съседство“, подчерта първият дипломат на Москва.      ", "date": "2019.02.21", "title": " Лавров: Сигурността на Европа се оказа заложник на САЩ и русофобите"}
{"url": "https://trud.bg/%d0%b5%d0%ba-%d1%81%d1%8a%d1%81-%d1%81%d1%8a%d0%b2%d0%b5%d1%82%d0%b8-%d0%ba%d1%8a%d0%bc-%d0%b1%d0%b8%d0%b7%d0%bd%d0%b5%d1%81%d0%b0-%d0%ba%d0%b0%d0%ba-%d0%b4%d0%b0-%d1%81%d0%b5-%d0%bf%d0%be%d0%b4%d0%b3/", "text": "За предприятията в ЕС е наложително да започнат да се подгот­вят за оттеглянето на Обединеното кралство, ако все още не са го направили. Това предупреждава Европейската комисия близо месец преди изтичането на крайния срок за излизане на Великобритания от общността. От Брюксел публикуваха практивески съвети и стъпки, които предпсриятията трябва да изпълнят, за да могат безпроблемно да работят с британски партньори. При липса на споразумение за оттегляне, с което би бил въведен преходен период до края на 2020 г., считано от 30 март 2019 г. Обединеното кралство ще бъде третирано за митнически цели като държава извън ЕС. За да избегнат нарушаване на своята дейност, всички засегнати предприятия трябва да се подготвят, да вземат всички необходими решения и да извър­шат всички необходими административни действия преди 30 март 2019 г., посочват от Брюксел. С цел да подпомогне дружествата в този процес Европейската комисия предприе интензивна кампания за разясняване на митническите правила и изискванията за косвено данъчно облагане. Подробна информация и документи по темата са публикувани в   в сайта на Еврокомисията, който е достъпен на всички езици в ЕС.", "date": "2019.02.21", "title": " ЕК със съвети към бизнеса как да се подготви за Брекзит"}
{"url": "https://trud.bg/28-%d0%b4%d1%83%d1%88%d0%b8-%d0%bf%d0%be%d1%81%d1%82%d1%80%d0%b0%d0%b4%d0%b0%d1%85%d0%b0-%d0%bf%d1%80%d0%b8-%d1%81%d0%b1%d0%bb%d1%8a%d1%81%d1%8a%d1%86%d0%b8-%d0%bd%d0%b0-%d0%bf%d1%80%d0%be%d1%82%d0%b5/", "text": "В Каталуния 28 души пострадаха в хода на сблъсъци между протестиращи и местната полиция „Мосос д‘Ескадра“, предава РИА Новости, като се позовава на съобщение от силите за сигурност. Сред получилите наранявания има 12 служители на органите на реда. Също така се съобщава за един пострадал журналист от каталунския ТВ канал TV3. Трима души са задържани за оказана съпротива на полицейски служители, са заявили пред РИА Новости от пресслужбата на местните сили за сигурност. В четвъртък в Каталуния започнаха стачка и протести на привържениците на независимостта на региона, които са организирани от движението „Комитети за защита на републиката“. Те блокират ж.п. линии и магистрали и горят гуми. В момента продължават да са блокирани всички големи пътни възели. Също така в различни градове на автономната област, включително в Барселона, се провеждат митинги против разглеждането на „каталунското дело“ във Върховния съд на Испания. Профсъюзът CSC иска всички фигуранти да бъдат признати за невинни. Към безредиците се присъединиха студенти, каталунското правителство (женералитет) и три партии, които се обявяват за независимост на Каталуния – „Левите републиканци“, „Каталунската европейска демократическа партия“ и „Кандидати за народно единство“. Освен това демонстрациите бяха подкрепени от организациите „Каталунско народно събрание“ и Omnium Cultural. Бившият председател на каталунския женералитет Карлес Пучдемон призова в „Туитър“ за „постоянна мобилизация“ и подкрепи започналите вълнения. На 12 февруари във Върховния съд на Испания започнаха същинските заседания по „каталунското дело“. На скамейката на подсъдимите са 12 души. На тях са им предявени обвинения във връзка с проведения на 1 октомври 2017 година референдум за независимост на региона и последвалото обявяване на самостоятелност на региона. Конституционният съд и правителството на Испания признаха референдума за незаконен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.21", "title": " 28 души пострадаха при сблъсъци на протести в Каталуния"}
{"url": "https://trud.bg/%d1%81%d1%8a%d0%b4%d1%8a%d1%82-%d0%be%d1%82%d1%85%d0%b2%d1%8a%d1%80%d0%bb%d0%b8-%d0%b6%d0%b0%d0%bb%d0%b1%d0%b0%d1%82%d0%b0-%d0%bd%d0%b0-%d0%b8%d0%bd%d0%b5%d1%80%d0%ba%d0%be%d0%bc/", "text": "Административен съд София-област отхвърли жалбите на “Инерком България” и ЧЕЗ срещу решението на Комисията за защита на конкуренцията, съобщиха от съда. Комисията излезе с определение в края на миналата година, с което отказа да преразгледа отказа си за сделката за активите на ЧЕЗ в България, докато по казуса не се произнесе Върховният административен съд. От “Инерком” поискаха КЗК да разреши сделката за ЧЕЗ с мотива, че през месец август 2018 г. собственичката на компанията Гинка Върбакова е прехвърлила притежаваните от нея акции в “Солар Грийн Енерджи” АД, в резултат на което вече не е на лице концентрация на пазара за производство на електроенергия от фотоволтаици. Според съда комисията правилно е спряла производството и не е допуснала съществени процесуални нарушения при постановяване на оспореното решение.", "date": "2019.02.21", "title": " Съдът отхвърли жалбата на „Инерком“"}
{"url": "https://trud.bg/%d0%b7%d0%b0%d0%bc-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b0%d0%bb%d0%b5%d0%ba%d1%81%d0%b0%d0%bd%d0%b4%d1%8a%d1%80-%d0%bc%d0%b0%d0%bd%d0%be%d0%bb%d0%b5%d0%b2-%d0%be%d0%b1%d1%89%d0%b8/", "text": "Размерът на вътрешните и външните инвестиции през 2018 г. се очаква да достигне 20 млрд. лв. Това съобщи заместник-министърът на икономиката Александър Манолев и направи уточнението, че обобщените данни на НСИ все още не са публикувани. Той участва във форума „Земеделие и икономика. Тенденции и предизвикателства“, организиран от Предприемачи – ГЕРБ в с. Старосел, съобиха от пресцентъра на икономическото министерство. “В България няма спад на инвестициите, точно обратното – наблюдава се устойчив ръст“, подчерта Александър Манолев и обясни разликите между индикаторите „преки чуждестранни инвестиции“, който измерва БНБ и данните за „бруто образуване на основен капитал“, които обобщава НСИ. „Ако искаме да придобием представа за растежа ни е по-добре да наблюдаваме данните на НСИ, защото те обобщават както външните, така и вътрешните инвестиции в реалната икономика. А те показва устойчив растеж“, разясни той. По думите му ръст има и в данните на БНБ, но те се актуализират за значителен период – около 15 месеца. „В резултат днес медиите пишат, че има спад на инвестициите, а всъщност данните не са окончателни. Когато се обобщят обаче и се види реалният ръст, това спира да е новина, защото вече е минало поне година“, подчерта икономическият заместник-министър и показа графика, която детайлно онагледява процеса за 2017 г. – разликата между предварителни и обобщени данни съобщени от финансовата институция е близо 1 млрд. лв. увеличение за цялата година. Същата тенденция се наблюдаваше и през 2018 г. „Нещо повече, по данни на Евростат, по дял на инвестициите от БВП, България се нарежда преди страни като Италия, Гърция, Люксембург, Обединеното кралство и се изравнява със Словакия“, каза още зам.-министър Манолев. Неговата прогноза е за нов ръст на инвестициите през 2019 г., като аргументира това с нагласите на чуждестранния бизнес у нас. Според изследване Германо-българската търговска камара, близо 90% от немските компании у нас биха инвестирали отново в България, ако имат тази възможност. Подобни са нагласите и сред шведския бизнес – 94% от компаниите опериращи в България планират да разширят или запазят дейността си у нас, стана ясно от изнесените данни. „Постигнахме значителни резултати за последните 10 години, които често самите ние не отчитаме. Разбира се проблеми имаме и днес и се надявам с общи усиля да ги решаваме“, допълни Александър Манолев. Той представи действията, които Министерството на икономиката и останалите институции предприемат за намаляване на административната тежест. Подробно засегнат бе и един от основните проблеми на бизнеса през последните години – недостигът на кадри на пазара на труда. „Дългосрочното решение е масово застъпване на дуалното обучение и подготовката на специалисти, от които компаниите имат нужда“, подчерта икономическият заместник-министър. По думите му институциите работят в тясна координация по темата, а Министерството на икономиката вече е предприело няколко конкретни стъпки в тази посока – разработен е образец на трудов договор между работодател и ученик; изготвена е отраслова карта на регионите и предстои да се създаде онлайн регистър на работодателите, които отговарят на изискванията за провеждане на дуално обучение.", "date": "2019.02.21", "title": " Зам.-министър Александър Манолев: Общият размер на инвестициите през 2018 г. достига 20 млрд. лв."}
{"url": "https://trud.bg/%d0%bd%d0%b8%d0%bd%d0%be%d0%b2%d0%b0-%d0%b2-%d0%bf%d0%b8%d1%81%d0%bc%d0%be-%d0%b4%d0%be-%d0%ba%d0%b0%d1%80%d0%b0%d1%8f%d0%bd%d1%87%d0%b5%d0%b2%d0%b0-%d0%bd%d0%b5-%d0%b8%d1%81%d0%ba%d0%b0%d0%bc%d0%b5/", "text": "„Уведомявам ви, че народните представители от Парламентарната група „БСП за България“ няма да ползват командировъчни средства от Народното събрание, както и служебни автомобили, разходи за гориво и нощувки в избирателните им райони. Парламентарната група няма да получава и възнаграждение за периода на отсъствие от парламента.“ Това пише лидерът на БСП Корнелия Нинова в писмо до председателят на парламента Цвета Караянчева, разпространено от пресцентъра на социалистическата партия. По-рано днес лидерът на „Атака“   да се забрани получаването на една трета от надницата при неоправдано отсъствие. Нинова настоява, ако се правят промени в правилника на парламента, да се разгледа и предложението на БСП за замразяване на депутатските заплати. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.21", "title": " Нинова в писмо до Караянчева: Не искаме заплати, докато отсъстваме от парламента\t\t\t"}
{"url": "https://trud.bg/%d1%80%d0%b0%d0%bc%d0%b0%d0%b4%d0%b0%d0%bd-%d0%b0%d1%82%d0%b0%d0%bb%d0%b0%d0%b9-%d0%bd%d0%b8%d0%ba%d0%be%d0%b3%d0%b0-%d0%b2-%d0%bc%d0%be%d0%b5-%d0%bf%d1%80%d0%b8%d1%81%d1%8a%d1%81%d1%82%d0%b2%d0%b8/", "text": "„Никога в мое присъствие с г-н Цветанов не е говорено за преференции. ГЕРБ явно имат вътрешни недоразумения”. Това заяви депутатът от ДПС Рамадан Аталай по  . По думите му зам.-председателят на ГЕРБ Цветан Цветанов е бил в стаята на ДПС за кратък разговор за машинното гласуване и ЦИК. „В Изборния кодекс има по-важни промени от преференциите. Преференциите са важни. Но много по-важно е да демократизираме изборния процес – да дадем възможност на тези 2 млн. души, които по една или друга причина напуснаха България, да им дадем възможност да гласуват. ДПС имаме предложение в тази насока. Защо преференциите са по-важни от това, че не може да се агитира на майчин език?”, попита Аталай. „Преференциите в този Изборен кодекс са въведени от 2007 г. Първата година са участвали 24% , на следващите – 51%, на последните – 34%. Онова очакване на обществото да участва активно в преференциалния вот е минало пика си и се е разбрало, че в този си вид преференциите не са друго освен изкривяване на изборите”, заяви Аталай. Относно кворума в Народното събрание, Аталай заяви: „Задължението за кворума е на управляващите, дневният ред е на управляващите. От нас не могат да чакат за кворум”.            ", "date": "2019.02.21", "title": " Рамадан Аталай от ДПС: Никога в мое присъствие не е говорено за преференции с Цветан Цветанов"}
{"url": "https://trud.bg/%d1%81%d1%82%d1%83%d0%b4%d0%b5%d0%bd%d1%82-%d1%80%d0%b0%d0%b7%d0%bf%d0%bb%d0%b5%d0%bb-%d0%b1%d0%b0%d0%bd%d0%ba%d0%be%d0%b2%d0%b0%d1%82%d0%b0-%d0%b8%d0%b7%d0%bc%d0%b0%d0%bc%d0%b0-%d0%b2-%d0%bd%d0%be/", "text": "Полиция и прокуратура проверяват сръбска следа по случая с обвинената за   в особено големи размери управителка на банков клон в Нова Загора, съобщи  . От профила в „Инстаграм” на вече бившата шефка на банковия клон става ясно, че тя е предлагала услуги като личен банкер, както и различни видове заеми в Сърбия. От прокуратурата и полицията потвърдиха, че работят по тази следа. На този етап разследващите органи отказват всякакви подробности. Уточняват обаче, че работят и по други версии. И днес в банковия клон в Нова Загора продължава вътрешната проверка на банката. Всички ощетени клиенти вероятно ще трябва да изчакат приключването й, за да си получат парите. Междувременно, проговори и човекът, от който започва разплитането на измамата. Той е студент и иска да запази самоличността си в тайна. Разбира, че от банковата му сметка липсват пари, когато отива до банка в голям град, за да си плати таксата за семестъра. В сметката му имало над 23 000 лева. Оказва се обаче, че сумата липсва: „Разгледахме с мениджър продажби извлечението от сметката и установихме че са теглени парите ми от дебитната карта, която аз нямам такава 49 пъти. След като разбира, че сметката му е източена, младежът се свързва с вече бившата директорка на банковия клон. Мистериозно, в сметката му отново се оказват по-голямата част от парите. Сумата обаче е преведена от авоарите на друг клиент на банката, става ясно от извлечението по сметката. Младежът успял да се свърже с наредителя, който с изумление научил, че е „правил” транзакции. Според потърпевшия от измамата студент шефката на банковия клон не е действала сама в неправомерното отклоняване на повече от 400 000 лева. Регионалният мениджър Георги Султанов обаче е категоричен – няма данни за съучастници.  ", "date": "2019.02.21", "title": " Студент разплел банковата измама в Нова Загора"}
{"url": "https://trud.bg/%d1%80%d0%b0%d0%b1%d0%be%d1%82%d0%b8%d0%bb%d0%bd%d0%b8%d1%86%d0%b0-%d0%bd%d0%b0-%d0%b1%d0%b0%d0%b1%d0%b0-%d0%bc%d0%b0%d1%80%d1%82%d0%b0-%d0%be%d1%82%d0%b2%d0%b0%d1%80%d1%8f-%d0%b2%d1%80%d0%b0/", "text": "За поредна година в „Работилница на Баба Марта“ децата на Благоевград ще покажат своите умения. От 25 до 28 февруари, деца от различни детски градини и учебни заведения ще изпитат въображението си при изработката на традиционни мартеници, съобщиха от общината. В рамките на инициативата малчуганите ще се запознаят с историята на мартеницата, със символиката на червения и белия цвят, както и с традициите, свързани с Баба Марта. Те ще творят в присъствието и с помощта на преподаватели от Център за личностно и творческо развитие на децата на Благоевград. Работилницата ще бъде отворена от 09.00 часа до 17.00 часа.", "date": "2019.02.21", "title": " „Работилница на Баба Марта“ отваря врати в Градската художествена галерия в Благоевград"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%b1%d0%b0%d0%bd%d1%81%d0%ba%d0%be-%d0%b5-%d0%b2-%d0%b5%d1%83%d1%84%d0%be%d1%80%d0%b8%d1%8f-%d0%b7%d0%b0-%d1%81%d0%b2%d0%b5%d1%82%d0%be%d0%b2%d0%bd%d0%b0%d1%82/", "text": "Цяло Банско е в еуфория преди уикенда за Световната купа по ски-алпийски дисиплини. Това обяви кметът на града Георги Икономов.  „Не само хотелиерите и ресторантьорите, но и всички местни жители, очакват с нетърпение събитието – заяви градоначалникът. – Надяваме се на хубав уикенд, дано и времето е с нас. Успяхме да се подготвим, въпреки че снегът, който падна преди месец, беше с много тежки последствия – скъсани далекопроводи, много хора останаха без ток. Но каквото трябва сме направили.“ Икономов отбеляза, че студеното време помага за подготовката на състезанията. Днес се очаква температурите в ски зоната да паднат под нулата, а утре максималната ще е -8 градуса.  Шефът на организационния комитет Цеко Минев пък очаква посещението на „белия“ керван у нас да донесе отговор на въпросите около някои от малките купи в дисиплините.  „Намираме се пред най-голямото спортно събитие в България за годината, нещо от световна величина – обяви шефът на родната федерация. – Успяхме да се подготвим с цената на къртовски труд. Имаме и скоростни, и технични дисциплини. Целият елит на световните ски идва в Банско, което ще направи състезанията едни от най-отразяваните. Остава още малко до края на сезона и всички искат да се докажат.“  Организаторите очакват много натоварен уикенд – огромно количество техника се качва нощно време, за да не се нарушава номалния ритъм на работа на ски зоната. Идват всичките актуални световни шампиони от Оре (Швеция), а домакините са се постарали да ги предизвикат да покажат пълните си способности.  „За супергигантския слалом ще има четири скока, последният е преди финала, точно пред публиката – разкри Георги Бобев, вицепезидент на БФСки. – В последните дни температурите може да изглеждат пролетни, но горе в планината това не се усеща. Напротив, трасето става още по-твърдо. Доста динамично е, денивелацията е голяма – близо 600 метра и ще подложи участниите на максимално натоварване.“  Марсел Хиршер все още не се е възстановил от настинката, която го връхлетя на световното първенство на алпийците в Оре (Швеция). Най-добрият скиор в света все пак успя да блесне с титла в слалома, а след това неохотно се пусна и на паралелния слалом в Стокхолм, където отпадна преди битката за подиума. Но австриецът, който идната седмица навършва 30 години, продължава с бясно темпо до самия край на сезона. По всичко изглежда, че Хиршер ще стартира поне в алпийската комбинация утре, тъй като се включи в днешните скоростни тренировки на пистата „Марк Жирардели“. Той направи две спускания и ще стартира и в трите състезания.  В свободната тренировка се включиха всички скиори, заявени за комбинацията, а световните звезди дадоха много висока оценка на подготовката на пистата. Едва утре обаче те ще видят вратите, които ще бъдат наредени сутринта. В опознавателните карания взе участие и Йоан Тодоров, който ще е единственият българин в супер-г. За гигантския слалом сигурен е единствено Алберт Попов, но се очаква ФИС да даде разрешение още на Тодоров и Камен Златков.  Решението на Върховния административен съд да отмени решението на правителството за премахване на пречките пред изграждането на втора кабинкова линия между Банско и ски зоната осъди природния парк на още изгорели газове от автомобили. Кметът на града Георги Икономов разкри, че т. нар. „зелени“ смятали автотранспорта за по-екологичен. „Само за януари в Пирин са навлезли над 50 000 автомобила – заяви той. – Не знаем дали това е много или малко, но на мен ми се вижда адски много. Това прави над 250 тона въглероден диоксид. Не ми се мисли за последните десет години колко изгорели газове са изпуснати в уж пазения парк „Пирин“. Странно е, че един от т. нар. „еколози“ наскоро каза, че тъкмо в планината било мястото на изгорелите газове. Аз по-абсурдна теория не бях чувал. Друга от идеите на „зелените“ бе да се направят повече паркинги, за което ще трябва да се изсекат още дървета. Предлагаха я срещу нашите планове за втора кабинкова линия, но бързо се усетиха и вече не я лансират.“", "date": "2019.02.21", "title": " Кметът: Банско е в еуфория за Световната купа по ски"}
{"url": "https://trud.bg/%d0%b8%d0%b7%d0%b3%d1%80%d0%b0%d0%b6%d0%b4%d0%b0%d1%82-%d1%81%d0%bf%d0%be%d1%80%d1%82%d0%bd%d0%b0-%d0%bf%d0%bb%d0%be%d1%89%d0%b0%d0%b4%d0%ba%d0%b0-%d0%b7%d0%b0-191-489-%d0%bb%d0%b5%d0%b2%d0%b0-%d0%b2/", "text": "Изграждат многофункционална спортна площадка в двора на училище в Свищов за 191 489 лева. В изпълнение на плановете си за развитие на културата и образованието през 2019 година, община Свищов кандидатства за участие в проект „Красива България“ към Министерството на труда и социалната политика с проектното предложение. При реализирането на разработката община Свищов участва с 53 % от цялата сума, а останалата част, в размер на 90 000 лева, ще бъде предоставена от Министерство на труда и социалната политика. Проектното предложение е приоритетно за Общината, поради факта, че към настоящия момент в сградата на СУ „Димитър Благоев“, се възпитават и обучават 781 деца, разпределени в 36 паралелки, а за тях се грижат 103 човека педагогически и непедагогически персонал. Сградата е топлоизолирана, но съществуващата спортна площадка в двора на училището за игра на децата е оборудвана с метални и стари съоръжения от периода на изграждане на обекта, които не отговарят на изискванията и реда за устройството и безопасността на площадките за игра. Състоянието на тази територия е лошо – напукани настилки, разрушени огради и спортни уреди, което я прави не функционална и децата обучаващи се в учебното заведение не могат разнообразно да спортуват и заниманията им са ограничени, поради наличието на два амортизирали коша. Няма обособени зони за други спортове на открито, настилката е оронен асфалт, което поставя в риск учениците по време на спортни занимания. От изключителна важност е сформираните спортни клубове, които въпреки всичко постигат резултати, да бъдат осигурени с подходящи зони за тренировка, с оглед създаване на материална среда, която да подпомага, а не да ограничава развитието на потенциала на младите спортисти. Наличието на добра материално-техническа инфраструктура, подходящи оборудвани съоръжения ще допринесат за популяризиране на съответните спортове, както и за осмисляне на свободното време на всички ученици.  Настоящото проектно предложение ще допринесе за подобряване на материалната база в образователното заведение и качеството на предлаганата образователна услуга. От подобрената среда ще се възползват също така и семействата на децата, споделяйки общи моменти в двора на учебното заведение.", "date": "2019.02.21", "title": " Изграждат спортна площадка за 191 489 лева в свищовско училище\t\t\t"}
{"url": "https://trud.bg/%d1%85%d0%b0%d0%bc%d0%b8%d0%b4-%d1%85%d0%b0%d0%bc%d0%b8%d0%b4-%d0%bd%d1%8f%d0%ba%d0%be%d0%b9-%d1%81%d1%8a%d0%b7%d0%b4%d0%b0%d0%b4%d0%b5-%d0%b8%d1%81%d1%82%d0%b5%d1%80%d0%b8%d1%8f-%d1%81-%d0%bf%d1%80/", "text": "Някой създаде тази истерия с преференциите и въведе в заблуда министър-председателя. Не сме търсили подкрепа за това предложение. Това заяви депутатът от ДПС Хамид Хамид по  . „В този ден в стаята дойдоха двама представители на парламентарната група на ГЕРБ – Цветанов и Данаил Кирилов, и помолиха за подкрепа за регистрация, и помолиха и за друга подкрепа – помолиха да гласуваме ЦИК да си остане в стария си вид и да няма нов избор. Ние поискахме подкрепа за въвеждане на машинно гласуване, като нашето становище беше колкото по-бързо извадим субективността от изборния процес, толкова са по-големи гаранциите за честни избори. Дума не е ставало въпрос въобще за преференции. Мислите ли, че когато ДПС има съществени предложения като езика, като уседналостта, като ограничението на секциите, ще тръгнем да поставяме като условие на ГЕРБ, за да се регистрираме преференцията, което ни предложение е 7-мо, 8–мо по приоритет. Някой обаче, за да създаде тази истерия с преференциите, въведе в заблуда министър-председателя. Не знам кой е той. Не сме търсили подкрепа за това предложение”, коментира депутатът от ДПС. Според него прагът на преференцията през годините се е превърнал в средство за партиен и корпоративен контрол на вота.", "date": "2019.02.21", "title": " Хамид Хамид: Някой създаде истерия с преференциите и въведе в заблуда премиера"}
{"url": "https://trud.bg/%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b0%d1%82%d0%b0-%d0%ba%d0%be%d0%bc%d0%b8%d1%81%d0%b8%d1%8f-%d0%bd%d0%b5-%d0%bf%d1%80%d0%be%d0%bf%d0%be%d0%b2%d1%8f%d0%b4%d0%b2%d0%b0%d0%bc/", "text": "Твърденията, че предлагайки  , Комисията “проповядва джендър идеология“ се опитва да “наложи“ понятието „трети пол“, са неверни. Само държавите членки на ЕС са компетентни да решават въпроси, свързани с каквато и да било терминология за определяне на пола съгласно техните конституции. Това обявиха от българското представителството на Европейската комисия в съобщение до медиите. „SELFIE е доброволен и анонимен инструмент в подкрепа на училищата при употребата на цифрови технологии за преподавана и обучение. Всички заинтересовани училища могат да се регистрират на платформата и да направят самооценката, и резултатите от SELFIE остават само за съответното училище и не се споделят другаде. SELFIE беше разработен в тясно сътрудничество с експерти по образованието и над 5000 училищни ръководители, учители и ученици. Първата версия на инструмента беше тествана в 650 училища в 14 държави“, обясняват от ЕК.        ", "date": "2019.02.21", "title": " Европейската комисия: Не проповядваме джендър идеология и не се опитваме да наложим понятието трети пол"}
{"url": "https://trud.bg/%d0%b8-%d1%80%d1%83%d0%bc%d1%8a%d0%bd%d0%b5%d1%86%d1%8a%d1%82-%d0%b4%d0%b8%d0%bd%d1%83-%d0%bd%d0%b5-%d0%b8%d1%81%d0%ba%d0%b0-%d0%b1%d0%be%d0%b9-%d1%81-%d0%ba%d0%be%d0%b1%d1%80%d0%b0%d1%82%d0%b0/", "text": "Втори евентуален съперник отказа бой с Кубрат Пулев-Кобрата при дебюта му на американския ринг на 23 март в Лос Анджелис. Румънецът Богдан Дину води преговори с щаба на българина, но преди ден реши да отклони офертата. Преди това мач отказа и шведът Робърт Хелениус, с прякор Северния Кошмар. А самият Пулев продължава подготовката си на Белмекен в очакване на поредния кандидат за боя. И въпреки минусовите температуи Кобрата демонстрира отлично настроение и пусна снимка в социалната мрежа с тренировките си на открито.", "date": "2019.02.21", "title": " И румънецът Дину не иска бой с Кобрата"}
{"url": "https://trud.bg/%d0%b8%d0%b7%d0%b3%d1%80%d0%b0%d0%b6%d0%b4%d0%b0%d1%82-%d0%b4%d0%b2%d0%b0-%d1%86%d0%b5%d0%bd%d1%82%d1%8a%d1%80%d0%b0-%d0%b7%d0%b0-%d1%85%d0%be%d1%80%d0%b0-%d1%81-%d0%b4%d0%b5%d0%bc%d0%b5%d0%bd%d1%86/", "text": "До 2 години във Варна ще бъдат изградени два центъра за хора с различни форми на деменция. Това съобщи зам.-кметът на града Коста Базитов при старта на проекта. Той е на стойност 1,3 млн. лв., като 941 303 лв. са осигурени от Европейския фонд за регионално развитие, а останалите са от националния и местния бюджет. Единият център ще бъде в кв. Владиславово и ще предоставя услуги на 15 потребители. Вторият ще е на ул. „Петко Стайнов“, в сградата на СУПЦ. След основния й ремонт там ще бъде открит Дневен център за подкрепа на лица с деменция и техните семейства с капацитет 40 места. Ще има помещения за почасов отдих, дневна стая, зали за арт- и трудотерапия, физиотерапия и индивидуална работа, поясни ръководителят на проекта Емилия Дякова. Центровете ще попълнят листата от близо 60 социални услуги, предоставяни от община Варна. По предложение на кмета Иван Портних през юни миналата година местният парламент прие решение, с което общината кандидатства за разкриването и на трети център за хора с деменция.  ", "date": "2019.02.21", "title": " Изграждат два центъра за хора с деменция"}
{"url": "https://trud.bg/%d0%b0%d0%b4%d0%b2%d0%be%d0%ba%d0%b0%d1%82-%d0%b0%d0%ba%d0%be-%d0%b4%d0%be%d0%ba%d0%bb%d0%b0%d0%b4%d0%b2%d0%b0%d0%bc%d0%b5-%d0%bd%d0%b0-%d0%b4%d0%b0%d0%bd%d1%81-%d1%81%d0%b5-%d0%bf%d1%80%d0%b5%d0%b2/", "text": "Доносничеството и докладването е наследство от едно отминало време, което трябва да остане в миналото. Това заяви  адвокатът Емил Георгиев по   относно предложението при нужда юристи да издават информация на свои клиенти на ДАНС, като мярка срещу прането на пари. „България е от малкото държави, където адвокатурата е уредена на конституционно равнище – правото на защита е основно човешко право. Това означава, че ако ние трябва да докладваме на ДАНС онова, което нашите клиенти ни доверяват в рамките на взаимоотношения адвокат-клиент – ние не само се превръщаме в посмешище, карикатура, а ние ставаме доносници”, заяви юристът. Според управляващите, така националното законодателство ще се синхронизира с европейското. „Това е чест аргумент, който не е в състояние да прикрие факта, че тази директива, която те твърдят, че предвижда специфични правила за адвокатурата, които не се намират в нашия закон срещу изпиране на пари. Ние искаме да знаем какво е направил Висшият адвокатски съвет, когато се е приемал този закон”, посочи Георгиев. Георгиев заяви, че в Германия този проблем е уреден, като задълженията за разкриване на информация отпадат по линия адвокат-клиент. Задължението е на лице, само когато адвокатът активно съучаства в престъплението.", "date": "2019.02.21", "title": " Адвокат: Ако докладваме на ДАНС се превръщаме в доносници и карикатури"}
{"url": "https://trud.bg/5-%d0%b3-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d0%b8%d0%b7%d1%82%d0%be%d1%87%d0%b5%d0%bd%d0%b8-%d0%b4%d0%b5%d0%b1%d0%b8%d1%82%d0%bd%d0%b8-%d0%ba%d0%b0%d1%80%d1%82%d0%b8/", "text": "Рецидивист получи ефективна присъда от 5 г. затвор от Окръжния съд в Шумен по обвинителен акт на прокуратурата за кражба и теглене на пари от чужда дебитна карта. 56-годишният Васил С. ще лежи зад решетките при строг режим. Мъжът откраднал два портфейла от шуменец, в които открил две дебитни карти и сумата от 260 лева. В периода от 6 до 8 октомври миналата година източил 5200 лева от картите. Само за два дни от различни банкомати той дръпнал сумата, чрез 35 тегления. 56-годишният подсъдим вече е осъждан за кражби и грабеж. В четвъртък съдът му определи мярка за неотклонение “задържане под стража“ по друга влязла в сила присъда. Последната му ефективна 5-годишна присъда подлежи на обжалване пред Апелативния съд във Варна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.21", "title": " 5 г. затвор за източени дебитни карти"}
{"url": "https://trud.bg/%d0%b1%d0%b5%d0%bb%d0%b3%d0%b8%d1%8f-%d1%81%d0%b8-%d1%82%d1%8a%d1%80%d1%81%d0%b8-%d0%b4%d1%8a%d0%bb%d0%b3%d0%be%d0%b2%d0%b5%d1%82%d0%b5-%d0%be%d1%82-%d0%ba%d0%b0%d0%b4%d0%b0%d1%84%d0%b8/", "text": "Борчовете на Либия възлизат на 30 млн. евро Властите в Белгия са поискали от Либия да изплати всички задължения към белгийски компании и фирми, натрупани по време на управлението на покойния диктатор Муамар Кадафи, като същевременно са предложили като решение размразяване на активи и средства, блокирани от международни санкции. Това съобщи “Политико”, като се позова на писмо от външния министър Дидие Рейндерс от 2012 г., разкрито от местни медии. Правителството на страната се намира под растящ международен натиск да даде обяснения защо е позволило стотици милиони евро под формата на лихви върху замразените сметки на Кадафи в Брюксел да се превеждат на неизвестни лица след падането на режима през 2011 г. Комисия на ООН през септември м.г. се произнесе, че белгийските власти са нарушили закона, позволявайки подобни трансфери извършвани между 2012 и 2017 г. В писмото на Рейндерс към тогавашния му либийски колега Ашур Бен Каял външният министър на Белгия настоява пред либийските власти задълженията към белгийски компании да бъдат изплатени, като споменава възможността това да се случи посредством “освобождаване” на замразени средства на режима на Кадафи, заобикаляйки наложените от ЕС санкции. Към писмото върви и конкретен списък със задълженията на либийската страна в размер на 30 млн. евро към осем белгийски компании. Не е ясно все още, дали някаква част от “размразените” средства в либийските сметки са използвани за покриване на тези задължения. Разкритото писмо на Дидие Рейндерс е поредното развитие в продължаващата вътрешна и международна битка върху необяснимо базираните в Брюксел фондове, свързани с Либийската агенция за инвестиции, припомня “Политико”.", "date": "2019.02.21", "title": " Белгия си търси дълговете от Кадафи\t\t\t"}
{"url": "https://trud.bg/%d0%b8%d1%81%d0%ba%d0%b0%d1%82-%d0%b1%d1%80%d0%b5%d0%b9%d0%ba-%d1%82%d0%b0%d0%bd%d1%86%d0%b8%d1%82%d0%b5-%d0%bd%d0%b0-%d0%be%d0%bb%d0%b8%d0%bc%d0%bf%d0%b8%d0%b9%d1%81%d0%ba%d0%b8-%d0%b8%d0%b3%d1%80/", "text": "Брайк танците са на път да влязат в програмата на следващите олимпийски игри Париж 2024. Новата дисциплина ще бъде разгледана от Изпълкома на МОК от 26 до 28 март. А одобрението ще бъде направено от сесията на МОК в Лозана на 24 юни. Освен брейк танците домакините на френския форум предлагат в програмата да останат спортното катерене, скейтборда и сърфа. Последните 3 дисциплини ще присъстват и в Токио 2020. Танците направиха дебют на олимпийски форум на младежките игри в Буенос Айрес и минаха при голям интерес.", "date": "2019.02.21", "title": " Искат брейк танците на олимпийски игри"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%bd%d1%8f%d0%bc%d0%b0-%d0%b4%d0%b0-%d0%bf%d0%be%d0%b7%d0%b2%d0%be%d0%bb%d0%b8%d0%bc-%d0%bd%d0%b0-%d0%b1%d1%81%d0%bf-%d0%be/", "text": "Очакваме тази година държавният дълг на България да стане 17,5% от брутния вътрешен продукт, което ще бъде най-ниският в Европа. Ще финишираме с над 120 млрд. лв. БВП. Това заяви премиерът Бойко Борисов на честването на 25-годишния юбилей на Фондация „Конрад Аденауер“ в България. „Ръстът на икономиката е най-стабилен. За първи път износът за Германия е много голям. И не аз, а представител на „Конрад Аденауер“ каза, че БВП на страната някога е бил 7,5 млрд. долара – какво можеш да направиш с такъв БВП? Тази година ще финишираме над 120 млрд. лв. БВП“, каза Борисов. Той посочи още, че безработицата в страната е под 5% и „само тези, които не искат да работят, не работят“. Бюджетите са ни на излишък, ръстът на контрабандата е под 5%, безработицата под 5%, всъщност само тези, които не искат да работят, не работят. Внасяме работна ръка. Огромен фискален резерв, златен резерв. Защита на външните граници. Една държава има за пример в Европа, защитила външните граници и Шенгенското пространство на ЕС, и тя се казва България. Нула миграция, всичко през официалните КПП-та, каза министър-председателят. „Сигурен съм, че през юли 2019 г. ще влезем в чакалнята на еврозоната. Което гарантира на инвеститорите, че икономиката е стабилна и няма да фалират банки. Така в Европа имат пример как държава от Източна Европа може да бъде държава за пример“, каза още Борисов. „Имате една държава на изток, която като дисциплина е коренно противоположна на Гърция, имате охрана на границите, по-добри от на Виктор Орбан, и не създаваща никакъв проблем, защото със съседите сме се разбрали. Така че през тези години, в които сте харчили парите на немските данъкоплатци – те са се върнали многократно“, посочи Бойко Борисов. „Със събраните пари от контрабандата увеличихме учителските заплати, повишихме доходите“, добави той. Демокрацията дава правото на смяна на управниците, но няма да позволим на БСП отново да фалират банки и ние да им ги оправяме. И от фондацията не са прави, че Държавна сигурност си е отишла. Напротив – сега са децата и внуците на ДС. Даже по-силно работят сега. Но ние сме демократи и приемаме тези неща с усмивка, коментира още премиерът Борисов и посочи, че  е изпълнил всички ангажименти, поети преди 10 години, и сега има подредена държава. „Благодаря на фондацията за оценката за българското европредседателство – то не е на Борисов, на ГЕРБ, на правителството. То е на България. Цял свят призна, че може би е най-доброто европредседателство в последните години. И не само в чисто техническо отношение, а защото сложихме на масата една от най-трудните теми – Западните Балкани“, каза още премиерът. „Историята е тъжна, защото НДСВ се опитаха да блокират ГЕРБ като партия. Спомням, си че шефът на Европол ме заведе в Берлин и за първи път срещнах Ангела Меркел. Тя ме гледа и казва: „Учудвам се. На себе си се учудвам, защото ти си един кмет на един град в Европа, а аз съм канцлер на най-голямата държава в Европа. Ти дори не си шеф на партията си, но за България трябва полицай и затова ще те подкрепям“. Но аз казах, че „Конрад Аденауер“ не искат да ме срещнат и тя вика, че сега ще ме приемат. И се срещнах с Герхард – дал съм му отчет по всяка една тема. И стана така, че днес най-тъмносините в Европа да дойдат и да благодарят на България за това, което е направила“, разказа Бойко Борисов.        ", "date": "2019.02.21", "title": " Бойко Борисов: Няма да позволим на БСП отново да фалират банки и ние да им ги оправяме\t\t\t"}
{"url": "https://trud.bg/%d0%b1%d0%b0%d0%bd%d0%ba%d0%be%d0%b2-%d1%81%d0%ba%d0%b0%d0%bd%d0%b4%d0%b0%d0%bb-%d1%82%d1%80%d0%b5%d1%81%d0%b5-%d1%81%d0%ba%d0%b0%d0%bd%d0%b4%d0%b8%d0%bd%d0%b0%d0%b2%d0%b8%d1%8f/", "text": "Избухналият през септември 2018 г. скандал с датската “Данске Банк” с предполагаемото препиране на 200 млрд. евро от неизвестни източници от Русия и бивши съветски републики през клоновете й в Естония преля към съседна Швеция, предаде Ройтерс. Според репортаж на държавната телевизия СТВ базираната в Стокхолм “Суедбанк” също е била използвана в схемата и през нея са преминали най-малко 5,11 млрд. евро от съмнителни сметки на клиенти на двете финансови институции. Медията разполага също така с огромно количество информация, което свързва двете банки в операцията. Според СТВ част от “препраните” средства са свързани с 22-та млн. евро, разкрити през 2007 г. от руския счетоводител Сергей Магнитцки, който почина при съмнителни обстоятелства в руски арест две години по-късно. В скандала също така може да се окаже замесена и германската държавна “Дойче Банк”, която според медийни публикации е обработила транзакции за около 160 млрд. евро средства с неизвестен произход от клиентите на Данске Банк” в Естония. Разследвания върху съмнителните практики на датската банка вече се водят от властите в Дания, Франция, Естония, Великобритания и САЩ. ЕС няма единен банков регулатор, който да се занимава ексклузивно с прането на пари и разчита на националните органи да подават сигнали и разкриват нарушения.  ", "date": "2019.02.21", "title": " Банков скандал тресе Скандинавия\t\t\t"}
{"url": "https://trud.bg/%d0%ba%d0%b0%d0%bb%d0%be%d1%8f%d0%bd-%d0%bf%d0%b0%d1%80%d0%b3%d0%be%d0%b2-%d0%b4%d0%b2%d0%b5-%d0%b3%d0%be%d0%b4%d0%b8%d0%bd%d0%b8-%d1%87%d0%b0%d0%ba%d0%b0%d0%bc-%d0%b0%d0%bd%d0%b0%d0%bb%d0%b8%d0%b7/", "text": "Увеличението на заплатите на работещите в градския транспорт с 10% няма как да компенсира недоволството им от отвратителните санитарно-битови условия на труд. Това коментира председателят на БСП – София и на групата на социалистите в СОС Калоян Паргов, съобщиха от пресцентъра на столичната структура на левицата. „Безспорно заплатите са много важни, но не по-малко важни са и условията на труд, каза Паргов. – Дано това 10% увеличение на месечните възнаграждения да не е опит за купуване на индулгенция. Това обаче няма да промени факта, че шофьорите и ватманите в градския транспорт са принудени да използват тоалетни на крайните спирки, които са в отвратително състояние. А на последната спирка на тролей №1 на Пета градска болница около мизерната тоалетна за шофьорите и диспечерите се прескачат плъхове“. Калоян Паргов, който е и заместник-председател на Комисията по транспорт и туризъм в СОС, отбеляза и факта, че от две години има трудности при изпълнението на транспортната задача, но управляващите не предлагат оптимизация на транспортната мрежа, факт са дублираните маршрути на места, а на други има големи интервали на движение на градския транспорт. „Тези въпроси Комисията по транспорт и туризъм все ги отлага, замита ги под килима, коментира той. – Недостигът на водачи в градския транспорт е от години. Шофьорите продължават да напускат, все по-малко са желаещите да работят в транспортните дружества. А в Комисията по транспорт и туризъм не сме видели досега анализ защо има такова текучество и недостиг. Удобните оправдания, че в цяла Европа бил този недостиг с нищо не помагат да бъдат решени проблемите в България. Аз от години искам да видя анализ, който да покаже основните причини за това защо професията шофьор или ватман в градския транспорт на София не е атрактивна и желана? Само в заплатите ли е проблемът, условията ли са, отношението към работниците ли е? Освен това, на каква база управляващите решиха, че 10 милиона увеличение на бюджета за транспорт са достатъчни. А действително достатъчни ли са? Защо тези 10 милиона не са 20, не са 30 при положение, че очевидно има толкова сериозни проблеми в столичните транспортни дружества? Или тези 10 милиона са само за туширане на напрежението?“. Калоян Паргов е категоричен, че проблемът със санитарно-битовите условия за шофьорите е следствие от безотговорно отношение на управляващите. „Това, което видяхме с очите си на няколко последни спирки е скандално, коментира той. – Уникална безотговорност е да предложиш на хора, упражняващи тежък труд, такива унизителни битови условия. Това са проблеми, които е абсурдно работниците да поставят за разрешаване. Ако решаването на въпроса с недостига на кадри изисква повече време, подобряването на санитарно-битовите условия на труд в дружествата изисква най-вече желание от страна на ръководството и не много средства. Каква е причината да са такива условията? Кой е отговорен за това?“. Според председателя на БСП – София проблемите в Столичния градски транспорт, които принудиха водачите в градския транспорт да облекат жълтите жилетки и да протестират символично, са следствие от отказа да бъдат решавани различни въпроси във времето и натрупването им. „Като започнем от подбора на ръководните кадри, които са избирани с конкурс, но на партиен, а не на експертен принцип, през страха на държавните органи ДАИ и Иснспекция по труда да следят какво се случва в дружествата и по този начин осъществяват „естествено политически чадър“ до недостатъчната компетентност на управляващия екип – пример е ветровитият пост на заместник-кмета по транспорт. За последния мандат се смениха трима, а последно временно за това отговаря вездесъщият Дончо Барбалов. Отдавнашен очевиден факт е, че няма ясна стратегия за развитието на транспорта в София. Освен проблемите с дружествата, доказателство за това са и тези с трафика, с паркирането и т.н.“.", "date": "2019.02.21", "title": " Калоян Паргов: Две години чакам анализ на причините за липсата на шофьори в градския транспорт"}
{"url": "https://trud.bg/%d0%b0%d0%b4%d0%bc%d0%b8%d0%bd%d0%b8%d1%81%d1%82%d1%80%d0%b0%d1%82%d0%b8%d0%b2%d0%bd%d0%b8%d1%8f%d1%82-%d1%81%d1%8a%d0%b4-%d0%bf%d1%80%d0%b5%d0%ba%d1%80%d0%b0%d1%82%d0%b8-%d0%b4%d0%b5%d0%bb%d0%b0/", "text": "Административният съд прекрати производствата по искания на 17 жители от ромската махала на Войводиново. Те се жалват срещу кмета на Войводиново Димитър Тосев и срещу областната дирекция на полицията в Пловдив, че са били възпрепятствани от тях да влязат в жилищата си на 9 февруари, съобщи  . От събраните доказателства при извършената от съда проверка е установено, че към настоящия момент нито един от двата административни органа, срещу които са насочени исканията, не извършва фактически действия по възпрепятстване на достъпа до жилищата на лицата. Всяко едно от определенията подлежи на обжалване пред Върховния административен съд в 7 – дневен срок от съобщаването му на страните. В средата на януари започна събарянето на 16 незаконно постройки в ромската махала. До обезлюдяването на ромската махала се стигна след протест на жители на Войводиново, които поискаха премахването на незаконните постройки. Протестът на хората се породи заради тежкия побой, който нанесоха двама роми на местен военен служител.", "date": "2019.02.21", "title": " Административният съд прекрати делата по жалби на роми от Войводиново"}
{"url": "https://trud.bg/%d1%81%d0%be%d1%84%d0%b8%d1%8f-%d0%b8%d0%bc%d0%b0-%d0%bd%d1%83%d0%b6%d0%b4%d0%b0-%d0%be%d1%82-%d0%b4%d0%b2%d0%b0-%d0%bf%d1%8a%d1%82%d0%b8-%d0%bf%d0%be%d0%b2%d0%b5%d1%87%d0%b5-%d0%bd%d0%be%d0%b2%d0%b8/", "text": "Имотите са поскъпнали със 7,5% през 2018 г. С една средна заплата в София могат да се купят 0,6 кв.м жилищна площ. Двойно повече нови жилища трябва да се строят в София за да отговорят предприемачите на миграционния поток към града, особено в по-желаните квартали. Новопостроените жилища в столицата през 2018 г. са 7989 хиляди като нарастват с 63% на годишна база. Нужни са обаче двойно повече – годишно трябва да се строят по 15 хил. жилища, за да покрият търсенето, заявиха от Националната асоциация на строителните предприемачи (НАСП). С една средна заплата в София в момента може да се купят 0,6 кв.м жилищна площ, докато в Лондон и Париж заплатата стига за 0,1 кв.м, сочат данните на асоциацията. Покупателната способност на хората в столицата значително се е подобрила. През последните 10 години средната работна заплата в София е нараснала общо с 97,8%. През 2008 г. софиянци са получавали средно по 754 лв. През 2012 г. за първи път средната заплата преминава границата от 1000 лв. и става 1005 лв. През 2017 г. тя вече е 1433 лв., а през 2018 г. – 1492 лв. Строителната активност в София е висока, заради устойчивото търсене на имоти. Със 107% повече жилища са завършени през 2018 г. спрямо предходната година. Въпреки значителното повишаване на имотите на пазара, в определени райони търсенето продължава да надхвърля предлагането, което води до ръст на цените със 7,5% на годишна база, каза Асен Чавдаров, член на асоциацията. По думите му един от основните фактори при избор на жилище остава наличието на паркомясто. А нарастващата потребност от осигурен гараж или паркомясто в столичните квартали води и до промени при проектирането на сградите. “В повечето нови проекти търговските площи на партерните етажи вече са заменени с гаражи”, коментира Йвайло Митев от НАСП. Представителите на асоциацията очакват търсенето на ново строителство да нарасне заради прилагането на съвременни технологии в новите проекти. “Купувачите са основни млади хора с добри заплати и те очакват повече технологични решения в жилището си”, каза Аспарух Делев от асоциацията.   5% ръст на цените в столицата Клиентите стават по-взискателни Ръст на цените в рамките на 5% през 2019 г. очакват членовете на Националната асоциация на строителните предприемачи (НАСП). Като основна причина за това те изтъкват изоставащото предлагане в период на нарастващо търсене. “За последните три години средногодишният ръст на цените е 7,5%, породен от липсата на проекти в периода 2008-2016 г. и времето, необходимо за реализация на започнатите нови”, пояснява Асен Чавдаров от асоциацията. Промяната в нагласите на купувачите се изразява основно в две направления – взискателност към средата около имота и функционалност на жилището, коментираха строителните предприемачи. Стремежът към по-високо качество на живот обуславя търсенето на жилища в крайградски комплекси с малки сгради или къщи. Тези имоти отговарят на желанието за по-екологичен и спокоен начин на живот, далече от шума на големия град. Наличието на свободни терени извън столицата позволява реализирането на по-мащабни проекти, включващи апартаменти, къщи, търговски обекти, детски градини, спортни съоръжения и др.   Бурно строителство край морето Варна е №1 по излезли на пазара сгради В центъра на Бургас цените са 1500-1600 евро\\кв.м Кръстина Маринова, Мария Кехайова, Ваня Недялкова Край морето кипи бурно строителство на жилища. Варна е на първо място в класацията по най-много въведени в експлоатация жилищни сгради през последното тримесечие на 2018 г., сочат данните на НСИ. Новите завършени сгради в морската столица са 102 с 413 жилища в тях, в Пловдив са 88 сгради с 330 жилища, а в Бургас са 74 сгради с 414 жилища. През последното тримесечие на 2018 г. във Варненска област е започнало строителството на 116 нови жилищни сгради с 1173 апартамента. Издадените строителни разрешителни от началото на годината до сега във Варна са 30, като само 10% от тях са за производствени и сервизни сгради, каза за „Труд“ главният архитект на Варна Виктор Бузев. Ще се строят и еднофамилни къщи. На финала е строителството на първия в страната жилищен комплекс с геотермална енергия. Той се намира на входа на морския град и е със собствен сондаж, от който се добива минерална вода с 48 градуса. Тя ще отоплява апартаментите през зимата, а всеки дом ще има СПА-център. В Бургас предстои изграждането на два нови комплекса – единият е в близост до мол „Галеря“, а вторият е до квартал „Сарафово“. Отделно в центъра и по комплексите се строят масово нови кооперации. Цената на луксозните жилища в Бургас е 1500-1600 евро на квадрат, ако са завършени и с Акт 16. В по-отдалечения от центъра на града „Меден рудник“, цените са 500-600 евро на кв. В Пловдив също се строят много жилища. Сред причините за това са хората, които се местят да живеят в града от много селища в страната заради работните места в Тракия икономическа зона.   Лихвите по ипотеките са рекордно ниски Жилищните кредити нараснаха с 11,4% Лихвите по жилищните кредити са рекордно ниски, което е една от причините за големия интерес към покупката на имоти. Годишният процент на разходите (ГПР), който освен лихвите включва и всички такси и комисионни на банките, за жилищните заеми в левове през декември намаля до 3,57%, сочат данните на БНБ. За ипотеките в евро ГПР се понижи до 3,94%. Благодарение на ниските лихви хората финансират по-голям дял от цената на имота чрез банкови кредити. Много покупки на жилища стават дори със 100% финансиране от банка. В резултат през 2018 г. обемът на отпуснатите жилищни заеми нарасна с 11,4% и в края на декември достигна 10,53 млрд. лв. Заради ниските лихви по депозитите пък много хората с налични пари в брой предпочитат да ги инвестират в имоти вместо да ги държат в банка.   Има голяма разлика по квартали В Овча купел увеличението е с 14,5% В различните квартали на София има не само голяма разлика в цените на имотите, но и поскъпването е с различни темпове. Сред районите с най-голямо увеличение в цените през 2018 г. са квартали с традиционно висок интерес – Лозенец, Център, Люлин, както и нови локации, попадащи във фокуса на купувачите заради перспективното си развитие и разширение на транспортната мрежа като Овча купел, Дружба и Красно село. Най-голямо е поскъпването на жилищата именно в Овча купел – с 14,5%, сочат данни на компания за недвижими имоти. На второ място е Дружба с ръст от 13,3%. Една от причините за нарастващия интерес към тези квартали е фактът, че цените там са значително по-ниски спрямо тези в най-предпочитаните райони на столицата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.21", "title": " София има нужда от два пъти повече нови жилища\t\t\t"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%b3%d1%8a%d1%80%d1%86%d0%b8-%d0%bd%d0%b0-%d1%81%d1%8a%d0%b4-%d1%83-%d0%bd%d0%b0%d1%81-%d0%bf%d0%be%d0%b4%d1%85%d0%b2%d1%8a%d1%80%d0%bb%d0%b8%d0%bb%d0%b8-150-%d0%bb/", "text": "Окръжна прокуратура – Благоевград е внесла за разглеждане в съда обвинителен акт срещу двама гръцки граждани – Е.Г. (на 44 години) и Т.С. (на 43 години), за даване на подкуп и опит за даване на подкуп на длъжностно лице. Обвиняемите пристигнали в гр. Благоевград с лек автомобил „Ауди Кю 7“, като около 03:45 ч. на 17.02.2019 г. двамата били в центъра на града, пред Мол „Ларго“. Тръгнали в посока на паркинга, където по-рано оставили джипа, Мъжете били във видимо нетрезво състояние, което личало по начина на придвижването им – залитали и се подпирали, докато вървели. Качили се в автомобила и бавно потеглили по ул. „Васил Мечкуевски“, поясняват от прокуратурата. Действията на мъжете били забелязани от намиращия се наоколо автопатрул. В района на кръстовището, при „Синята къща“, на управлявания от гръцкия гражданин – Е.Г., автомобил бил подаден светлинен и звуков сигнал за спиране за проверка, но първоначално той не се подчинил. След като полицейските служители го последвали, колата спряла точно до паркинга на сградата на съда, в близост до входа на Окръжна прокуратура – Благоевград. Служителите на реда приближили „Ауди“ и поискали документи за проверка на водача и пътника. Единият от тях – Т.С., ги представил, но водачът на МПС – Е.Г., отказал да го направи. На място пристигнал младши инспектор, който провел разговор на английски език с двамата чужденци. Водачът на автомобила бил извикан за тестване с техническо средство за употреба на алкохол. Вместо това той сложил върху документи две банкноти – от сто лева и петдесет лева, и ги подал на служителя на МВР. Последният му казал да ги прибере, след което Е.Г. изблъскал с ръка дрегера, отказал да даде проба за наличие на алкохол и се върнал при колата си. Полицейските служители му обяснили, че ще бъде задържан и му поставили белезници. В този момент Т.С., който се намирал в автомобила, започнал да вика, като на английски език се обърнал към служителите на реда с думите: „Колко? Вземете тези пари? Няма проблем“. След това той хвърлил на земята пред четиримата полицаи две банкноти на обща сума сто и петдесет лева. След тези действия на обвиняемия бил извършен оглед на местопроизшествието и изземване при условията на неотложност, като единствена възможност за събиране и запазване на доказателства по досъдебното производство. Понастоящем двамата чужди граждани са с мярка за неотклонение „Задържане под стража“. Предстои наказателното производство спрямо тях да продължи в съда", "date": "2019.02.21", "title": " Двама гърци на съд у нас, подхвърлили 150 лв. подкуп на полицаи\t\t\t"}
{"url": "https://trud.bg/%d0%bf%d0%b0%d0%bf%d0%b0-%d1%84%d1%80%d0%b0%d0%bd%d1%86%d0%b8%d1%81%d0%ba-%d0%bf%d0%be%d0%b8%d1%81%d0%ba%d0%b0-%d0%ba%d0%be%d0%bd%d0%ba%d1%80%d0%b5%d1%82%d0%bd%d0%b8-%d0%bc%d0%b5%d1%80%d0%ba%d0%b8/", "text": "Папа Франциск очаква конкретни мерки в борбата срещу педофилията в църквата, а не само порицания. На безпрецедентна 4-дневна среща във Ватикана, католическата църква обсъжда скандала със сексуалните посегателства над малолетни. Пред 130 епископи от целия свят папата заяви, че Бог и светът очакват действия от тях, съобщи  . В следващите дни той ще се опита да намери отговора за насилието над деца и да образова духовниците. Те трябва да се завърнат у дома с ясни идеи как да откриват и да се справят с насилието и педофилията. „Моля се на Светия дух да ни подкрепи и да ни помогне, да превърнем това зло в разбиране и пречистване. Нека Дева Мария ни даде светлина, за да излекуваме дълбоките рани, които педофилският скандал нанесе на младите и на вярващите“, каза папа Франциск.", "date": "2019.02.21", "title": " Папа Франциск поиска конкретни мерки в борбата срещу педофилията в църквата"}
{"url": "https://trud.bg/%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d0%b2-%d1%81%d0%be%d1%84%d0%b8%d1%8f-%d1%81%d0%b5-%d1%81%d1%8a%d0%b7%d0%b4%d0%b0%d0%b2%d0%b0%d1%82-%d0%bd%d0%be%d0%b2%d0%b8-%d0%ba%d0%b0%d0%b4/", "text": "В последните години аутсорсингът се измества от продуктови компании и в София се създават и развиват нови кадри в областта на IT технологиите. Първи започнаха „Телерик“ с академията, която създадоха и през която са минали около 1/3 от работещите в тази индустрия. След тях това продължи и академията „Софтуни“ за софтуерни специалисти. Това каза кметът на София Йорданка Фандъкова в рамките на откриването на петия международен форум Inovation Explorer в присъствието на председателя на ЕК за България Огнян Златев, съобщиха от Столична община. „За 5 години софтуерният сектор бележи ръст от 120% в България, а в София работят 90% от технологичните компании в страната“ – посочи също кметът Фандъкова. София беше домакин на мащабни международни събития, които събират IT специалисти. За последните години в София откриха развойни центрове и нови лаборатории фирми като „Кока-Кола“, Lufthansa Technik, Sensata Technologies, WM Ware, Telus, Аcronis. По думите на кмета на София „Аз и екипът ми работим целенасочено за насърчаване на използването на иновациите и технологиите, защото те са в основата на устойчивата бизнес среда. А това е важно както за българския, така и за чуждия бизнес“. Бързото развитие на града е възможно само, ако заложим на предприемачеството и високотехнологичните производства. София има ресурс за това. С цел улесняване достъпа до финансов ресурс от миналата година стартирахме и програма за финансиране на иновативни стартиращи предприятия, а от тази – работим по Програма „Акселератор Стартъп София“. Програмата е отворена за кандидатстване до края на февруари 2019 г., като целта е да се съдейства за ускорен достъп до финансиране на иновативни, стартиращи и социални предприемачи. От тази година общината финансира и програма за иновации в социалната сфера. В рамките на форума бизнес профила на София представи изпълнителният-директор на Общинската агенция за инвестиции Владимир Данаилов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.21", "title": " Фандъкова: В София се създават нови кадри в областта на IT технологиите"}
{"url": "https://trud.bg/%d0%ba%d0%b8%d0%b5%d0%b2-%d0%be%d0%b1%d0%b2%d0%b8%d0%bd%d0%b8-%d0%bc%d0%be%d1%81%d0%ba%d0%b2%d0%b0-%d0%b2-%d0%bd%d0%b0%d0%bc%d0%b5%d1%81%d0%b0-%d0%b2-%d1%83%d0%ba%d1%80%d0%b0%d0%b8%d0%bd%d1%81%d0%ba/", "text": "Службата за сигурност на Украйна (ССУ) обвини днес Русия, че се намесва в украинския изборен процес, като създава незаконни структури, които да осигурят победата на определен кандидат, предаде Ройтерс. Директорът на ССУ Виктор Кононенко каза пред репортери, че група руски граждани и сътрудничещи с тях украинци използват парични подкупи, за да създадат мрежа от хора, готови да гласуват за определен кандидат и да въздействат върху общественото мнение. „Тази дейност е незаконна и оказва въздействие върху изборите резултати“, каза Кононенко. По думите му в заговора са замесени „граждани на Украйна, които отдавна сътрудничат с руски структури“. В края на март в Украйна ще се състои първият тур от президентските избори. Шефът на украинското контраразузнаване не посочи кого от 44-те регистрирани кандидати за държавен глава трябва да облагодетелства заговорът. Кононенко допълни, че в схемата участват и граждани на други държави, но украинските власти са се съсредоточили върху руската връзка. Предизборните сондажи отреждат водещо място на комика Володимир Зеленски, следван от действащия президент Петро Порошенко и бившия премиер Юлия Тимошенко. Миналия месец Серхий Демедюк, началник на департамента „Киберполиция“ към Националната полиция на Украйна, каза пред Ройтерс, че хакери, контролирани вероятно от Москва, увеличават опитите си да атакуват сървърите на изборните секции и персоналните компютри на членовете на изборни комисии в Украйна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.02.21", "title": " Киев обвини Москва в намеса в украинските избори"}
{"url": "https://trud.bg/%d0%b4%d0%b5%d0%bd%d0%b8%d1%86%d0%b0-%d1%81%d0%b0%d1%87%d0%b5%d0%b2%d0%b0-%d0%b2%d1%8a%d0%b2%d0%b5%d0%b6%d0%b4%d0%b0%d0%bd%d0%b5%d1%82%d0%be-%d0%bd%d0%b0-%d0%b8%d0%b7%d1%86%d1%8f%d0%bb%d0%be-%d0%b5/", "text": "333 училища в страната в момента са на двусменен режим на работа. Това заяви заместник-министъра на образованието Деница Сачева по   по повод промяната в Закона за училищното образование. „Говорим за житейска логика и необходимост, а не за нещо, което е наложено отвън или е приумица. Има основание в аргументите. Не трябва да се абсолютизира от единични случаи, но така или иначе в момента в страната на едносменен режим са 1923 училища. Говорим единствено за 333 такива, които са на двусменен режим. Като 36 от тях от следващата година също ще преминат на едносменен такъв”, каза Сачева. Тя допълни, че текстът, заложен в закона, е приет още през 2016 година по предложение на народните представители. „Това е по-добре за самите деца, за техните родители, които работят и които имат нужда да имат повече време за децата си”, коментира Сачева. „Въпрос е на финансови възможности, на възможности на общински политики. Проучваме общините, в които се намират тези 333 училища и ще направим планове. Ще се вземе под внимание финансовите и демографските ресурси, демографската картина и наличните други бази”, заяви още тя. Сачева е категорична, че се работи за въвеждане на едносменния режим възможно най-бързо, но няма да се случи за година-две. „Става дума за може би 10-годишен период от време. В София е много трудно да се направи толкова бърза динамика на развитие на образователната инфраструктура. Трябва да се работи този срок да е по-малък. Но става въпрос за налични терени, налични бази и т.н.”, обясни зам.-министърът. В София са били открити 3 училища, сега предстои да се започне работа по още 4-5 такива. Ще има и нови училища в други части на страната. „Ще се търсят всякакви възможности за финансиране на процеса, както от държавния бюджет, така и с външни средства“, обясни още заместник-министърката на образованието. „Не мисля, че има опасност да се затварят училища заради морбилито. Колегите от Регионалните управления на образованието са получили инструкции. Работи се. Там където е необходимо се работи дори и с Регионалните здравни инспекции за разкриване на кабинети за ваксинации”, заяви Сачева и допълни, че е категорично „за” ваксините.", "date": "2019.02.21", "title": " Деница Сачева: Въвеждането на изцяло едносменен режим няма да се случи за година-две"}
