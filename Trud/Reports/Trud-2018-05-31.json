{"url": "https://trud.bg/%d0%bf%d0%b5%d1%82-%d0%b7%d0%b2%d0%b5%d0%b7%d0%b4%d0%b8-%d0%b8-%d0%bb%d0%b8%d0%b3%d0%b0%d1%82%d0%b0-%d0%be%d1%82%d0%bd%d0%be%d0%b2%d0%be-%d0%bf%d1%80%d0%b5%d0%b4/", "text": "Италианските коалиционни партньори „Пет звезди“ и „Лигата“ отново предложиха малко известния професор по право Джузепе Конте за министър-председател на средиземноморската страна, предаде Ройтерс, като припомня, че през уикенда той се   си да състави правителство. Лидерите на „Пет звезди“ и „Лигата“ Луиджи Ди Майо и Матео Салвини ще бъдат министри в кабинета на Конте, съобщиха партийни източници, като поясняват, че първият ще поеме Министерството на индустрията, а вторият – на вътрешните работи. Паоло Савона, който държавния глава Серджо Матарела отхвърли като министър на икономиката, вероятно ще стане министър на европейските въпроси. Енцо Моаверо Миланеси ще бъде външен министър на Италия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.31", "title": " „Пет звезди“ и „Лигата“ отново предложиха Джузепе Конте за премиер"}
{"url": "https://trud.bg/%d1%81%d1%8a%d0%b4%d1%8a%d1%82-%d0%bf%d0%be%d1%82%d0%b2%d1%8a%d1%80%d0%b4%d0%b8-%d0%b3%d0%bb%d0%be%d0%b1%d0%b0-%d0%be%d1%82-15-000-%d0%bb%d0%b5%d0%b2%d0%b0-%d0%b7%d0%b0-%d1%82%d0%b5%d1%86-%d0%bf%d0%b5/", "text": "Пернишкият административен съд потвърди санкция от 15 хиляди лева, наложена на местната “Топлофикация” от директора на Районната екоинспекция Пламен Ангелов. Решението е окончателно и не подлежи на обжалване, съобщи  . Глобата е заради нарушение на комплексното разрешително. Проверка в ТЕЦ “Република” миналата есен е установила, че емисиите на отпадъчни газове от Четвърти парогенератор са отвеждани към Изпускащо устройство №1, без да има авария или ремонт на сероочистващата инсталация. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.31", "title": " Съдът потвърди глоба от 15 000 лева за ТЕЦ Перник"}
{"url": "https://trud.bg/%d0%bf%d1%80%d0%be%d1%84-%d0%b6%d0%b0%d0%bb%d0%be%d0%b2-%d0%be%d1%82-%d0%b1%d1%8a%d1%80%d0%b7%d0%b8-%d1%81%d0%bc%d0%b5%d0%bb%d0%b8-%d1%81%d1%80%d1%8a%d1%87%d0%bd%d0%b8-%d1%81%d1%82%d0%b0%d0%bd/", "text": "Бившият лекоатлет, треньор и преподавател проф. Константин Жалов отпразнува 90-ия си рожден ден в Музея на спорта на националния стадион “Васил Левски”. Там той посрещна гостите си и направи официално представяне на седмата си книга на лекоатлетическа тема, посветена на българските европейски шампиони. Професорът е известен на масовата публика и като председател на журито от знаменитото телевизионно предаване “Бързи, смели, сръчни”, което се излъчва в продължение на повече от 23 години в периода 1969-1993 г.     Заместник-министърът на младежта и спорта Ваня Колева връчи на проф. Жалов почетен плакет за приноса му към развитието на спорта и науката у нас. Тя поздрави рожденика и отбеляза, че е помогнал за изграждането на много елитни български спортисти и е един от пионерите в развитието на масовия спорт у нас, запалил хиляди деца да спортуват. Ваня Колева предаде на професора поздравителен адрес от министъра на младежта и спорта Красен Кралев.   Проф. Жалов получи още много награди – почетен “Икар” от изпълнителния директор на фондация “Български спорт” Цено Ценов, златна значка на НСА от ректора проф. Пенчо Гешев, почетен плакет от БОК, значка от Европейската федерация по лека атлетика и почетен знак от Българската федерация по лека атлетика.     Да поздравят рожденика в Музея на спорта бяха дошли много настоящи и бивши състезатели по лека атлетика, треньори, ръководители, преподаватели. Сред тях бяха олимпийските шампиони Иванка Христова и Христо Марков, сребърната олимпийска медалистка Диана Йоргова, треньорът Николай Петров, изпълнителният директор на Българския спортен тотализатор Дамян Дамянов и др.     Проф. Жалов благодари на всички гости и заяви: “Отдадох живота си на спорта и съм щастлив!”  ", "date": "2018.05.31", "title": " Проф. Жалов от “Бързи, смели, сръчни” стана на 90 години\t\t\t"}
{"url": "https://trud.bg/%d0%b7%d0%b0%d0%b1%d1%80%d0%b0%d0%bd%d1%8f%d0%b2%d0%b0%d1%82-%d1%81%d0%b5%d0%b4%d0%b6%d1%83%d0%b5%d0%b8%d1%82%d0%b5-%d0%b2-%d1%86%d0%b5%d0%bd%d1%82%d1%8a%d1%80%d0%b0-%d0%bd%d0%b0-%d0%b1%d1%83%d0%b4/", "text": "Властите в Будапеща забраняват използването на седжуей в пешеходните зони в центъра на града. Мярката влиза в сила от 15 юни, а глобите са солени – между 150 и 500 евро. Возилото е много популярно в унгарската столица, поради факта, че е тихо, удобно и не замърсява въздуха. Любими на много туристи са обиколките на забележителности със седжуей. Но властите са категорични, че без необходимите правила за движение, са опасни за пешеходците и могат да наранят минувачи при внезапно спиране или струпвания на хора. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.31", "title": " Забраняват седжуеите в центъра на Будапеща"}
{"url": "https://trud.bg/%d0%ba%d1%80%d0%b0%d0%b9-%d0%bd%d0%b0-%d0%b1%d0%b5%d0%b7%d0%bf%d1%80%d0%b8%d1%87%d0%b8%d0%bd%d0%bd%d0%b8%d1%82%d0%b5-%d0%b6%d0%b0%d0%bb%d0%b1%d0%b8-%d0%b7%d0%b0-%d0%be%d0%b1%d1%89%d0%b5%d1%81%d1%82/", "text": "Депутатите гласуваха окончателно поправки в Закона за обществените поръчки, които ще спрат безкрайните жалби в съда по процедурите за държавните и общински търгове. С промените се въвежда отговорност за злоупотреба с правото на обжалване. Поправките стават факт точно в деня на Европейския ден на конкуренцията. „Защитата на конкуренцията и на свободната инициатива е немислима без обединените усилия на ЕС”, заяви председателят на Народното събрание Цвета Караянчева на форум, организиран от Комисията за защита на конкуренцията (КЗК). Караянчева посочи, че са необходими нови правила, които да гарантират честно и справедливо съревнование между предприятията.", "date": "2018.05.31", "title": " Край на безпричинните жалби за обществени поръчки"}
{"url": "https://trud.bg/%d0%b6%d0%b0%d0%bd-%d0%ba%d0%bb%d0%be%d0%b4-%d1%8e%d0%bd%d0%ba%d0%b5%d1%80-%d0%b5%d1%81-%d0%bf%d1%80%d0%b5%d0%b4%d0%bf%d1%80%d0%b8%d0%b5%d0%bc%d0%b0-%d0%ba%d0%be%d0%bd%d1%82%d1%80%d0%b0%d0%bc%d0%b5/", "text": "Европейският съюз ще предприеме контрамерки срещу решението на САЩ да наложат   за вноса на алуминий и стомана от страните от Общността. Това заяви председателят на Европейската комисия Жан-Клод Юнкер, предаде Ройтерс. „Това е лош ден за световната търговия. Така че веднага ще предприемем действия в Световната търговска организация (СТО) за уреждане на спора и ще обявим мерки за противодействие в следващите часове. Изключително неприемливо е една държава да налага едностранни мерки, когато става въпрос за световна търговия”, подчерта Юнкер в рамките на реч, изнесена в Брюксел. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.31", "title": " Юнкер: ЕС с контрамерки срещу решението на САЩ за таксите за вноса на алуминий и стомана"}
{"url": "https://trud.bg/%d0%b3%d0%b8%d0%bc%d0%bd%d0%b0%d1%81%d1%82%d0%b8%d1%87%d0%ba%d0%b8%d1%82%d0%b5-%d0%bf%d1%80%d0%b8%d1%82%d0%b5%d1%81%d0%bd%d0%b5%d0%bd%d0%b8-%d0%be%d1%82-%d0%b2%d0%bb%d0%b0%d0%b3%d0%b0%d1%82%d0%b0/", "text": "Гимнастичките ни са притеснени от влагата в залата, която от утре до неделя ще бъде домакин на европейското в Гуадалахара (Испания). „Особено с лентите ще ни е много трудно“, каза Катрин Тасева. Тя заедно с Невяна Владинова направиха първа подиумна тренировка. Двете ще се състезават само на многобой, но не и на отделните уреди. Силна игра направи и ансамбълът въпреки леките неточности в изпълнението на някои елементи. „В тази зала играхме преди около две седмици, тя ни е позната – каза Лаура Траас пред Би Ти Ви. – И се чувстваме много добре.“ С тима е и бившата треньорка на ансамбъла Ина Ананиева, която също изгледа тренировката.", "date": "2018.05.31", "title": " Гимнастичките притеснени от влагата в залата"}
{"url": "https://trud.bg/%d0%b6%d0%b5%d0%bd%d0%b8%d1%82%d0%b5-%d0%bf%d1%83%d1%88%d0%b0%d1%87%d0%b8-%d1%81%d0%b0-%d0%bf%d0%be%d0%b2%d0%b5%d1%87%d0%b5-%d0%be%d1%82-%d0%bc%d1%8a%d0%b6%d0%b5%d1%82%d0%b5/", "text": "В европейския регион на Световната здравна организация/СЗО/ само в България жените пушачи са повече от мъжете. Това обяви доц. Михаил Околийски от офиса на СЗО в България. Той посочи, че в региона 28 % от възрастното население пуши и при пушачите има 2-4 пъти по-висок риск от коронарен инцидент. Според СЗО в България трябва да се предприемат ефективни мерки за ограничаване на тютюнопушенето, а препоръките на организацията за всички държави са пълно ограничаване на рекламите на цигари и увеличаване на цените и акцизите на тютюневите изделия. Алтернативните начини на пушене не са по-малко вредни, предупреди доц. Околийски. Той призова здравното министерство да инвестира в превенция, профилактика, здравно образование и работа с родители, за да не се стига до рисково поведение сред децата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.31", "title": " Жените пушачи са повече от мъжете\t\t\t"}
{"url": "https://trud.bg/%d1%80%d0%b0%d1%88%d0%b8%d0%b4%d0%be%d0%b2-%d0%b7%d0%b0%d1%81%d0%b0%d0%b4%d0%b8-%d1%8f%d0%bf%d0%be%d0%bd%d1%81%d0%ba%d0%b0-%d0%b4%d1%8e%d0%bb%d1%8f/", "text": "Вежди Рашидов засади японска дюля до паметника на майка си – легендарната певица Кадрие Лятифова, пред сградата на театъра в Кърджали. Председателят на парламентарната Комисия по културата и медиите, заедно с десетки кърджалийци, се поклони пред таланта на именитата изпълнителка. „Вълнувам се много от паметта за моята майка, която е запазена чрез нейните песни и се радвам, че артистите в Кърджали и днес са вдъхновени от нейния незабравим глас“, каза Рашидов. Той бе гост на специалния спектакъл на Сцена „Кадрие Лятифова“ към Театрално-музикалния център в Кърджали, посветен на 90-годишнината на неговата майка. Представлението носи заглавието „Послания за човечност“ с режисьор Гълъб Бочуков, директор на театъра в града. Във фоайето на сградата бе подредена фотоизложба за именитата певица. Зрителите видяха и най-известния сценичен костюм на Кадрие Лятифова, реставриран специално за нейния юбилей. Кадрие Лятифова, която умира през 1962 година само на 34 години, е най-известната изпълнителка на румелийски песни, оставила над 200 записа в златния фонд на БНР.", "date": "2018.05.31", "title": " Рашидов засади японска дюля\t\t\t"}
{"url": "https://trud.bg/%d0%ba%d0%b0%d0%bd%d0%b0%d0%b4%d0%b0-%d1%89%d0%b5-%d0%b2%d0%b7%d0%b5%d0%bc%d0%b5-%d0%be%d1%82%d0%b2%d0%b5%d1%82%d0%bd%d0%b8-%d0%bc%d0%b5%d1%80%d0%ba%d0%b8-%d1%81%d1%80%d0%b5%d1%89%d1%83-%d0%b0%d0%bc/", "text": "Канадското правителство ще предприеме ответни мерки, след като   за стоманата и алуминия, съобщи телевизионният канал “Глобал нюз”. Канада вече разгледа няколко ответни действия и ще бъде взето решение след обсъждането им със съответните ресорни министри и премиери на главните канадски региони. По-рано министърът на търговията на САЩ Уилбър Рос заяви, че САЩ ще въведат от 1 юни мита от 25 процента за стоманата и 10 процента за алуминия, внасяни от ЕС, Канада и Мексико. Той напомни, че САЩ вече са въвели такива мита за други страни от 23 март. Тогава президентът на САЩ Доналд Тръмп временно изключи страните от ЕС, Южна Корея, Аржентина, Бразилия, Австралия, Канада и Мексико от схемата на новите мита. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.31", "title": " Канада ще вземе ответни мерки срещу американските мита върху стоманата и алуминия"}
{"url": "https://trud.bg/%d0%b2%d0%bb%d0%b0%d0%ba-%d0%b2-%d0%b0%d0%bd%d0%b3%d0%bb%d0%b8%d1%8f-%d1%81%d0%b5-%d0%b8%d0%b7%d0%b3%d1%83%d0%b1%d0%b8-%d0%bf%d0%be-%d1%82%d1%80%d0%b0%d1%81%d0%b5%d1%82%d0%be/", "text": "Влак в Англия откара пътниците си вместо в Рединг, на около 60 километра от Лондон, до град Понтефракт в Западен Йоркшир, на около 250 км северно от обявената крайна точка, съобщават британски медии. Влакът тръгнал от Нюкасъл ъпон Найн, на 446 км от британската столица, но заради инцидент в Донкастър бил отклонен по обходен маршрут. При маневрата обаче потеглил не на юг, а на запад и така стигнал до Понтефракт. Там грешката била установена и след дълъг престоя влакът бил върнат обратно, до мястото, където объркал посоките. В Шефилд, Южен Йоркшир, пътниците били свалени от влака, където на пътниците било предложено да бъдат превозени до Бирмингам, а оттам с друг влак, за около час и 40 минути – до Рединг. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.31", "title": " Влак в Англия се изгуби по трасето"}
{"url": "https://trud.bg/%d0%bf%d0%be%d1%81%d0%bb%d0%b5%d0%b4%d0%bd%d0%b8%d1%8f%d1%82-%d0%b3%d1%80%d1%83%d0%b5%d0%b2%d0%b8%d1%81%d1%82-%d0%b2-%d0%bc%d0%b0%d0%ba%d0%b5%d0%b4%d0%be%d0%bd%d0%b8%d1%8f/", "text": "Ако скопският професор Георге Иванов бе президент не на Македония, а на някоя друга държава, с удоволствие бих препоръчал на българските политици изобщо да не му обръщат внимание. И ако е възможно, да избягват контактите си с него. Но човекът, раждан в малкото градче Валандово в източната част на страната, е държавен глава на любимата ни Македония, с която имаме специфични отношения и връзки и към която не можем в никакъв случай да останем безразлични. И затова го търпим- него и номерата му… Все с надеждата, че в крайна сметка може да му светне в главата и в края на втория си президентски мандат да направи нещо съществено за по-добрата атмосфера между България и Македония. Онзи ден прочетох анализ в македонско седмично списание, в който Георге Иванов беше определен като „последният груевист“ в Македония. Значи, верен последовател на Никола Груевски, за когото пък анализът твърдеше, че „самият Груевски не е груевист“. Абсурд някакъв, ама изглежда е верен. Във време, когато моделът на управление в Македония в продължение на десет години от 2006-а насам, популярно определен като „груевизъм“, се разпада, президентът Иванов очевидно остава единственият лоялен на някогашния лидер на ВМРО-ДПМНЕ и премиер Никола Груевски. До такава степен, че предизвика правен прецедент, който възникна с първата присъда от две години затвор по едно от петте (засега!) дела на Груевски, произнесена от съда в Скопие преди седмица. Адвокатите на осъдения Никола заявиха, че присъдата не е правосилна защото Груевски вече е помилван от президента Иванов за всички престъпления, които биха произлезли от записите на телефонните разговори на премиера и неговите министри. Спомняте ли си- това стана на 12 април 2016 година, когато на върха на политическата и обществена криза в Македония Иванов обяви списък от 56 човека, към които приложи конституционното си право да помилва. Сред тях бе и Никола Груевски. Този акт на Иванов срина окончателно политическия му рейтинг, даде още едно доказателство за зависимостта му от ментора му Груевски и го постави в пълна международна изолация. Вярно, после под натиска на масовите протести и на международния фактор Иванов съкрати списъка, но така или иначе, както казват сега юристите, актът на помилването на Груевски продължава да съществува в правния мир. И адвокатите му да манипулират с него като шанс за някогашния премиер, че няма да търка наровете в някой от македонските затвори, както хиляди македонци искат… Хайде, да кажем, че това си е вътрешна македонска работа. Ами отношението на Иванов към Договора за добросъседство, приятелство и сътрудничество, което е определено негативно, вън от съмнение… Когато президентът Румен Радев през февруари бе на посещение в Скопие, на общата пресконференция след разговорите им Иванов предложи България и Македония да сключат Договор за стратегическо партньорство. На първо прослушване звучи примамливо, тъй като Скопие има подобни договори само с две държави- САЩ и Турция. Със САЩ договорът бе сключен през май 2008-а година след неуспеха на Македония в Букурещ да стане членка на НАТО заедно с Албания и Хърватия. Това бе един вид компенсация, или образно казано, потупване по рамото от тогавашния президент Джордш Буш-младши. Но да предлагаш такъв договор при положение, че само преди няколко месеца, на 1 август 2017 г. твоята страна е сключила с България Договора за добросъседство и приятелство, освен коварство, крие и сериозно подценяване на рефлексите на българската дипломация. А и известна доза непочтеност по отношение на госта, българският държавен глава Румен Радев. Защото още тогава стана ясно, че това е трик на Иванов да се изкара радетел на подобряването на отношенията на Македония с България, ама някак си, това да не става на основата на подписания вече двустранен Договор. Да сте чули от онзи момент насам да се говори за Пакт за стратегическо партньорство между София и Скопие? Аз поне не съм… Същата непочтеност и безхарактерност прояви Иванов на 6 май тази година, когато трябваше, първо, да присъства, както бе обещал, в София на парада за Деня на храбростта и да приветства заедно с българските родове войски, и ротата от Армията на Македония. Не дойде… Не дойде и на Военния мемориал в Ново село, където са погребани 71 български войници, но 28 от които родом от Македония. Доколкото знам, бил е нужен сериозен дипломатически такт, но и натиск от страна на Румен Радев в пряк разговор да изтръгне обещание от Иванов да го посрещне от хеликоптера (поне!) при пристигането му в Ново село. И не за друго- Радев и сам можеше да дойде на Мемориала, но с настояването за посрещане от страна на Иванов бе даден шанс на македонеца да спаси честта си на държавен глава. Извинете, все пак Ново село, макар и близо до границата с България, е на територията на Македония… …Още тогава, в деня на визитата на Румен Радев в Ново село, търсейки мотивите за отказа на Иванов да дойде в Ново село, си казах, а после и го написах и изрекох: Понеже познавам суетата на Иванов, понеже познавам отношението на хората в Македония към него като към най-обикновен послушник, и понеже видях какви хора бяха дошли да почетат паметта на онези 71 български войници, а и той самият знае това, си дадох още там ясна сметка, че той просто се страхува да се появи сред стотиците гости от Македония и от България. Току виж някой домат полетял към него, или някой го освиркал… Сега, с няколко седмици закъснение, разбрах, че, представете си, наистина това е била причината Иванов да се изплъзне от поканата заедно с Радев да положат цветя на паметника на загиналите във Военния мемориал… Страхът да не бъде унизен от собствените си съграждани пред очите на госта си. Малодушие ли, що ли… Но иначе е настоявал на всяка цена българският президент да отиде при него във вилата му на брега на Дойранското езеро, където щял „да му даде ручек“ (обяд) с риба от езерото. Старата сръбска школа в действие- дай му богат обяд или вечеря и всички въпроси ще бъдат решени… В кое време живеем… Последният случай около поканата от Иванов към Радев да отиде в Охрид по повод 1000 години Охридска архиепископияq заслужава отделен анализ. Здраве и живот, и това ще стане. Само ще кажа, че вина за българското светско и духовно отсъствие в Охрид на 27 и 28 май има и от българската страна, но и македонците оплетоха такива конци, че не ни остава нищо друго освен да се чудим на провинциализма и примитивизма, с които институциите оттатък работят. Ще каза само, че с устната си покана в Дойран към президента Радев да отиде в Охрид на 27 и 28 май, Иванов очевидно си изми ръцете, след като до последния момент така и не потвърди, че чака колегата си. Скри се като мишок, а и институциите в Македония се държаха като че ли за първи път чуват за подобна визита. Да не говорим, че и програмата на честванията, един от патроните на които е Иванов, бе така съставена, че не предвиждаше никакво чуждо участие. Казвам, участие, не присъствие, ако правите разликата… И сега какво? Ами нищо. Чакаме Иванов на официално посещение у нас на 14 юни, с цялата условност, с която идването му е обвита. Ако все пак дойде, като знак на близост между двамата и между България и Македония, предлагам на президента Радев да го покани заедно да гледат откриването на Световното първенство по футбол същия ден. Само че се страхувам, че Иванов ще избяга и от това по същия начин, по който бяга от всяка проява, която понамирисва на общо отбелязване на дати и герои от общата ни история.", "date": "2018.05.31", "title": " Последният груевист в Македония\t\t\t"}
{"url": "https://trud.bg/%d0%bc%d0%be%d1%80%d0%b0%d1%82%d0%be%d1%80%d0%b8%d1%83%d0%bc%d1%8a%d1%82-%d0%bd%d0%b0-%d0%bc%d0%b0%d1%80%d0%b5%d1%88%d0%ba%d0%b8/", "text": "Най-малката парламентарна сила изправи пред необичайна ситуация българските депутати. През следващия месец те най-вероятно ще одобрят внесените от правителството проекти за инвестиционни разходи за придобиване на бойни машини за пехотата и изтребители за авиацията. В същото това време ще трябва да обсъдят и гласуват предложението на четирима техни колеги от ПГ на ПП „Воля“ начело със заместник-председателя на Народното събрание Веселин Марешки за мораториум върху тези решения, т.е. спиране на модернизацията на армията поне за три години. Не е трудно да се констатира, че едното изключва другото. Прогнозата също не е проблемна, като се има предвид нагласата на управляващите и не малка част от опозицията. Нека обаче да започнем от положителното. В мотивите на Веселин Марешки и неговите колеги има нещо много важно. Не може да се отрече, че модернизацията на Въоръжените сили е комплексен въпрос и изисква съответната дългосрочна стратегия. Дали обаче с тригодишно замразяване на процеса ще бъде постигната целта, т.е. създаване на възможност за изготвяне на цялостна политика по отношение на въоръжаването и предприемането на съответните необходими и адекватни мерки, за каквото настояват вносителите на проекторешението? Другата позитивна констатация е, че при наличието на цялостна визия и концепция няма да се решават въпросите на парче и ще има възможност за степенуване на приоритетите. Този толеранс от три години обаче, може да се окаже край на армията ни. В това би трябвало да се убедят и народните представители. Ако, разбира се, прочетат Доклада на правителството за състоянието на отбраната и Въоръжените сили през 2017 г., който също бе внесен по това време и трябва да бъде гласуван заедно с проектите за модернизация и предложения им мораториум. Оценката е категорична, че изоставаме във военната си мощ и губим способности, което води не само до неизпълнение на ангажиментите ни към ЕС и НАТО, но най-вече по отношение на конституционните задължения на армията. Не е само това, обаче. Недостатъчната и остаряла бойна и спомагателна техника не само гълта много пари за поддръжка, но става опасна за военнослужещите. И не само за тях, но и за населените места и гражданите по време на придвижване, обслужване, тренировки и учения. Този риск, който поставя на изпитание безопасността на военната служба, се посочва от командирите почти във всички годишни анализи и той би трябвало да звучи като сериозно предупреждение. Как би реагирало обществото, ако започне да чува информации за чести откази на двигателите на изтребителите, например? Нека да си представим, че парламентът гласува и наложи мораториум върху модернизацията на армията, макар и за три години. Тогава, като член на НАТО, България се превръща за години напред само в територия за преминаване на съюзнически войски. Това, едва ли би ни излязло по-евтино. Напротив, ще натежи повече върху икономиката и населението, от каквото се страхуват депутатите, които искат мораториум върху въоръжаването на армията. И какво самочувствие ще имат тогава защитниците на Отечеството? На втора, а може би на трета или четвърта, категория военнослужещи от иначе европейска армия. Т.е. военната професия ще тръгне рязко надолу, що се отнася до престижа й, който и сега не е за завиждане. Веселин Марешки и неговите колеги търсят комплексния подход във въоръжаването, което не може да не се аплодира. Защо не го направи сега? Защо не внесе цялостен план или програма за превъоръжаването, а бих казал, за възраждането на армията. И да обедини около него обществото и народното представителство. Каква по-голяма патриотична проява от тази? От проекторешението прозира разбирането, че развитието на армията, т.е. увеличаването на военния бюджет, пречи на икономиката и доходите на населението. Това, разбира се, е само едната гледна точка. Погледнато буквално, би следвало да преместим едни 3 млрд. лв. в образованието, здравеопазването или пенсионния фонд. Пишем три години визии и стратегии. Казваме на тези, които досега са разработвали проекти, че забравяме стореното от тях. Дали след това няма да дадем повече от 3 милиарда или няма да се наложи да плащаме на други държави да ни охраняват въздушното пространство, например? Все въпроси, на които трябва да се отговори, преди гласуване на едно или друго решение. Не може да се отрече, обаче, че Веселин Марешки е последователен в своята позиция. След заседанието на Консултативния съвет за национална сигурност през януари той беше категоричен: „Разпускаме армията и народът ще живне!“ И това го има в политиката.   Каза го премиерът Бойко Борисов на правителственото заседание, което обсъди двата проекта за модернизация на Въоръжените сили. И се обърна към министрите си: „Въпросът е, че паралелно с това (б.р. – придобиването на бойни машини за пехотата и на изтребители за ВВС), с Горанов понеже доста време работихме по тази тема, и доходите на военнослужещите не трябва да изостават, и то става една огромна цифра, за която, за съжаление никой от нас на избори не говори. Хората питат за съвсем различни неща на изборите – пенсии, доходи, инфраструктура, здравеопазване, хора с увреждания, образование, култура… Не знам някоя партия или някой лидер, включително и вие, предполагам, да обещавате въоръжение.“ Все пак той пусна проектите за гласуване в парламента.", "date": "2018.05.31", "title": " Мораториумът на Марешки\t\t\t"}
{"url": "https://trud.bg/%d0%bc%d0%b5%d0%b3%d0%b0%d0%bd-%d0%bc%d0%b0%d1%80%d0%ba%d1%8a%d0%bb-%d0%b5-%d1%81%d1%80%d0%b5%d0%b4-%d0%bd%d0%b0%d0%b9-%d0%b2%d0%bb%d0%b8%d1%8f%d1%82%d0%b5%d0%bb%d0%bd%d0%b8%d1%82%d0%b5-%d0%b6%d0%b5/", "text": "Съпругата на принц Хари – Меган Маркъл, е сред 25-те най-влиятелни и мотивиращи жени в Обединеното кралство, според британското издание на списание „ “. Авторите на класацията отбелязват, че херцогинята на Съсекс е привлякла всеобщото внимание, както никой друг тази година. Според „Вог“ 36-годишната Меган станала една от най-разпознаваемите жени в света, притежавайки влияние, което излиза далеч извън рамките на изящния ѝ стил. Тя допринася за формирането на новия за XXI век образ на монархията, пише списанието. Класацията включва жени на различна възраст, от 22-годишната певица, авторка на песни и модел Дуа Липа, чиито родители са родом от Косово, до 73-годишната баронеса Хейл, която е председател на Върховния съд. Сред известните личности в класацията, която представя света на политиката, изкуството, модата, средствата за масова информация и спорта, са също писателката Джоан Роулинг, авторката на книгите за Хари Потър, модната дизайнерка Стела Маккартни, дъщерята на бившия бийтъл Пол Маккартни, и Амал Клуни – британската юристка с ливански произход и съпруга на американския актьор Джордж Клуни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.31", "title": " Меган Маркъл е сред най-влиятелните жени във Великобритания"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%bf%d0%be%d0%b2%d0%b4%d0%b8%d0%b3%d0%bd%d0%b0-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d0%b5-%d0%bd%d0%b0-7/", "text": "Окръжна прокуратура-Хасково привлече като обвиняем и задържа за 72 часа 45-годишният Гюнай Мюмюн, който  . Инцидентът стана на 30 май в хасковското село Козлец. След възникнал битов скандал, провокиран от ревност, обвиняемият възпроизвел изстрели със законно притежаваното от него огнестрелно оръжие, по двама български граждани. Вследствие на това двете лица са починали, уточняват от прокуратурата. По случая е било образувано досъдебно производство, в хода на което към настоящия момент са били извършени оглед на местопроизшествие, иззети са веществени доказателства, разпитани са свидетели, като са били назначени и съдебномедицински, химическа и съдебнопсихиатрична експертизи. Обвиняемият е бил задържан от органите на МВР за срок от 24 часа, а днес, 31.05.2018 г., по отношение на него е било постановено и задържането му за срок до 72 часа с постановление на наблюдаващия прокурор. Предстои Окръжна прокуратура-Хасково да внесе искане в съда за вземане на мярка за неотклонение „задържане под стража“ спрямо обвиняемия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.31", "title": " Прокуратурата повдигна обвинение на мъжа, който застреля жена си и съсед"}
{"url": "https://trud.bg/%d0%bb%d0%b5%d1%82%d0%b8%d1%89%d0%b5-%d0%b2%d0%b0%d1%80%d0%bd%d0%b0-%d0%b2%d0%b5%d1%87%d0%b5-%d0%bf%d1%80%d0%b8%d0%b5%d0%bc%d0%b0-%d0%b8-%d0%bd%d0%b0%d0%b9-%d0%b3%d0%be%d0%bb%d0%b5%d0%bc%d0%b8%d1%82/", "text": "Летище Варна вече може да приема и най-големите пътнически самолети, след като приключи разширяването на пътеката за рулиране “Алфа”, съобщи  . Днес тя беше официално открита с атрактивно екстремно шоу на скейтъри и велосипедисти, а за да е сигурно, че на новата придобивка ще ѝ върви по вода, имаше и водна дъга. Пътеката за рулиране „Алфа” е най-използваната, дължината ѝ е близо 800 метра и след реконструкцията тук ще могат да бъдат обслужвани големи самолети като „Боинг 474″. Инвестицията е близо 7,5 милиона лева.", "date": "2018.05.31", "title": " Летище Варна вече приема и най-големите пътнически самолети"}
{"url": "https://trud.bg/%d1%80%d0%b0%d0%b7%d0%b4%d0%b5%d0%bb%d0%bd%d0%be-%d1%81%d1%8a%d0%b1%d0%b8%d1%80%d0%b0%d0%bd%d0%b5-%d0%bd%d0%b0-%d0%be%d1%82%d0%bf%d0%b0%d0%b4%d1%8a%d1%86%d0%b8%d1%82%d0%b5-%d0%bf%d0%be-%d0%bf%d0%bb/", "text": "“През септември ще започнем законодателна инициатива. Ще има нова Наредба от догодина за поставяне на съдове за разделно събиране на отпадъците по плажовете. Моят акцент, който ще представя на вниманието на присъстващите на заседанието на Европейския морски ден, е свързан с пластмасата. Според проучване на ЕС, 80 процента от пластмасовите отпадъци в морето идват от сушата, от плажовете и заведенията. Пластмасовите отпадъци са разградими, но във вечността. Затова още това лято има инициатива за разделно събиране и поставяне на табели.” Това заяви пред “Труд” екоминистърът Нено Димов. В Бургас той участва в откриването на 11- то заседание на Европейския морски ден, заедно с вицепремиера Валери Симеонов, министъра на транспорта Ивайло Московски. В Бургас бе и еврокомисарят за околна среда, морско дело и рибарство Кармену Вела, както и много други официални лица. 40 на сто от гражданите на ЕС живеят в черноморските региони, стана ясно на форума. Той бе открит от кмета на Бургас Димитър Николов, който подчерта, че половин година градът се е готвил за домакинството, което е в рамките на българското Европредседателство. “Морето не е сезон, а ежедневие за бургазлии, те го харесват и през зимата. Именно на бургаския морски бряг е запален първия български морски фар”, подчерта Николов. Развитието на синята икономика – транспорт, туризъм и опазване на околната среда, е основният акцент на Европейския морски ден. „Морето събира всичко далечно“ – тези думи еврокомисар Кармену Вела започна словото си, след като поздрави участниците в морския ден на български език. Създаването на съвместен план за действие на черноморските държави носи големи надежди. Съвместният транспорт води до ползи за икономиката и туризма, а сближаването- за стабилност, подчерта Валери Симеонов. По думите му, предимствата на Черно море са, че е подходящо за семеен туризъм и че дава поминък на много риболовци. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.31", "title": " Разделно събиране на отпадъците по плажовете от догодина\t\t\t"}
{"url": "https://trud.bg/%d0%bf%d1%80%d0%b8%d0%bd%d1%86-%d1%87%d0%b0%d1%80%d0%bb%d0%b7-%d1%81%d0%b5-%d1%81%d1%80%d0%b5%d1%89%d0%bd%d0%b0-%d1%81-%d0%bf%d1%80%d0%be%d0%b8%d0%b7%d0%b2%d0%be%d0%b4%d0%b8%d1%82%d0%b5%d0%bb%d0%b8/", "text": "Британският принц Чарлз   в трансилванското село Вискри, където притежава къща, и се срещна с производители на мед и сладка, на които даде съвети как да продават стоките си, предаде Асошиейтед прес. Чарлз, който навършва 70 години тази година, харесва автентичните селски райони на Румъния и посещава страната ежегодно. Десетки местни жители и туристи се събраха днес в село Вискри, за да видят принца, който е популярен в Румъния. Той прекара час и половина в разговори с производители на пушена риба и други продукти в небесносиня реставрирана къща от 17 век, където се помещава неговата благотворителна фондация. Директорът на фондацията Аура Удуард заяви, че “той показва на производителите как да продават и им помага да видят потенциала на земеделието”. Фондацията подкрепя съхраняването на културното наследство, селския бит и поминък и устойчивото развитие в Румъния. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.31", "title": " Принц Чарлз се срещна с производители на мед и сладко в румънското село Вискри"}
{"url": "https://trud.bg/%d0%b4%d0%b8%d0%b3%d0%b8%d1%82%d0%b0%d0%bb%d0%b5%d0%bd-%d1%81%d1%83%d0%b2%d0%b5%d0%bd%d0%b8%d1%80-%d1%81%d0%bf%d0%b5%d1%87%d0%b5%d0%bb%d0%b8-%d1%8e%d0%b1%d0%b8%d0%bb%d0%b5%d0%b9%d0%bd%d0%be%d1%82/", "text": "Дигитален сувенир, който позволява съхранението на снимки и видеа на чип в ключодържател, спечели голямата награда на X юбилейно издание на Startup Weekend Varna, проведено в Техническия университет. MEMOFY.CO се пребори за първото място в конкуренция с много други иновативни идеи, които екипи от над 120 програмисти, дизайнери и начинаещи ентусиасти разработиха като бизнес проекти в рамките на 54 часа. Дигиталният сувенир е дело на Чавдар Димитров, Данаил Енчев, Радостин Славов и Ивайло Георгиев. “Пътувал си на страхотно място, направил си професионални снимки и искаш да ги покажеш на своите приятели. Достатъчно е да ги качиш на сървъра на MEMOFY.CO, който генерира дигитален микс и трансформира съдържанието във видео материал”, обясни авторът на идеята Ивайло Георгиев. Призьорите смятат, че техният продукт пести време, лесен и бърз е за употреба, осигурява контрол и сигурност и преди всичко забавление. За работата си те получиха куп награди – безплатни билети за бизнес форум Innowave, менторски съвети от Endeavor Bulgaria, 3 месеца безплатно ползване на споделено работно място в Innovator, безплатна регистрация на фирма, счетоводни услуги, работно място в Beehive за 1 година и участие в преакселераторска програма, в която ще се научат да защитят бизнес идеята си пред реални инвеститори. Специална препоръка от журито и наградата на публиката спечели идея за органайзер на домашни задължения Dommy, който стимулира семейства с деца и съквартиранти в общежития да се грижат за уюта в дома си, като печелят точки и награди. Сред интересните проекти на начинаещи предприемачи бяха още приложение за запознанства чрез видеа, което филтрира потребителите по сходствата в интересите им и музикален софтуер, даващ пълна информация за определена песен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.31", "title": " Дигитален сувенир спечели юбилейното издание на Startup Weekend Varna"}
{"url": "https://trud.bg/%d0%bd%d0%b0%d0%bf%d0%be%d0%b8%d1%82%d0%b5%d0%bb%d0%bd%d0%b8-%d1%81%d0%b8%d1%81%d1%82%d0%b5%d0%bc%d0%b8-%d0%ba%d1%80%d0%b0%d0%b6%d0%b1%d0%b8%d1%82%d0%b5-%d0%bd%d0%b0-%d0%b2%d0%be/", "text": "Във връзка със стартиране на активния поливен сезон, „Напоителни системи” ЕАД уведомява всички граждани и ползватели на услугата „доставка на вода за напояване”, че при констатирана кражба на вода или наличие на съмнение за кражба, дружеството ще подава сигнал до прокуратурата за всеки отделен случай. Това съобщиха от държавното дружество. Сигнали могат да се подават в съответния клон, на чиято територия е извършена кражбата. Адресите и телефоните на клоновата мрежа може да намерите на  . Анонимни сигнали няма да бъдат разглеждани. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.31", "title": " „Напоителни системи”: Кражбите на вода за напояване ще бъдат предавани на прокуратурата"}
{"url": "https://trud.bg/%d1%82%d0%b5%d0%bc%d0%b5%d0%bd%d1%83%d0%b6%d0%ba%d0%b0-%d0%bf%d0%b5%d1%82%d0%ba%d0%be%d0%b2%d0%b0-%d0%b7%d0%b0-%d1%81%d1%80%d0%b5%d1%89%d0%b0%d1%82%d0%b0-%d0%bf%d1%83%d1%82%d0%b8%d0%bd-%d0%b1%d0%be/", "text": "Разговорът беше в дух на конструктивен диалог. Имаше изключително прагматичен подход и от двете страни. Това каза пред журналисти в парламента министърът на енергетиката Теменужка Петкова за   между президента Владимир Путин и премиера Бойко Борисов. „Оттук нататък договореностите за „Турски поток“ ще се постигнат в следващите месеци“, посочи тя. „На такова високо ниво няма как президента Путин и премиера Борисов да седнат да разпишат всички договорености. „Няма как на среща на такова ниво президентът Путин и премиерът Борисов да извадят по един бял лист и да започнат да чертаят трасета. Това е работа на експертите“, коментира Теменужка Петкова. „Оттук нататък предстои работа на експертно ниво. На нас министрите беше поставена подобна задача“, изтъкна тя. На въпрос дали страната ни има финансова възможност да участва в един такъв проект Петкова уточни: „Булгартрансгаз“ е в много добро финансово състояние. БЕХ също. Отчетната 2017 година ще реализираме печалба от малко над 100 млн. лева“. „Финансовото състояние на българската енергетика наистина е добро. Разполагаме с инфраструктура, която би могла да бъде използвана в такъв проект. По всяка вероятност ще трябва да се изгражда и нова“, каза още енергийният министър. По думите ѝ най-голямата новина от срещата между премиера Бойко Борисов и президента Владимир Путин е именно възможността трасето от „Турски поток“, свързано с доставките на природен газ за Европа, да минава през България. „Това е най-добрата новина, на която станахме свидетели вчера“, заяви тя. „Започваме работа по конкретните детайли на възможността за реализация на проекта при спазване на всички европейски изисквания“, обясни енергийният министър. В отговор на въпрос от какво зависи проектът да се реализира Теменужка Петкова коментира: „Зависи от двете страни по проекта. От ясно заявената воля на България да запази стратегическото си място на газовата карта на Европа“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.31", "title": " Теменужка Петкова за срещата Путин-Борисов: Разговорът беше в дух на конструктивен диалог"}
{"url": "https://trud.bg/%d0%b3%d1%8a%d1%80%d1%86%d0%b8%d1%8f-%d1%80%d0%b0%d0%b7%d1%80%d0%b5%d1%88%d0%b8-%d1%82%d0%b5%d0%b3%d0%bb%d0%b5%d0%bd%d0%b5-%d0%b2-%d0%b1%d1%80%d0%be%d0%b9-%d0%b4%d0%be-5000-%d0%b5%d0%b2%d1%80%d0%be/", "text": "Гръцкото финансово министерство взе решение за допълнително облекчаване на капиталовия контрол в Гърция, като вдигна лимита за теглене в брой до 5000 евро на месец от 2300 евро досега, предаде АНА-МПА. Решението, подписано от финансовия министър Евклидис Цакалотос, също така улеснява трансакциите в чужбина от страна на юридически лица или предприемачи в рамките на техните бизнес дейности. Сумата в брой, която може да бъде изнасяна от страната от едно лице при едно пътуване в чужбина, беше увеличена на 3000 евро, а максималният месечен лимит за банкови преводи в чужбина се увеличава до 4000 евро за всеки клиент от 1 юли. За бизнеса сумата, която може да бъде изпращана в чужбина, нараства до 40 000 евро за всяка трансакция на клиент в рамките на един ден. Финансовото министерство заяви, че гръцките власти целят пълно премахване на капиталовия контрол възможно най-скоро, отбелязва агенцията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.31", "title": " Гърция разреши теглене в брой до 5000 евро на месец"}
{"url": "https://trud.bg/%d0%bb%d0%b5%d0%b2%d1%81%d0%ba%d0%b8-%d0%bb%d1%83%d0%ba%d0%be%d0%b9%d0%bb-%d0%b3%d0%bb%d0%be%d0%b1%d0%b5%d0%bd-%d1%81-12-000-%d0%bb%d0%b2/", "text": "Тимът на „Левски Лукойл“ отнесе солена глоба от 12 000 лева за расистки символи във финалите срещу „Балкан“ от НБЛ. Санкцията е наложена от Етичната комисия към Българската федерация по баскетбол и е за третия и четвъртия мач от серията, които се играха в Ботевград.  „Част от привържениците на „Левски Лукойл“ са издигнали транспарант с изображение на качулката – символ на Ку-Клукс-Клан, расистка организация – се казва в мотивите на комисията. – Кадри от това деяние са излъчени на живо по БНТ, заснети са и на снимки…“ И по време на втората среща „сини“ фенове са имали много сериозни прояви на расизъм.“  Тогава запалянковците издигнаха бесило, а двубоят бе прекратен 3,01 мин преди края и доигран на следващия ден. Тимът също не се размина със санкция, която бе за 8000 лева.  Глобата от 12 000 лева подлежи на обжалване в двуседмичен срок пред Арбитража на централата. Същевременно „Балкан“ също бе наказан, но със скромните 400 лева за хвърлени предмети по време на четвъртата среща. Това е втората подобна санкция за „зелените“. След третия мач те бяха глобени с 500 лева за хвърлени бутилки с вода.  „Левски Лукойл“ спечели серията с 3:1 победи и вдигна трофея в Ботевград.", "date": "2018.05.31", "title": " „Левски Лукойл“ глобен с 12 000 лв."}
{"url": "https://trud.bg/%d0%bb%d0%b0%d0%b2%d1%80%d0%be%d0%b2-%d0%bf%d0%be%d0%ba%d0%b0%d0%bd%d0%b8-%d0%ba%d0%b8%d0%bc-%d1%87%d0%b5%d0%bd-%d1%83%d0%bd-%d0%b2-%d0%bc%d0%be%d1%81%d0%ba%d0%b2%d0%b0/", "text": "Министърът на външните работи на Руската федерация Сергей Лавров отправи покана към севернокорейския лидер Ким Чен-ун да посети страната, предава РИА Новости, без обаче да привежда информация за това дали поканата е била приета. „Много бихме се радвали да посетите Русия”, е подчертал Лавров  , която не бе предварително обявена в програмата на посещението му в Северна Корея. Агенцията отбелязва, че разговорът между двамата се е състоял на фона на дипломатическите усилия за спасяването на потенциалната среща на върха между САЩ и Северна Корея на 12 юни в Сингапур. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.31", "title": " Лавров покани Ким Чен-ун в Москва"}
{"url": "https://trud.bg/%d0%bd%d0%b8%d0%bd%d0%be%d0%b2%d0%b0-%d0%b2%d0%b0%d0%b6%d0%bd%d0%be-%d0%b5-%d0%be%d1%82%d0%bd%d0%be%d1%88%d0%b5%d0%bd%d0%b8%d1%8f%d1%82%d0%b0-%d0%bc%d0%b5%d0%b6%d0%b4%d1%83-%d0%b1%d1%8a%d0%bb%d0%b3/", "text": "Вярваме, че вашето посещение ще препотвърди традиционно добрите отношения между България и Китай и нашите две партии. Благодаря за усилията на Китай в издирването на нашия алпинист Боян Петров. Пожелаваме успехи на срещата 16+1 и подкрепяме усилията на всички равнища за засилването на диалога между ЕС и Китай. Това каза председателят на НС на БСП Корнелия Нинова по време на среща с делегация на Китайската комунистическа партия (КПП), водена от  Йу Хунцю – зам.-министър на Организационния департамент на ЦК на ККП. Тя добави, че за България е изключително важно като страна – мост между Европа и Китай, заради географското положение, отношенията между двете държави да се развиват в положителна посока. „Важно е идеите и проектите за свързаност в морската, транспортната и енергийната инфраструктура да получат своето практическо развитие. Важно е да се задълбочат нашите отношения в туризма и образованието – размяната на студенти между нашите две страни”, каза още Корнелия Нинова. По време на срещата бяха дискутирани още отношенията между БСП и ККП, приноса на двете партии за развитието и прогреса на икономиките и обществата на България и Китай, активното участие на България в инициативата „Един пояс, един път” и сътрудничеството „16+1”, както и усилията, които двете страни полагат за борба с корупцията и корупционните практики.", "date": "2018.05.31", "title": " Нинова: Важно е отношенията между България и Китай да се развиват в положителна посока\t\t\t"}
{"url": "https://trud.bg/%d0%b4%d0%b5%d0%bf%d1%83%d1%82%d0%b0%d1%82%d1%8a%d1%82-%d0%be%d1%82-%d0%b1%d1%81%d0%bf-%d0%b0%d1%82%d0%b0%d0%bd%d0%b0%d1%81-%d0%ba%d0%be%d1%81%d1%82%d0%b0%d0%b4%d0%b8%d0%bd%d0%be%d0%b2-%d0%bd%d0%b0/", "text": "Няма как да се развива енергетика, а и каквото и да било в България в дългосрочен план, ако работим с мантри. Това коментира депутатът от БСП и член на комисията по енергетика в НС Атанас Костадинов пред  . „От 1981 г. досега проектът се влияе само от политически мантри – след като беше доскоро „гьол”, сега е един от най-важните проекти за България и за Западните Балкани”, коментира той. По думите му е нормално да има „коалиция” между ГЕРБ и БСП по „всички национално отговорни и публично важни въпроси”. Костадинов беше категоричен – към проекта има сериозен международен интерес и най-подходящ вариант е да се търси чуждестранен инвеститор, който да използва наличното оборудване и да изгради централата без държавна гаранция и договорености за изкупни цени на произведения ток. Социалистът посочи като възможна опция модела на АЕЦ „Пакш-2” в Унгария – с нотификация към ЕС и револвиращ заем от Русия за 20 г. Бившият шеф на АЕЦ „Козлодуй” Иван Иванов е предложил и Първа и Втора атомна да се обединят в един холдинг, който да се самофинансира на проектен принцип. По думите на Костадинов най-лош е „нулевият вариант” т.е. да не се прави нищо, защото това би довело до декапитализация на НЕК и БЕХ и несъстоятелност, а „това е равно на национално предателство”. „Как ще се държим ние зависи от самите нас. Ако продължаваме толкова неустойчиво и непоследователно да се държим по такива въпроси, може би наистина няма да се реализира този проект”, подчерта депутатът. Според него евентуален прогрес по отношение на руските газови доставки пак ще доведе до по-лош резултат, отколкото сме могли да постигнем с „Южен поток” и сега идващото през Турция синьо гориво ще се оскъпи „заради нашата недалновидност или глупост”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.31", "title": " Депутатът от БСП Атанас Костадинов: Национално предателство е да не се строи „Белене”"}
{"url": "https://trud.bg/%d0%b2%d0%b0%d0%bb%d0%b5%d0%bd%d1%82%d0%b8%d0%bd-%d1%80%d0%b0%d0%b4%d0%b5%d0%b2-%d0%b5-%d0%b2%d1%8a%d1%80%d0%bd%d0%b0%d0%bb-%d0%bf%d1%80%d0%be%d0%b2%d0%b5%d1%80%d0%ba%d0%b0%d1%82%d0%b0-%d0%b7%d0%b0/", "text": "Вътрешният министър Валентин Радев е върнал проверката за случая, при който гранични полицаи   близо 50 пътници на летище София без контрол, съобщи  . Според него има дисбаланс в наказанията и заради това документът трябва да бъде повторно прегледан. “Има уволнения, има много тежки наказания, но има дисбаланс. Някъде един почти го освобождават. Да не казвам кой е сега, защото ги върнах. И да кажа още нещо – проверката първо е дисциплинарна. Дисциплинарна проверка се прави и от ръководството на Главна дирекция “Гранична полиция”. Те са го направили и предлагат нещо. След това аз го давам на Дирекция “Човешки ресурси”, които проверяват това нещо. Тяхната проверка – и двете ги събрахме всичките заедно и видяхме, че има разминаване”, поясни министърът на вътрешните работи. Осем служители на Граничната полиция са с предложения за наказания. Проверката е установила, че действията им не са били умишлени. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.31", "title": " Валентин Радев е върнал проверката за пуснатите без контрол пътници на летище София"}
{"url": "https://trud.bg/%d0%ba%d0%b0%d0%bb%d0%be%d1%8f%d0%bd-%d0%bf%d0%b0%d1%80%d0%b3%d0%be%d0%b2-%d0%b3%d0%b5%d1%80%d0%b1-%d0%ba%d0%b0%d0%bf%d0%b8%d1%82%d1%83%d0%bb%d0%b8%d1%80%d0%b0%d1%85%d0%b0-%d0%bf%d1%80%d0%b5%d0%b4/", "text": "Днес ГЕРБ капитулираха пред аргументите на разума. Столичният общински съвет взе отговорно решение. Това каза лидерът на БСП – София и председател на групата на социалистите в СОС Калоян Паргов след избора на арх. Румен Русев за временно изпълняващ длъжността кмет на район „Младост“, съобщиха от БСП. Паргов изрази благодарност към тази част от общинските съветници, които са гласували водени от разбирането, че компетентността и експертността трябва да са определящи при избора на временен кмет на „Младост“ и са преценили двамата кандидати според техните представяния. „Станахме свидетели и на радушната подкрепа, която получи арх. Русев от работещи в администрацията на района, отбеляза Калоян Паргов – За нас от БСП най-важното и водещото е да се нормализира работата на районната администрация, която обслужва над 120 000 жители“. „ГЕРБ осъзнаха колко е несъстоятелно да бъдат водени от тънки политически сметки и да оставят „Младост“ на произвола на съдбата. С идеята да накарат хората да осъзнаят каква грешка са направили, избирайки госпожа Иванчева. Но това не е отговорно политическо поведение“, категоричен е лидерът на БСП – София. „Пасивността, която прояви госпожа Фандъкова е типична за нейния стил на работа. Тя е на принципа „Каквото реши СОС, аз съм „за“. Считам, че София има нужда от по-различен кмет и се надявам догодина да го получи“, заяви Калоян Паргов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.31", "title": " Калоян Паргов: ГЕРБ капитулираха пред аргументите на разума при избора на и.д. кмет на „Младост“"}
{"url": "https://trud.bg/%d0%ba%d0%b5%d0%bd%d0%b4%d1%80%d0%b8%d0%ba-%d0%bb%d0%b0%d0%bc%d0%b0%d1%80-%d0%bf%d0%be%d0%bb%d1%83%d1%87%d0%b8-%d0%bd%d0%b0%d0%b3%d1%80%d0%b0%d0%b4%d0%b0%d1%82%d0%b0-%d1%81%d0%b8-%d0%bf%d1%83%d0%bb/", "text": "Кендрик Ламар беше почетен на церемония в Колумбийския университет в Ню Йорк, защото е първият рап музикант, спечелил награда “Пулицър”, съобщи Би Би Си. Албумът “DAMN” на Кендрик Ламар, с който спечели престижната награда през април, беше наречен “виртуозен сборник от песни, обединявани от автентичност на местния език, която създава въздействащи скици на сложността на живота на афроамериканците”. Кендрик Ламар не произнесе благодарствена реч, но позира за снимка с актрисата и активистка Миа Фароу и сина й Ронан, който е журналист. В стрийминга на живо от церемонията във Фейсбук той каза: “Това е голяма чест. Пиша цял живот и да получа такова признание . . . това е прекрасно”. Кендрик Ламар е първият рап музикант, спечелил награда “Пулицър”. Обикновено тя се присъжда на творци от сферата на класическата музика и джаза. Нейни предишни лауреати са Боб Дилън, Ханк Уилямс, Дюк Елингтън. Песните на Кендрик Ламар комбинират рап с говор, поезия, джаз и фънк, пише Контактмюзик. Текстовете му са на разнообразни теми, включително и полицейското насилие и расовите стереотипи. Тазгодишните лауреати на награда “Пулицър” бяха обявени на церемония във факултета по журналистика към Колумбийския университет в Ню Йорк на 16 април. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.31", "title": " Кендрик Ламар получи наградата си “Пулицър”"}
