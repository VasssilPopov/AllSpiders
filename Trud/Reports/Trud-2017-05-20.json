{"url": "https://trud.bg/%d1%81%d1%83%d0%bf%d0%b5%d1%80%d0%b2%d1%83%d0%bb%d0%ba%d0%b0%d0%bd-%d0%ba%d1%80%d0%b0%d0%b9-%d0%bd%d0%b5%d0%b0%d0%bf%d0%be%d0%bb-%d0%bd%d0%b0%d0%b1%d0%b8%d1%80%d0%b0-%d1%81%d0%b8%d0%bb%d0%b0-%d0%b7/", "text": "Вулканите на Флегрейските полета в околностите на Неапол може да изригнат в най-скоро време, предупреждават геолози, цитирани от “Файненшъл таймс”. За това сочи натрупване на тектонично напрежение и деформация на скалите в калдерата – гърлото на т.нар. супервулкан.Според учените е достигната критична фаза и бъдещо засилване на активността увеличава до голяма степен вероятността от изригване. “Изключително важно е местните власти да бъдат готови за подобен сценарий”, заявява Кристофър Килбърн от Лондонския университетски колеж, който води изследвания в обсерваторията “Везувий”.За последно вулканът изригва през 1538 г. в продължение на една седмица след близо век натрупване на напрежение. След това е спокоен за 4 века, докато през 1950 г. започват периодични разбуждания. Вулканолозите смятаха, че натрупаното напрежение при разбужданията през 50-те, 70-те и 80-те години на XX в. се разсейва в интервалите между тях. Ново проучване на основата на наблюдение на Флегрейските полета и други подобни вулкани обаче стига до обратния извод. “Смятаме, че кората в калдерата има нещо като памет и напрежението се трупа”, казва Стефано Карлино от обсерваторията “Везувий”. Така всяко ново значимо повдигане на земната кора може да я сцепи и да се стигне до изригване. Смята се, че мощно изригване там преди 39 000 г. е допринесло за изчезването на неандерталците.За да докажат твърденията си за предстояща опасност, изследователи започнаха работа по пробиването на дупка с дълбочина 3,5 км във Флегрейските полета, която да даде научни данни за активността на вулкана. Проектът им на стойност 8 млн. евро обаче страда от липса на финансиране и за момента са получени данни само от 0,5 км под земната повърхност.", "date": "2017.05.20", "title": " Супервулкан край Неапол набира сила за изригване (инфографика)"}
{"url": "https://trud.bg/%d0%b4%d0%bd%d0%b5%d1%81-%d0%b4%d0%b0-%d0%bf%d0%be%d1%87%d0%b5%d1%80%d0%bf%d1%8f%d1%82-284/", "text": "Александра Сърчаджиева, актриса.Весела Лечева, депутат от БСП в 44 НС, световна шампионка по спортна стрелба.Даниела Гергелчева, треньор по тенис на маса.Драговест Горанов, посланик в Етиопия, 65 г.Акад. Дочи Ексерова, физико-химик.Елена Еленкова, нотариус, бивш председател на Съвета на нотариусите.Емил Спахийски, политически наблюдател във в. „Труд“, 50 г.Иван Матанов, поет и журналист, първи зам.-главен редактор на в. „Стандарт“, 65 г.Мария Габриел, евродепутат, номинирана за български еврокомисар.Чл.-кор. Милена Цанева, литературна критичка.Проф. Мичо Димитров, цигулар, 61 г.Нигяр Джафер, депутат от ДПС, зам. председател на 44 НС.Стефан Вълдобрев, актьор и певец, 47 г.Таня Димитрова, посланик в Хърватия.Тома Томов, депутат от БСП в 44 НС, журналист, 75 г.", "date": "2017.05.20", "title": " Днес да почерпят"}
{"url": "https://trud.bg/%d1%8f%d0%bd%d0%b5%d0%b2-%d1%84%d0%b0%d0%b2%d0%be%d1%80%d0%b8%d1%82-%d0%b7%d0%b0-%d1%81%d0%b5%d0%bf%d1%82%d0%b5%d0%bc%d0%b2%d1%80%d0%b8-%d1%81%d0%be%d1%84%d0%b8%d1%8f/", "text": " ", "date": "2017.05.20", "title": " Янев фаворит за „Септември“ (София)"}
{"url": "https://trud.bg/%d0%bd%d0%b5%d1%83%d1%81%d0%bf%d0%b5%d1%88%d0%bd%d0%b8%d1%82%d0%b5-%d0%b1%d1%80%d0%b0%d1%82%d1%8f-%d0%bd%d0%b0-%d0%b3%d0%be%d0%bb%d0%b5%d0%bc%d0%b8%d1%82%d0%b5-%d0%b7%d0%b2%d0%b5%d0%b7%d0%b4%d0%b8/", "text": "Спомняте ли си филма „Любимец 13“ на режисьора Владимир Янчев? В него актьорът Апостол Карамитев играе ролята на двама братя близнаци – Радослав и Радосвет. Единият е много добър футболист, другият може да вкара гол само като хване топката с ръце и я хвърли… в празна врата. Но не само в киното, а и в действителността има такива случаи.Джонатан и Кристиан Бентеке В края на лятото на 2016 г. Кристиан Бентеке подписа 4-годишен договор с „Кристъл Палас“, след като не оправда големите очаквания в предишния си клуб „Ливърпул“. „Орлите“ броиха 27 млн. паунда за нападателя, който по-рано се бе превърнал в най-скъпия трансфер в историята на „мърсисайдци“. Преди това, през 2015 г. „Ливърпул“ купи Бентеке за 32,5 млн. паунда от „Астън Вила“, но… да се върнем към настоящия клуб на нападателя. След като стана ясно, че подписва с „Палас“, брат му Джонатан, играещ в „Зьолте“ (Варегем), прекрати договора си с белгийците и последва батко си в новия му клуб. Малкият Бентеке също играе като нападател, но вкарва рядко. За 2 години в „Зьолте“ има само два гола. Попаденията му в кариерата са общо 4, а за нападател, разбира се, те са твърде, твърде малко. Въпреки това Джонатан дебютира във Висшата лига срещу „Мидълзбро“ през септември, заменяйки по-именития си брат. Последва контузия и първият му мач в Премиер лийг за „Палас“ може да се окаже и последният.Роке и Хулио Санта Крус Роке – именит голмайстор и кошмар за защитници. Футболист със славна кариера и спечелени трофеи, сред които 5 титли на Германия с „Байерн“ (Мюнхен), 4 купи на страната с „баварците“, триумф в Шампионската лига с германския гранд.Брат му Хулио също е нападател, но може да се похвали само с една шампионска титла на… Парагвай.През 2007 г. Роке преминава от „Байерн“ в „Блекбърн“ и след впечатляващи два сезона отива в „Манчестър Сити“. „Роувърс“ ближат рани заради Роке и смятат, че ако привлекат брат му, ще намерят добър голмайстор и в негово лице. За 3 сезона обаче Хулио не изиграва нито един мач за „Блекбърн“, а малцина са хората, които могат да кажат, че са го видели да бележи дори на тренировка.Кларънс и Седрик Зийдорф Кларънс си остава един от най-великите полузащитници. До ден-днешен той е единственият играч, печелил Шампионската лига с 3 различни клуба – „Аякс“, „Реал“ (Мадрид) и „Милан“. Именно, когато е част от „Белия балет“ (1996-1999), в школата на мадридчани е привлечен и по-малкия му брат – Седрик. Следва трансфер на Кларънс в „Интер“. Няма да ви изненадаме, ако ви кажем, че Седрик го последва. И докато именитият батко продължава да играе на световно ниво, това не може да се каже за малкия Зийдорф. Двамата си приличат по две неща – играят като полузащитници и имат една и съща фамилия. Толкова.Кака и Дигао Кака може да се похвали със славна кариера и „Златна топка“ като черешката в нея. С „Милан“ спечели Серия А, Шампионската лига, Суперкупата на Европа, както и Световното клубно първенство. покори и сърцата на милионите „червено-черни“ фенове, което изобщо не е лесна задача. След това премина в „Реал“, където взе златото в Примера дивисион, Купата и Суперкупата на Испания. Кака ликува на върха и на мондиал с Бразилия. А неговият брат Дигао е известен с това, че… във вените му тече същата кръв. И дотам. През 2005 г. е привлечен в „Милан“, но изиграва само един мач. След това е отдаван под наем в „Ремини“, „Стандард“ (Лиеж), „Лече“, „Кротоне“ и „Пенафиел“. През 2012 г. подписва с „Ню Йорк Ред Булс“, но след това къса договора и прекратява безличната си кариера. Тогава е само на… 27 години.Еден и Торган АзарПрез лятото на 2012 г. Еден е купен от „Челси“ за 32 млн. Паунда като към лондончани се присъединява и по-малкият му брат Торган. Оттогава до днес Еден е един от най-добрите футболисти на „сините“ от Лондон и може да се похвали с над 240 мача и повече от 70 гола на сметката си. Къде обаче е Торган? Той не се налага на „Стамфорд Бридж“ и играе под наем в „Зьолте“ (Варегем) и „Борусия“ (Мьонхенгладбах). В крайна сметка германският клуб купува Торган за 5,9 млн. паунда и в момента по-малкият брат Азар продължава да е в тима на „жребците“.Българската следаВ България също има подобни примери. В „Левски“ успешно игра халфът Ричард Еромоигбе, световен шампион с юношите на Нигерия. Опорният халф направи запомняща се кариера на „Герена“ и бе основна част от европейските подвизи на „сините“ в УЕФА и участието в Шампионската лига. Заради Ричард в „Левски“ беше привлечен и брат му Джоузеф, който може да се похвали с няколко мача за дубъла на „сините“.На „Българска армия“ също се опариха. По времето, когато Димитър Бербатов е в ЦСКА, нападателят показва на всички, че не е обикновен футболист. Именно заради това на „Армията“ привлякоха и брат му Асен. Впоследствие Бербо става световна звезда, докато неговият брат бързо приключи с футбола, като в края на 2012 г. дори бе замесен в наркоафера.", "date": "2017.05.20", "title": " Неуспешните братя на големите звезди"}
{"url": "https://trud.bg/%d0%bd%d0%b5-%d1%81%d1%8a%d0%b2%d1%81%d0%b5%d0%bc-%d0%be%d0%b1%d1%89%d0%b0%d1%82%d0%b0-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b0-%d0%ba%d0%b0%d1%83%d0%b7%d0%b0/", "text": "Ако търсите дума, с която най-общо да опишете българските позиции по европейските политики, най-вероятно първата, която ще ви дойде наум, е флегматичност. Със сигурност няма да е последователност или близката й по достойнство приемственост. И ще сгрешите. Когато става дума за пари, хората, които ги разбират тези неща, не спят. Разбирайте говорим си за газ. Където сметалата се въртят по 24 часа в денонощието, 365 дни в годината и на високосна. И всеки дърпа чергата към себе си.И така Европейската комисия е на път да постигне историческо споразумение с руския енергиен тиранозавър “Газпром”, в което компанията прави “отстъпки”, определяни като немислими допреди половин година. Еврокомисията обяви съгласуваните с руската компания мерки през март и даде време на държавите членки и гравитиращите ги енергийни лобита да внесат своите позиции. Българската такава беше изготвена, внесена в срок (в началото на май) и изключително добре издържана. (А вие си мислите, че само с кампании, избори и коалиционни преговори са се занимавали “политиците ни” последните месеци, да, да?!) Където идва проблемът.България, наравно с още седем държави, формиращи Източния фланг на ЕС, е доказано сред най-ощетените от години в сделките си с “Газпром” за доставки и пренос на природен газ. Отделно от различните ни други отношения, които всяка от страните има с Русия. В наша защита Европейската комисия започна през 2012 г. разследване и три години по-късно антимонополна процедура срещу руската компания. Докато се сгъва и разгъва акордеонът на отношенията между Москва и Брюксел, в движение дойдоха и европейските санкции в отговор на анексирането на Крим и конфликта в Източна Украйна. Но понеже става дума за пари, а “лошите отношения с руснаците пречат на бизнеса”, за да не нарушават принципната си позиция по геополитическите въпроси, големите европейски държави, водени от Германия, издействаха Еврокомисията да играе търговската карта. Пък на Изток да си гледат работата!Сключването на споразумение с “Газпром” ще означава закриване на антимонополната процедура, срещу което твърдо се противопоставят “седемте самураи” (Полша, Литва, Латвия, Естония, Чехия, Словакия и Унгария). Без да е завършена процедурата, няма глоби за злоупотреба с пазарно положение, а хората си държат на достойнството. Десет процента от годишния оборот на “Газпром”, колкото би трябвало да е сумата, се оценява от експерти на над 9,5 млрд. евро. За всяка година злоупотреба. Плюс сумите от отделните граждански дела, които ще могат да заведат държавите членки. Съвсем не са си джобни пари. Просто на Запад ще загубят повече. Разследването на Еврокомисията заключи, че “Газпром” с години нарочно е надувал цените допълнително в България, Полша и Прибалтика, възползвайки се от монополното си пазарно положение и географските особености на съответните страни.В проектоспоразумението руската компания тържествено обещава “повече да не прави така”: да бъде почтен бизнес партньор, да третира равнопоставено всички и да се подлага на редовни проверки от страна на европейските регулатори. “Приятели, нека да живеем заедно”, казваше котаракът Леополд на мишките в онова анимационно филмче.И в тази ситуация България е решила да се отцепи от бойкотиращия колектив на Източния фланг и даде подкрепата си за споразумението в замяна на гаранции от страна на Европейската комисия, че подписването на договор с “Газпром” ще е съобразено с интересите на страната. Какво да се прави, у нас “геополитиката” се разбира така. И не сте чували за широк обществено-политически дебат по въпроса, няма нужда да ровите в спомените си.А търсените от нас европейски гаранции ще трябва да са бая сериозни. Българските експерти, изготвяли позицията ни “по заповед на щуката”, с право отбелязват, че освен да опростява възможните дългове на “Газпром”, направените от компанията “отстъпки” в споразумението са в ущърб на интересите ни. Клаузите за пазарното ценообразуване не са подсигурени, механизмът за уреждане на спорове не е преработен, нашите търговци на газ за България и чужбина ще попаднат в неравностойно положение спрямо партньорите им от Централна и Източна Европа. И това са само част от кусурите. Най-сериозният обаче е, че в досегашния му вид бъдещият договор с “Газпром” завоалирано оставя на руската компания правото по собствено усмотрение да промени входящата точка на газа за България. Примерно от северната ни на югоизточната ни граница, за да бъде съобразено със строежа на бъдещия тръбопровод “Турски поток”. Което ще постави нашата и оттам на региона газопреносна система в цайтнот и трябва да се разглежда като въпрос от първостепенно стратегическо значение за ЕС.И за финал, черешката. Наблюдатели и експерти са единодушни, че споразумението между ЕК и “Газпром” ще бъде подписано идните месеци, независимо от опозицията на Централна и Източна Европа. Мнозинството в Еврокомисията, големите държави членки, енергийните лобита го подкрепят (и какви ли не други интереси) и ще мине във всякакъв вид. Ние можем само да се надяваме. О, еврокомисарю, къде си?Основателно е да си зададем въпроса щеше ли толкова тихо да премине през българския обществено-политико-икономически живот въпросът за сделката на ЕК с “Газпром”, ако България имаше еврокомисар през последната една година (шест месеца кампания за личните амбиции на Георгиева, довели до още шест с празен стол). Горе-долу времето, което е отнело, на теория, да се стигне до конкретния текст. Някой, който официално да брани интересите на страната по време на обсъжданията. С профила на новия ни кандидат за поста съмненията остават.", "date": "2017.05.20", "title": " Не съвсем общата европейска кауза\t\t\t"}
{"url": "https://trud.bg/%d0%bc%d1%83%d0%b7%d0%b5%d0%b8-%d0%b8-%d0%b3%d0%b0%d0%bb%d0%b5%d1%80%d0%b8%d0%b8-%d0%b2-%d1%86%d1%8f%d0%bb%d0%b0%d1%82%d0%b0-%d1%81%d1%82%d1%80%d0%b0%d0%bd%d0%b0-%d0%be%d1%82%d0%b2%d0%b0%d1%80%d1%8f/", "text": "Десетки музеи и галерии в цялата страната отново ще се включат в тринадесетото издание на Европейската „Нощ на музеите“ , когато вратите са отворени до полунощ, а входът е свободен, съобщават от Министерство на културата.Европейската „Нощ на музеите” е организирана за първи път през 2005 г. от френското Министерство на културата и само за няколко години тя се разпространява успешно из цяла Европа. Българските музеи и галерии се включват в инициативата още в първото й издание. И през тази година, когато е 13-тото издание на „Нощта на музеите”, Министерството на културата на Рeпублика България и Френският институт в София са партньори на Министерството на културата и комуникациите на Република Франция в организирането и отбелязването на инициативата.В Националния исторически музей (НИМ) ще могат да се видят нови експонати във връзка със 180-годишнината от рождението на Васил Левски и експозиция, посветена на 24 май, с едни от най-ценните славянски ръкописи и икони с изображения на светите братя Крили и Методий.Акцент в програмата е изложбата „Скрито – покрито. Бельото на българката в началото на XX век“, която показва историята на бельото в Европа и навлизането му в България.От 14 до 15 ч. ще има възстановка на събитията от Априлското въстание, а от 17 до 20 ч. децата ще могат да се забавляват в ателиетата на Детския музейно-образователен център – да работят на грънчарско колело, да научат повече за историята на българската писменост и да се опитат да пишат с пера.Софийската градска художествена галерия ще представи изложбите Viva Italia – съвременното италианско изкуство от XX и XXI век, и „Аз, моя милост и ЕС“ на италианския фотограф Алекс Майоли, който изследва съвременните социални и политически проблеми в Европа.Националният военноисторически музей ще разкаже за наборната служба в България от 1878 г. до 2007 г. в изложбата „Дълг по задължение: история и гледни точки“. Ще може да се разгледа и постоянната хронологична и външната експозиция на музея. От 18 ч. ще има концерт на Представителния оркестър на Сухопътните войски.В „Квадрат 500“ предстои „Вълшебна нощ за деца“ от 19 до 21 ч., видео представяне на галерията от 21 ч. в скулптурния двор и камерна изложба на автентични накити от племето масаи (Кения,Танзания/).Музеят за християнско изкуство в криптата на храм-паметник „Св. Александър Невски“ ще бъде отворен от 19 до 21 ч. В неговата експозиция е включен и „Амулетен свитък лекарственик“ от 1838 г., предоставен временно от Центъра за славяно-византийски проучвания „Проф. Иван Дуйчев“.Националният литературен музей организира от 19:30 ч. голямо литературно четене на съвременни поети в двора на къщата-музей „П. К. Яворов“ пред паметника на поета на ул. „Г. С. Раковски“ 136. Европейската „Нощ на музеите“ е организирана за първи път през 2005 г. от френското министерство на културата и само за няколко години тя се разпространява успешно из цяла Европа. Българските музеи и галерии се включват в инициативата още в първото й издание.", "date": "2017.05.20", "title": " Музеи и галерии в цялата страна отварят врати за Европейската нощ на музеите"}
{"url": "https://trud.bg/%d0%b7%d0%b5%d0%bc%d0%b5%d1%82%d1%80%d0%b5%d1%81%d0%b5%d0%bd%d0%b8%d0%b5-%d1%81-%d0%bc%d0%b0%d0%b3%d0%bd%d0%b8%d1%82%d1%83%d0%b4-45-%d1%80%d0%b0%d0%b7%d0%bb%d1%8e%d0%bb%d1%8f-%d0%b2%d1%80%d0%b0%d0%bd/", "text": "Земетресение е било усетено тази вечер в столицата на Молдова Кишинев, като епицентърът му се е намирал в съседна Румъния с регистриран магнитуд 4,5, предаде местната редакция на По данни на Националния институт по геофизика епицентърът е бил регистриран в румънската сеизмична зона Вранча на дълбочина от 140 км. Няма данни за жертви и разрушения. ", "date": "2017.05.20", "title": " Земетресение с магнитуд 4,5 разлюля Вранча"}
{"url": "https://trud.bg/%d1%85%d0%b0%d1%81%d0%b0%d0%bd-%d1%80%d0%be%d1%85%d0%b0%d0%bd%d0%b8-%d1%81-%d0%bd%d0%b0%d0%b9-%d0%b3%d0%be%d0%bb%d1%8f%d0%bc%d0%b0-%d0%bf%d0%be%d0%b4%d0%ba%d1%80%d0%b5%d0%bf%d0%b0-%d0%bd%d0%b0-%d0%b8/", "text": "Умереният Хасан Рохани води убедително на президентските избори в Иран, предаде . Преизбирането му на практика е сигурност.Според първоначалните резултати Рохани е получил 21,6 млн. гласа, а неговият основен съперник, консерваторът Ебрахам Раиси – 14 млн. при преброени 37 млн. бюлетини.Остават да бъдат преброени само около 4 млн. гласа.По-рано от иранското министерство на вътрешните работи съобщиха, че правото си на вот са упражнили над 40 млн. души от общо 56,41 млн. регистрирани гласоподаватели. Избирателната активност е около 70%Изборният ден беше удължен заради дълги опашки пред секциите.Изборите бяха смятани за референдум за реформаторския курс на Рохани. Негов основен съперник е предпочитаният от ислямските духовници консерватор Ебрахим Раиси.", "date": "2017.05.20", "title": " Хасан Рохани с най-голяма подкрепа на президентските избори в Иран"}
{"url": "https://trud.bg/%d0%ba%d1%80%d0%b0%d1%81%d0%b8%d0%bc%d0%b8%d1%80-%d0%b2%d1%8a%d0%bb%d1%87%d0%b5%d0%b2-%d1%87%d0%be%d0%b2%d0%b5%d0%ba-%d0%be%d1%82-%d1%81%d0%b8%d1%81%d1%82%d0%b5%d0%bc%d0%b0%d1%82%d0%b0/", "text": "Дългогодишният главен секретар на МОН поема ръководството му в трудно време за образователната система, когато пред нея повече отвсякога са поставени амбициозни цели като двойно увеличение на учителските заплати и промяна във финансирането на учебните заведения.Красимир Вълчев заема един от ключовите постове в министерството на образованието – главен секретар от 8 години, с малки прекъсвания, по време на редица сътресения и смяна на няколко правителства. Това според мнозина го прави подходящ ръководител на МОН след заявената от управляващите амбициозна цел за двойно увеличение на учителските заплати за 4 години.Критиците му пък казват, че Вълчев няма смело да смени посоката в политиката на МОН, защото го определят като близък до предишните министри Меглена Кунева и Даниел Вълчев. Дали това ще стане, е рано да се каже, защото Вълчев досега се е занимавал по-скоро с чиновническа, но не и с чисто политическа дейност. Името му рядко е забърквано в скандали, но сред последните бе за спряната обществена поръчка от 2 млн. лв. за антистрес топки, табели и рекламни материали по времето на Кунева, защото под нея стоеше подписът на Вълчев.Той заема поста главен секретар, през септември 2009 г., поканен от тогавашния министър Йорданка Фандъкова. През ноември тя е избрана за кмет на София, а Вълчев остава в МОН при наследилия я неин заместник Сергей Игнатов. След неговото отстраняване поста поема акад. Стефан Воденичаров. Вълчев остава в просветното министерство и при служебното правителство на Марин Райков с министър проф. Николай Милошев.По време на правителството на Орешарски, когато министър е Анелия Клисарова, Вълчев напуска поста главен секретар и се връща обратно през 2014 г. при служебния кабинет на проф. Георги Близнашки.Вълчев остава главен секретар и при управлението на проф. Тодор Танев от ноември 2014 до февруари 2016 г. и при Меглена Кунева от февруари 2016 до януари 2017 г. След това обаче отказва да работи със служебния министър проф. Николай Денков и по това време е началник отдел в дирекция “Финансиране на общините” в Министерството на финансите.Това начинание не е ново за Вълчев, тъй като той работи като експерт във ведомството от 2002 до 2009 г., където се занимава с с планиране, изпълнение и оценка на бюджетни разходи. От първите изяви на Вълчев като министър изглежда, че той ясно осъзнава нелеката си задача. Обещанията по време на предизборната кампания бяха големи, сега очакванията са още по-големи.“Не знам дали има друга управленска програма, в която образованието и науката да са изведени толкова категорично като приоритет и да има толкова ясен бюджетен ангажимент за това. Моята задача заедно с хората в образованието е да оправдаем това доверие”, каза министърът при поемането на поста.Освен това се ангажира да привлече повече млади хора в системата и да работи за повишаването на мотивацията и престижа на учителската професия. Цел, която си поставят няколко правителства поред и за всички се оказва особено сложна.Сега, още в началото на мандата, на Вълчев му се налага да бъде арбитър между родители и учители, между които напрежението нараства. От една страна, родителите протестират с искане за видеонаблюдение и повече контрол в училище, а от друга, учителите заплашват да повторят 40-дневната стачка от 2007 г., ако бъдат наблюдавани и подслушвани по време на работа. Надеждите на двете страни са насочени именно към министъра.Една от първите цели, които си постави Вълчев, бе до юни да бъде изготвен междуинституционален план срещу ранното отпадане от училище и неграмотността, най-вече сред малцинствата. Предвижда се на общинско ниво да работят екипи, които да издирват и вкарват всяко дете в училище и детска градина.На хоризонта все още има и проблеми по ОП “Наука и образование”, която бе застрашена от спиране по времето на Кунева.Едно е сигурно – Вълчев поема министерството в трудно време за системата и пред него стои задачата да променя дългогодишни практики, заради които тя неведнъж е буксувала. Дали ще се справи, предстои да видим. Седем години в Министерството на финанситеКрасимир Вълчев е роден на 9 юни 1975 година. Магистър по публични финанси от Икономическия университет във Варна. Преминал е обучение по “Бюджет и финансово управление” в университета “Дюк” в САЩ.Има опит в сферата на финансирането на образованието, оценка и наблюдение на изпълнението на европейските предприсъединителни програми.През 2002 г. започва работа в Министерството на финансите, като от 2003 до 2009 г. е експерт в дирекция “Държавни разходи”. За негоВажно е да намери правилната пътечкаНяма да давам съвети на Красимир Вълчев, защото той познава министерството не по-зле от мен. Всички сектори в това министерство са еднакво важни, така че първият ми призив е да има грижа за всички сектори, защото няма как един сектор да върви напред, а другите са изостават. Вторият ми призив е да намери тази тънка пътечка, от която има нужда ОП “Наука и образование”, така че да се поздравим през 2018-2023 г. с успех. Има много широки пътища, които обаче водят в грешна посока. Затова е много важно, колкото и да е трудно, тази пътечка да бъде уцелена. Спокоен съм за образованиетоВече съм спокоен за сектора, след като Краси Вълчев стана министър на образованието. Той беше във финансите. Подготви проекта за делегираните бюджети. От това време го познавам. Става въпрос за времето, в което аз бях министър. После Йорданка Фандъкова го покани за главен секретар. От добър чиновник – добър политикКрасимир Вълчев би могъл от добър чиновник да стане добър министър на образованието. Той е известен, всички учители го познават, всички шефове на регионалните управления, ректорите го познават. Той познава много добре образователното министерство. Единственото, което не му достига, е политически опит. Едва ли има някой по-добър от Вълчев за поста образователен министър. Трябва да му се дадат 100 дни толеранс.", "date": "2017.05.20", "title": " Красимир Вълчев – Човек от системата"}
{"url": "https://trud.bg/%d1%83%d0%b2%d0%be%d0%bb%d0%bd%d0%b5%d0%bd%d0%b8%d1%8f%d1%82-%d0%b4%d0%b8%d1%80%d0%b5%d0%ba%d1%82%d0%be%d1%80-%d0%bd%d0%b0-%d1%84%d0%b1%d1%80-%d0%b4%d0%b6%d0%b5%d0%b9%d0%bc%d1%81-%d0%ba%d0%be%d0%bc/", "text": " на Федералното бюро за разследване на САЩ Джеймс Коми се е съгласил да даде показания пред сенатската комисия за разузнаването във връзка с разследванията за евентуална руска намеса в президентските избори, предадоха световните агенции.Вчера „Ню Йорк таймс“ писа, че президентът Доналд Тръмп е доверил на високопоставени руски представители, че с уволнението на Коми е облекчил големия натиск върху себе си. Американският президент днес започва първото си задгранично посещение. Очаква се в столицата на Саудитска Арабия той да  призове за единство в борбата срещу радикализма в ислямския свят.Часове преди Тръмп да пристигне в Рияд, шиитските бунтовници изстреляха от територията на Йемен балистична ракета, която била свалена от  противовъздушната отбрана на кралството и не е причинила щети. ", "date": "2017.05.20", "title": " Уволненият директор на ФБР Джеймс Коми дава показания"}
{"url": "https://trud.bg/%d0%ba%d1%80%d0%b8%d1%81%d1%82%d0%b0%d0%bb%d0%b8%d0%bd%d0%b0-%d0%b3%d0%b5%d0%be%d1%80%d0%b3%d0%b8%d0%b5%d0%b2%d0%b0-%d1%80%d0%b0%d0%b7%d1%80%d0%b0%d0%b1%d0%be%d1%82%d0%b2%d0%b0-%d0%b8%d0%bd%d0%b2/", "text": "Кристалина Георгиева разработва инвестиционен план, подобен на плана „Юнкер“, за целия свят. В първото си интервю за българска медия като главен изпълнителен директор на Световната банка пред , Георгиева обяви, че банката ще предоставя гаранции за намаляване на риска и стимулиране на инвестициите.„Световната банка разработва специални инструменти за справяне с бедността и неравенството. Във Фонда за най-бедните страни, управляван от банката, са събрани рекордните 75 милиарда долара. Освен това ще бъдат подпомагани специално държавите, които са първа спирка пред бежанците“, обясни Кристалина Георгиева. ", "date": "2017.05.20", "title": " Кристалина Георгиева разработва инвестиционен план, подобен на плана „Юнкер“"}
{"url": "https://trud.bg/%d0%b1%d0%b5%d0%bb%d0%b8%d1%8f%d1%82-%d0%b4%d0%be%d0%bc-%d1%82%d1%8a%d1%80%d1%81%d0%b8-%d0%bd%d0%b0%d1%87%d0%b8%d0%bd%d0%b8-%d0%b4%d0%b0-%d0%bf%d0%be%d0%b4%d0%ba%d0%be%d0%bf%d0%b0%d0%b5-%d1%80%d0%b0/", "text": "Белият дом проучва слабо известни етични правила като възможен способ за подкопаване на разследването за връзки между екипа на президента Доналд Тръмп преди изборите в САЩ през ноември и Русия, съобщи , като се позова на свои анонимни източници.Разследването срещу Тръмп започна заради съмнения за връзки с руската страна, които са повлияли на изборите в САЩ.След това стана ясно, че членове на неговия предизборен щаб, включително и зет му Джаред Къшнър, са се срещали с високопоставени руски дипломати и други представители по време на президентската кампания.Белият дом указва непрестанна съпротива на разследването. По-рано Тръмп заяви, че назначаването на бившия директор на ФБР Робърт Мълър от зам.-главния прокурор и зам.-министъра на правосъдието Род Розенстайн за специален прокурор, който да води разследването, „вреди ужасно на страната”.Броени часове след като Мълър зае новия си пост, администрацията на Тръмп е започнала преглед на Кодекса на федералните регулации, който ограничава новонаети от правителството юристи да разследват през следващата една година клиенти на фирмата, за която са работили.През януари с указ Тръмп удължи този период до две години.Връзката между Тръмп и Мълър е неговата бивша правна кантора, която е представлявала зетя на президента Джаред Къшнър и бившият мениджър на предизборния му щаб Пол Манафорд, който също е обект на федерално разследване.Според юристи министерството на правосъдието може да направи изключение от правилото за Мълър, тъй като той не е представлявал директно Къшнър или Манафорт във фирмата, в която е работил.Освен с подкопаване на разследването, правните експерти на Доналд Тръмп са започнали тайни консултации, на които обсъждат въпроса за евентуалното започване на процедура по импийчмънт срещу президента на САЩ, обявиха от Си Ен Ен.Според два независими източника срещите са започнали още миналата седмица.Белият дом отказа коментар на тази информация.", "date": "2017.05.20", "title": " Белият дом търси начини да подкопае разследването срещу Тръмп"}
{"url": "https://trud.bg/%d0%b7%d0%b0%d0%bf%d0%be%d1%87%d0%bd%d0%b0%d1%85%d0%b0-%d0%b7%d0%b0%d1%81%d0%b8%d0%bb%d0%b5%d0%bd%d0%b8-%d0%bf%d1%80%d0%be%d0%b2%d0%b5%d1%80%d0%ba%d0%b8-%d0%bd%d0%b0-%d0%b1%d0%b0%d1%81%d0%b5%d0%b9/", "text": "Засилените проверки на всички 171 басейна в столицата заради летния сезон започнаха. Вече има над 20 установени нарушения, за които са предприети административно-наказателни мерки, съобщиха от Столичната регионална здравна инспекция. Най-често констатираните нарушения са свързани с качеството на водата, предаде .", "date": "2017.05.20", "title": " Започнаха засилени проверки на басейните заради началото на летния сезон"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d1%89%d0%b5-%d0%bf%d0%be%d0%b8%d1%81%d0%ba%d0%b0-%d0%bf%d0%be%d1%81%d1%82%d0%be%d1%8f%d0%bd%d0%b5%d0%bd-%d0%b0%d1%80-2/", "text": "Прокуратурата в Бургас ще поиска днес постоянен арест за 26-годишния Живко Кючуков. Младият мъж ритна възрастна жена на автобусна спирка в Бургас на 9 май, при падането тя получи фрактура и е в болница за лечение. Кючуков е и ще бъде съден, установи съдебно-медицинската експертиза.Районната прокуратура в Бургас задържа младия мъж за 72 часа с обвинение за причиняване на средна телесна повреда по хулигански подбуди. ", "date": "2017.05.20", "title": " Прокуратурата ще поиска постоянен арест за нападателя на възрастна жена в Бургас"}
{"url": "https://trud.bg/%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%be%d1%82%d0%be-%d0%bd%d0%b0-%d0%b8%d1%82%d0%b0%d0%bb%d0%b8%d1%8f-%d0%be%d0%b4%d0%be%d0%b1%d1%80%d0%b8-%d0%bf%d1%80%d0%be%d0%b5/", "text": "Италианското правителство одобри проектозакон, с който се задължават родителите да ваксинират децата си срещу инфекциозни болести, предаде . Проектът предвижда да не се допускат неимунизирани деца в яслите и градините, а ако такива тръгнат на училище, майките и бащите им ще подлежат на глоби.„Досега ваксините срещу морбили, паротит, варицела, рубеола и менингит бяха препоръчителни, но занапред ще са задължителни“, заяви премиерът Паоло Джентилони.И обвини популисткото движение „5 звезди“ във вредна пропаганда срещу имунизацията. Тази година в Италия са регистрирани 2395 случая на морбили. ", "date": "2017.05.20", "title": " Правителството на Италия одобри проектозакон, задължаващ родителите да ваксинират децата си"}
{"url": "https://trud.bg/%d0%bf%d0%b0%d0%bb%d0%b0%d1%82%d0%ba%d0%b0-%d0%b2%d1%8a%d1%80%d1%85%d1%83-%d0%bf%d0%be%d0%ba%d1%80%d0%b8%d0%b2%d0%b0/", "text": "Новото MINI Countryman е автомобил за приключения. Един специален аксесоар го прави още по-практичен модел за излети сред природата. Италианската компания Autohome конструира палатка за покрива специално за Countryman. Тя се предлага в бяло и черно – същите контрастни цветове като на покрива и огледалата на автомобила.Монтажът на палатката се улеснява от релсите на покрива, върху които се закрепва оригиналният багажник за MINI. Върху него с няколко движения и без нужда от инструменти се фиксира системата за палатката със стоманени скоби. Багажникът служи като солидна основа. В затворено положение палатката не се различава от стандартна кутия за багаж. За отваряне е достатъчно да се освободят осигурителните предпазители – два отпред и един отзад. След това палатката се разпъва автоматично нагоре с помощта на четири газови пружини. Вътрешната височина е 94 см. Благодарение на стабилния покрив и страничните стени от специална материя се осигурява устойчивост при дъжд, оптимална вентилация, както и топло- и шумоизолация на високо ниво. Оборудването на палатката включва матрак, две врати и два прозореца с ципове, фини мрежи за комари за всички отвори, захранвано с батерии LED вътрешно осветление, както и мрежи за багаж и чанти за съхранение на личните предмети. За качването в палатката е предвидена солидна алуминиева стълба.", "date": "2017.05.20", "title": " Палатка върху покрива"}
{"url": "https://trud.bg/%d1%81%d0%b8%d0%b4%d0%b5%d1%80%d0%be%d0%b2-%d1%81%d0%ba%d0%b0%d0%bd%d0%b4%d0%b0%d0%bb%d1%8a%d1%82-%d1%81-%d0%bd%d0%b0%d1%86%d0%b8%d1%81%d1%82%d0%ba%d0%b8%d1%82%d0%b5-%d0%bf%d0%be%d0%b7%d0%b4%d1%80/", "text": "„Валери Симеонов няма майтапчийски снимки от Бухенвалд. Едно издание преиначава думите му, а целта е удар срещу правителството, което тръгна силно. Мислят си, че Сиемонов е лесна мишена, но той не е”.Това обяви в пред  лидерът на „Атака „ Волен Сидеров по повод скандала с нацистките поздрави от изминалата седмица. Сидеров днес е на българо-турската граница, за да инспектира оградата в района.Относно атаките от страна на БСП и поисканата оставка на Валери Симеонов лидерът на „Атака” припомни, че преди изборите председателката на партията Корнелия Нинова обяви, че би направила коалиция единствено с Обединените патриоти.В момента ние сме жертва на една некоректна кампания, обяви още Сидеров. Той е категоричен, че в редиците на патриотите няма нацисти.По думите му, откакто е изградена оградата на границата в района на Ямбол нито един нелегален мигрант не смее да премине в България.Относно отношението с премиера Бойко Борисов, с когото се съдиха за клевета преди години, лидерът на „Атака” коментира, че са имали сблъсъци, но той се е извинил на Борисов. Отношенията ни са като между нормални мъже – когато си прекалил, нищо не ти коства да признаеш, че си сбъркал, това не е слабост, това е сила, уточни Сидеров. ", "date": "2017.05.20", "title": " Сидеров: Скандалът с нацистките поздрави е атака срещу правителството, което тръгна силно"}
{"url": "https://trud.bg/%d0%b2%d0%b0%d1%80%d0%bd%d0%b0-%d0%be%d1%82%d0%ba%d1%80%d0%b8-%d0%bb%d1%8f%d1%82%d0%be-2017-%d0%b2-%d0%bd%d0%be%d1%89%d1%82%d0%b0-%d0%bd%d0%b0-%d0%bc%d1%83%d0%b7%d0%b5%d0%b8%d1%82%d0%b5/", "text": "Варна откри летния туристически сезон в Нощта на музеите в емблематичните за историята й Римски терми. Символичният старт беше  даден от двама министри –на туризма Николина Ангелкова, и на младежта и спорта Красен Кралев, от кмета на града Иван Портних и областния управител Стоян Пасев, както и от  генералния консул на Руската федерация Сергей Лукьянчук и председателя на БХРА Благой Рагин.Прогнозата за сезона е за ръст между 7 и 10% спрямо 2016 г. По данни на министерството на туризма през миналата година във Варна са пристигнали над 1 100 000, 5.5 милиона са реализираните нощувки, припомни министър Ангелкова. 2800 полета приема за 2017 г. летище Варна и има амбициозната задача да посрещне над 2 млн.пътници , с над 20% нискотарифни полети, като това ще позиционира града на туристическата карта на Европа, посочи директорът на аеропорта Димитър Костадинов.Според Благой Рагин Варна е не само морска, но вече и административна столица със специален десант на министри, депутатите и браншовици за откриване на летния сезон. С нискотарифните полети Варна удължава сезона. След пускането им до София  има 40 % ръст целогодишно на туристите в столицата, даде пример Рагин.„Римските терми са едно от знаковите места в нашия град, които го правят разпознаваем на световната културна карта, заедно с най-старото обработено злато, с невероятния Аладжа манастир, с уникалната каменна гора Побити камъни, с красивите ни курорти. Съвсем скоро ще отбележим и един голям юбилей – 60 г. от създаването на Златни пясъци. Гордеем се с древната история на Варна, гордеем се и с младежкия дух на нашия град. И точно тази невероятна симбиоза – от достойно минало и енергично настояще, ни донесе голямата титла Европейска младежка столица!”, заяви в словото си кметът Иван Портних.Доброто настроение на гостите дойде и с изпълненията на българската джазпевица Хилда Казасян.", "date": "2017.05.20", "title": " Варна откри лято 2017 в Нощта на музеите\t\t\t"}
{"url": "https://trud.bg/%d0%bc%d0%be%d0%b4%d0%b5%d1%80%d0%bd%d0%b8-%d0%b2%d0%be%d0%b5%d0%bd%d0%bd%d0%be%d0%b2%d1%8a%d0%b7%d0%b4%d1%83%d1%88%d0%bd%d0%b8-%d1%81%d0%b8%d0%bb%d0%b8-%d0%b7%d0%b0%d1%89%d0%be-%d0%bd%d0%b5/", "text": "Конкурсът за придобиване на нов (подчертавам думата „нов“) изтребител за българските ВВС, бе върнат отново в изходна точка, защото военните експерти избраха нови самолети. Този конкурс бе обявен още по времето на правителството „Борисов 2“ и имаше краен срок, който пък съвпадна със служебния кабинет. Комисията избра чисто новите шведски „Грипен“ (четвърто плюс поколение), а на второ място бяха класирани Ф-16 (трето поколение) втора ръка, произведени някъде през далечната 1981 г., използвани от португалските ВВС, без двигатели. Цената и на двете оферти е идентична – милиард и половина лева (индикативна стойност – б.а.). Да, наистина е странно защо техническата комисия е предпочела новите изтребители вместо горублянските. Странна е и цената, но това е друга тема. Очевидно за политиците обаче беше много странно това решение, че върнаха конкурса за пореден път в изходно положение. Най-вероятно заради натиск отвън.„Категорично съм против решението за избор на изтребител за българските Военновъздушни сили да бъде само на базата на технически критерии“, заяви бившият президент Росен Плевнелиев. Той дори подчерта, че всички наши партньори летят на Ф-16. Освен че е неграмотен по отношение кой на какво лети в НАТО, за него е все едно за какво ще похарчим парите на българите. Може и да е чиста ръжда, стига на нея да пише Ф-16.Добре! Очевидно ключовата дума при избора на летателно средство е „вехт“ и второто условие да е някъде от миналия век. Вярно, в Горубляне трудно ще намерите толкова стари коли като португалските Ф-16, камо ли изтребители. Ще ви кажа и защо. Няма идиоти, които да си купят дори редови 123 модел „Мерцедес“ на 40 години на стойността на чисто ново „Волво“. Ако някой има контрааргумент, бързо да говори или навеки да замълчи. Да помислим как да решим проблема!Мисля, че имам гениално решение за модернизирането на българските Военновъздушни сили. Ще го кажа с една дума – дирижабъл! Не се смейте, това не е човек, който търси жаби, а сериозно летателно средство – първият летателен апарат в човешката история, който е могъл да бъде управляван (“dirigeable“, „управляем“ от фр. – б.р.). Това е и първото летателно средство, управлявано от българи, преди да се качат пак на френски самолет и да бомбят Одрин през 1912 година. Дори първото звено на българските ВВС е било въоръжено с тези уникални по своя вид летателни средства. На 20 април 1906 г. е създадено Въздухо­плавателно отделение, чиято цел е да управлява разузнавателните дирижабли на българската армия. За командир е назначен лейтенант Васил Златаров. Първото поколение български летци е тренирано на дирижабъл, наречен „София-1“, построен от Златаров с материали, купени от Руската империя (добре де, изтрийте словосъчетанието „Руска империя“).На Международния панаир в Пловдив през 1892 г. (подчертавам, тогава Георги Гергов, Сашо Дончев и Сотир Цацаров не са били родени – б.а.) двама лейтенанти от Българската армия, единият от който Златаров, летят с френския дирижабъл „La France“. По-късно, въодушевени от полета, те успяват да убедят командването, че България има нужда от „летателно звено“.Защо трябва да се върнем към корените на ВВС. Дирижабълът има много предимства пред 40-годишен изтребител. Първото му качество се нарича „изненада“. Никой няма да очаква, че срещу един изтребител пето поколение или дори пето плюс поколение Су-35, МиГ-35 ще излезе с дирижабъл. Дори се замислете, когато след 20 години, вместо да честваме 60-годишнината на най-модерните си самолети Ф-16, излезем с още по-нови дирижабли.Къде е преимуществото? То може да бъде техническо, военностратегическо, но психологическо и дори икономическо. Например съвременните самолети със своите модерни радиолокационни станции лесно могат да се заблудят, че един дирижабъл е просто облак, метеорологична аномалия. Той може да не излъчва абсолютно нищо, дори и човешка мисъл, особено ако е управляван от български политици. Докато между 40- и 60-годишен самолет си излиза на екрана като акне на чело.Модерните американски, руски, европейски и дори китайски самолети са въоръжени като за съвременни самолети. Ракетите „въздух-въздух“ засичат само летателни средства, които имат топлинна енергия. Вярно може и с радар, но както казах, кой може да се ориентира дали дирижабълът е летателно средство или просто облак.Дирижабълът е прекрасен за военни паради. Само си представете над София 12 или дори 24 огромни летателни средства, които мазно минават над площад „Александър Батенберг“ – децата ще полудяват от кеф. Такова нещо ще има само в България. Това ни води и до икономическия ефект от дирижабълна ескадрила.Тъй като основното задължение към партньорите от НАТО на българските ВВС е така нареченият еърполисинг, сиреч патрулиране по черноморското крайбрежие, ние спокойно можем да използваме дирижаблите в хибридна употреба. Например, ако част от пространството на тези величествени балони бъде преотдадено под аренда на частни промоутърски компании, ние спокойно можем дори и да печелим от еърполисинга. Представете си в свободното време дирижаблите да бъдат място за сватби, рождени дни и дори отдавани на абитуриенти! „Едно, две, три, четири… […] дванайсет! Ууу!“Ако дори каним руснаци на дирижаблите, никой руски Су-35 няма дори да си позволи да пусне ракета по нашите ВВС. Елате и спорете с мен, ако ви стиска. Особено Плевнелиев!А, ето какво казва той: „Ако се случи нещо по източния фланг на НАТО, от Полша до Румъния, всички останали трябва заедно да могат да защитят суверенитета и териториалната цялост на демократичния алианс. Всеки от тях обаче има Ф-16, а не „Грипен“.“Сега сериозно. Да твърдиш, че трябва да се купи наистина горублянски в смисъл на вехт, стар и технологично остарял изтребител на цената на нов, какъвто и да е, за мен е повод за разследване. Това са наши пари, на всички нас, българите. Досега никога българските ВВС не са купували втора ръка самолети – от дирижаблите до последните МиГ-29 и транспортните „Спартан“. Никога. Само си представете, че когато чисто новите грипени станат на 40 години, тези Ф-16 от Португалия, които ни пробутват, ще бъдат на близо 80 години. Вие нормални ли сте?Факт е, че в света има две държави, от които може да се избира нещо наистина читаво – САЩ и Русия. Никакъв спор няма, че България, докато е в НАТО и ЕС, не бива да се въоръжава с руско оръжие, просто защото не сме в един отбор. Точка. Само че ако ще купуваме „нов многоцелеви изтребител за българските ВВС“, както е записано в документа на Народното събрание, моля, нека бъде НОВ. Дори и да е малко използван, Ф-16 е приемлив, но тук става въпрос за ескадрила от португалските ВВС, които са с изтекъл ресурс на двигателите, с остарели корпуси и с неясна дата на доставка. Противно на Плевнелиев ще кажа, че не буквичките гарантират сигурността – Ф-16, Ф-18, „Торнадо“, „Юрофайтър“, „Тайфун“, „Грипен“… какво значение има. Технологиите имат значение, цената има значение, икономиката има значение, хората – най-вече.Странно е, че нито един от защитниците на горублянската авиотехниха не се вози на 40-годишни коли с грохнали двигатели. Дори Плевнелиев си избра офис в технопарка и колата на НСО е технологично прекрасна.Ще повярвам на всеки от тях, когато видя Народното събрание да се вози… хайде да не е чак на толкова стар автопарк – не съм толкова жесток – но нека поне, да кажем, втора ръка Great Wall, щото са български.И ако е въпрос на стратегическо партньорство, много моля (то Плевнелиев вече не може, щото не е във властта), но да излезе министър-председателят Бойко Борисов и да каже: „Ние имаме задължения към НАТО, най-вече към САЩ, и затова ще вземем проклетите португалски гробници, ще платим милиард и половина, но така си купуваме сигурност“, да поеме отговорност и еднолично да се подпише под договора. Останалото ще е престъпление.Възможно ли е? Възможно ли е?… Или просто да си купим дирижабли и да се забавляваме искрено като държавата с най-смешните ВВС в света.", "date": "2017.05.20", "title": " Модерни Военновъздушни сили? А защо не си купим дирижабли?"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%b4-%d1%80-%d0%b0%d1%82%d0%b0%d0%bd%d0%b0%d1%81-%d0%ba%d0%b0%d0%bc%d0%b1%d0%b8-5/", "text": "Кметът на община Благоевград д-р Атанас Камбитов ще връчи приза „Училище на година 2017“.  За четвърта поредна година две учебни заведения ще бъдат удостоени с отличието. Официалната церемония ще се проведе на 23 май в зала „Пейо Яворов“ от 19.00 часа. По традиция, програмата ще започне с почетно шествие на знамената от 18.30 часа, което ще тръгне от Съдебната палата в града.  Кулминационната част от програмата е предаването на знамето от миналогодишните победители на новите призьори. В залата, освен обявяването на училищата победители,  ще бъдат наградени и дейци за приноса им в развитието на културата, образованието и науката  в община Благоевград.Както всяка година и тази кметът д-р Атанас Камбитов ще даде специален прием за дейците на културата, образованието и науката. Той ще се проведе в същия ден  в зала “22 септември” от 21:00 часа.През изминалата 2016 година кметът Камбитов връчи приза „Училище на годината“ на  II Основно училище „Димитър Благоев“ в първа възрастова група – от 1 до 7 клас. Във втора възрастова група за носители на отличието беше определена Езикова гимназия „Акад. Людмил Стоянов“.Състезанието „Училище на годината“ е с цел да се покаже колко будни, умни, дейни и старателни са възпитаниците на благоевградските учебни заведения, колко добро образование получават под ръководството на техните учители. Един от важните акценти е посланието, което оставят съвременните будители на Благоевград- културните и образователни дейци.", "date": "2017.05.20", "title": " Кметът на Благоевград д-р Атанас Камбитов връчва приза „Училище на годината“ 2017"}
{"url": "https://trud.bg/%d0%b2%d1%8a%d0%b2-%d0%b2%d0%be%d0%b4%d0%b0%d1%82%d0%b0-%d0%bd%d0%b0-%d1%82%d1%80%d0%b8-%d0%bf%d0%bb%d0%be%d0%b2%d0%b4%d0%b8%d0%b2%d1%81%d0%ba%d0%b8-%d1%81%d0%b5%d0%bb%d0%b0-%d0%b5-%d0%be%d1%82%d0%ba/", "text": "Откриха уран във водата на три пловдивски села – Пъдарско, Болярино и Драгойново, предаде .Откритото количество е минимално, но здравните власти забраниха на хората да използват водата за питейни нужди.Уранът е засечен от специалисти от ВИК дружеството в Пловдив, които са извършвали рутинна проверка.Предстои инспектори от РЗИ – Пловдив да извършат повторна проверка, като това ще стане в началото на следващата седмица.В началото на седмицата бяха засечени повишени нива на алфа активност във водата на шест села в община Димитровград. В Крум, Ябълково, Сталево, Бодрово, Скобелево и Върбица водата беше забренена за пиене и готвене. ", "date": "2017.05.20", "title": " Във водата на три пловдивски села е открит уран"}
{"url": "https://trud.bg/%d0%b8%d0%b7%d1%82%d0%b5%d0%b3%d0%bb%d0%b5%d1%82%d0%b5-%d0%b1%d0%b5%d0%b7%d0%bf%d0%bb%d0%b0%d1%82%d0%bd%d0%be%d1%82%d0%be-%d0%bf%d1%80%d0%b8%d0%bb%d0%be%d0%b6%d0%b5%d0%bd%d0%b8%d0%b5-%d1%82%d1%83/", "text": "Приложението на „Туризъм“ на „Труд“ можете да изтеглите в удобен PDF формат от .", "date": "2017.05.20", "title": " Изтеглете безплатното приложение „Туризъм“"}
{"url": "https://trud.bg/%d1%8f%d0%bf%d0%be%d0%bd%d0%b8%d1%8f-%d0%b3%d0%be%d1%81%d1%82%d1%83%d0%b2%d0%b0-%d0%b2-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d1%87%d1%80%d0%b5%d0%b7-%d0%bf%d0%b8%d1%81/", "text": "От далечна Япония в Благоевград пристига авторът на една от най- търсените книги през последните месеци „Моши моши, Япония“- Юлияна Антонова – Мурата. На 20 май от 17.30 часа жителите и гостите на Благоевград ще имат възможността да се срещнат с писателят Юлияна Антонова в зала „22 септември“. Тя ще разкаже за своето вдъхновение, довело до разказите и книгата „Моши, моши, Япония“. Изданието включва интересни моменти за живота в страната на изгряващото слънце и невероятните случки и хора, станали част от книгата.„Моши моши, Япония“ е книга, която вдъхновява. В нея авторката разказва малки истории от ежедневието на японците, тяхното общуване помежду си и как правят живота си по-красив и по-лесен. Историите в книгата са пример, а магичното „моши моши“ като че ли ни се иска да използваме и в нашето ежедневие. „Извинете, мога ли да Ви бъда полезен“ и „Мога ли да Ви помогна“, са всъщност онова моши моши, което отваря врати, сърца и пълни душите ни с благородство и светлина.", "date": "2017.05.20", "title": " Япония гостува в Благоевград чрез писателя Юлияна Антонова-Мурата"}
{"url": "https://trud.bg/%d1%82%d0%be%d0%bf%d1%84%d0%b8%d0%bd%d0%b0%d0%bd%d1%81%d0%b8%d1%81%d1%82%d1%8a%d1%82-%d0%b1%d0%b8%d1%81%d0%b5%d1%80-%d0%bc%d0%b0%d0%bd%d0%be%d0%bb%d0%be%d0%b2-%d0%bf%d1%80%d0%b5%d0%b4-%d1%82-2/", "text": " Инвеститорите винаги трябва да се притесняват от „нещо“– Г-н Манолов, тези дни бяхме свидетели на яростни кибератаки в целия свят. Защитени ли са световните финанси от подобни неща?– Категорично може да се каже, че абсолютно никой не е защитен 100% от кибератаки. Според шефа на  „Майкрософт“ Брат Смит кибератаката от понеделник е сигнал за събуждане за правителствата. Той сравни  ситуацията с кражба на ракета „Томахоук“. Ако нещо трябва да ни успокои, това е, че Европа бе най-подготвена за случилото се. Изглежда че специалистите на Стария континент си бяха свършили перфектно работата през уикенда. Да припомним, че изложени на най-голяма опасност при кибератаката бяха компютрите, които използват старите версии на операционните системи на „Майкрософт“. Изследванията показват, че близо 5% са локирани в Индия.Финансите стават все повече дигитални. Имате ли доверие вие, като участник на пазарите, в съвременните комуникации?– Като активен участник на финансовите пазари имам абсолютно доверие в качеството на сигурността на контрагентите, с които работя. Искам да подчертая обаче, че абсолютна сигурност няма. Бих посъветвал  хората с по-малко опит да използват услугите само на доказали се финансови посредници. Важното е да получиш препоръки поне от два-три различни  независими източника за конкретен финансов посредник, преди да се довериш на онлайн услугите му. Говоря за услугите, които предлагат различните брокери по интернет. Между другото България от няколко години е рай за фалшиви брокерски сайтове и броят на изгорелите клиенти от родни измамници се увеличава. Отново повтарям: работете само с проверени  и утвърдени имена.– Стана известно, че БНБ ще може със съвместното си дружество с известна френска фирма да печата евро. Това добра новина ли е и може ли по някакъв начин да ни удари рамо за членство в еврозоната?– Разбира се, че информацията за акредитацията от ЕЦБ за отпечатване на евробанкноти от смесеното дружество между печатницата на БНБ и френското Oberthur Fiduciaire SAS е изключително позитивна новина. Това показва само едно – доверие от страна на европейските ни партньори за качеството на услугата, която предлага. От друга страна обаче, не виждам никаква връзка между този факт и пътя ни към членство в еврозоната. До ден днешен не съм чул да е разписана пътната карта за процеса на присъединяване. Конкретика по темата напълно липсва, последното го казвам със съжаление. Само послания от общ характер, което е твърде незадоволително.– Как си представяте оттук нататък пътя към въвеждането на еврото?– Не знам дали има средноинтелигентен човек, който да не знае, че пътят на България към еврозоната преминава през чакалнята за еврозоната. Даже няма да говоря за Маастрихските критерии, които формално държавата  изпълнява. Бих сравнил този процес по присъединяване с работата на спортистите по време на тренировки и представянето им на състезание. В представите ми за предварителния тренировъчен период се включва създаването на няколко работни подгрупи. Това са, изброявам само като пример: „Държавна администрация“, отговаряща за съответните законови промени, засягащи държавен дълг, статистическо отчитане и други подобни; „Парична и платежна система“, отговаряща за пренастройката на цялата платежна система в режим на еврови разплащания; „Финансова система“, към която спадат пенсионната система, фондовият пазар и т.н.; „Институции и потребители“ и „Публично информиране и комуникации“.Бих го казал и по друг начин: Въвеждането на еврото в България като сложност е съпоставимо с процеса на присъединяването ни към ЕС. Нали разбирате за каква гигантска по обем и съдържание работа става въпрос? Ето защо спорадичните и на парче публични коментари  на различни политици по темата са просто думи на вятъра.– Съществуват множество спекулации, че въвеждането на еврото в България ще надуе инфлацията, от което ще пострадат най-уязвимите слоеве от населението. Така ли е наистина?– Това просто няма как да бъде вярно. Инфлацията е функция на съвсем различни по естество финансово-икономически проблеми. Знам, че привържениците на инфлационния сценарий дават примера с Гърция, но изходната позиция е съвършено различна. Оценката ми е, че валутният борд до голяма степен е абсорбирал инфлационния шок, за който се говори толкова упорито.  Инфлацията може да се повиши рязко, ако станем свидетели на значимо увеличение на покупателната способност на българите. Такова виждате ли? Или свръхразхлабена парична политика от страна на БНБ. Централната ни банка изобщо не провежда такава по смисъла на валутния борд. Или рязък скок на цените на петрола в условията на свръхпредлагане на каквото сме свидетели в момента. Дълбоко се съмнявам!– Светът е изправен пред множество изпитания. В икономиката и във финансите това са Брекзитът във Великобритания, смените на върха в държави като САЩ и Франция. Има ли нещо, което да притеснява инвеститорите?– Инвеститорите винаги трябва да се притесняват от „нещо“. През последните дни САЩ се тресат от политически скандали. Последното доведе до борсов срив почти навсякъде. Мнозина анализатори сравняват сегашната ситуация в САЩ с нов “Уотъргейт“. Тогава цените на акциите, включени в индекса S&P, средно са се сринали с по 50%. Лично аз се съмнявам, че подобен сценарий в момента е възможен, но определено  последните осем години може да бъдат определени като златните години за инвеститорите в акции. Тепърва обаче очаквам да станем свидетели на дългосрочна несигурност за финансовите пазари. За пореден път ще подчертая, че изобщо не споделям паричната политика на големите централни банки през последните години. Преди няколко дни бяха публикувани данни за размера на декапитализицията на американските пенсионни фондове. За неспециалистите бих използвал думата „дупка в балансите“. Тя е в размер на близо 4 трилиона долара към края на 2016 година. Голяма част от тази дупка е благодарение на паричната политика на централните банки, които доведоха цените на държавните облигации до космически стойности. Високите цени на облигациите означават почти никаква доходност за инвеститорите, в частност пенсионните фондове. Спасиха банковата система, сега да видим кой ще спасява пенсионните фондове?!– На какво миришат парите? На терор, на джихад, на непредвидими изказвания на световни политици? Или на нещо друго?– Парите не миришат на абсолютно нищо. Те само отразяват процесите в икономическата и финансовата сфера. Лихвата е тяхната цена. Да, в момента всички са като под наркоза, защото сме свидетели на исторически най-евтините пари, но това просто не може да продължава вечно. Алън Грийнспан имаше такава теория в началото на този век, че светът е навлязъл в цикъл на парадигма, което според неговите разбирания означаваше умерен растеж и ниска инфлация. Точно както е в момента. И какво стана през 2008-2009 година??? Черен лебед? Не, по-скоро ято от черни лебеди и всички приспани от охолство инвеститори просто бяха смачкани от кризата. Внимавайте, парите не миришат, но много бързо сменят собственика си, ако си приспан.– Правителството в България реши да замрази приватизацията, да я спре направо. Това добър ход ли е?– Да анонсираш спиране на приватизацията, е нещо много, много странно. Даже във връзка с това някъде бях чел, че „приватизацията се била изчерпала като начин за изграждането на пазарна икономика“. Не съм сигурен, че цитирам абсолютно коректно, но това е изключително смущаващо. Продължавам да считам, че няма по-лош стопанин от държавата. Вижте, за българите приватизацията се свързва с две неща – корупция и схеми за източване. Те са абсолютно прави, така беше, но за това абсолютно никой не ни е виновен. Най-притеснителното е, ако тя е отражение на нашата ценностна система. Спирам дотук.– Известни сме с прословутата българска финансова стабилност. От това не страдат ли хората, които разчитат на помощи от държавата. В развити страни, като Германия например, дори най-бедните могат да разчитат на подкрепа. Но така могат да се точат социални фондове. Какъв трябва да е моделът?– Финансовата стабилност по принцип е условно понятие. Аз предпочитам да говоря за финансово спокойствие. И най-голямата банка в света няма да издържи, ако в един ден всички депозанти си поискат парите обратно. Това означава ли, че тя е финансово нестабилна? Да, прекомерно много хора в България разчитат на помощта на държавата, но това означава само едно и то е, че държавата явно не си изпълнява задълженията адекватно. Държавната помощ трябва да бъде крайна мярка, и то само за тези, които са  нетрудоспособни поради здравни проблеми. Социалните фондове трябва да бъдат изцяло изградени на принципа на спестовността. Категорично не приемам тезата, че те трябва да функционират за сметка на държавния бюджет, но това означава, че и държавата не трябва да пипа средствата в тях.– Традиционно ви питам в какво да инвестират българите, които могат да си го позволят? Променил ли се е през последните месеци евентуалният им портфейл? – Този път ще ви отговоря по различен начин. Инвестирайте в това, от което разбирате. Това го казвам от гледна точка на срещите, които провеждам ежедневно с хора от различни браншове. Е, за да не бъда съвсем условен, ще повторя думите на стария евреин: „30%  кеш, 30% злато и 30% недвижими имоти“. От мен ще добавя за останалите 10% – каквото ви сърце поиска.– Накрая, каква е вашата рецепта срещу бедността? Говорим не само за у нас, но и в световен план.– Ако ви отговоря на този въпрос, ще бъда Нобелов лауреат за икономика през 2017 г. Нашият гостБисер Манолов е водещ финансист и анализатор на пазарите у нас и в чужбина. Завършил е икономика в УНСС, има специализации в реномирани чуждестранни институции. Бил е главен дилър на Уникредит Булбанк, два мандата е председател на УС на Фонда за гарантиране на влоговете, сега е член на управителния му съвет. През 2015 година бе един от кандидатите за шеф на БНБ.", "date": "2017.05.20", "title": " Топфинансистът Бисер Манолов пред „Труд“: Парите не миришат, но много бързо сменят собственика си"}
{"url": "https://trud.bg/%d0%ba%d0%b8%d0%bc-%d1%87%d0%b5%d0%bd-%d1%83%d0%bd-%d0%ba%d0%bd%d0%b4%d1%80-%d1%81%d0%b5-%d0%bf%d1%80%d0%b5%d0%b2%d1%8a%d1%80%d0%bd%d0%b0-%d0%b2%d1%8a%d0%b2-%d0%b2%d0%be%d0%b4%d0%b5%d1%89%d0%b0/", "text": "Северна Корея се превърна в една от водещите ракетни държави в Азия, заяви лидерът Ким Чен Ун, предаде . Той участва във фотосесия със създателите на балистичните ракети със среден обсег. Изпитването на ракетите започна преди седмица. При първия тест балистичната ракета прелетя близо 800 км. и падна в Японско море.Ким е призовал за производството на още по-мощни оръжейни системи, за да засили независимостта и сигурността на Северна Корея. Съветът за сигурност на ООН осъди продължаващите експерименти и заплаши с нови санкции тези „провокативни действия“. Пхенян обаче не признава резолюциите на Съвета за сигурност на ООН, отнасящи се до правото на страната да засили защитата си на фона на конфликта със САЩ. ", "date": "2017.05.20", "title": " Ким Чен Ун: КНДР се превърна във водеща ракетна държава в Азия"}
{"url": "https://trud.bg/%d1%87%d0%b0%d0%ba%d0%b0%d0%bc%d0%b5-%d0%bd%d0%b0%d0%b4-55-%d0%bc%d0%bb%d0%bd-%d1%82%d1%83%d1%80%d0%b8%d1%81%d1%82%d0%b8-%d0%bf%d0%be-%d0%bc%d0%be%d1%80%d0%b5%d1%82%d0%be/", "text": "Над 5,5 милиона туристи ще посетят българското Черноморие през този летен сезон, обяви пред „Труд” Румен Драганов, директор на Института за анализи и оценки в туризма.„Очакваме много добър летен сезон – над 5,1 млн. ще бъдат посещенията през летния сезон на българи в родните курорти в цялата страна и около 5,8 млн. тези на чужденци. Тази година ще надхвърлим 11 милиона туристи, а 50% от тях ще почиват по Черноморието”, обясни той.По думите му и тази година, както и миналата, има огромен интерес към почивки на българското Черноморие. Основната причина за повишения интерес към страната ни е сложната политическа обстановка в съседна Турция, Египет и Тунис, където годишно почиват над 15 милиона туристи. Сега голяма част от този поток ще бъде пренасочен към България. „През май започна подписването на договори за 2018 г. Брошурите за догодина са на пазара и английските туроператори вече предлагат намаления за желаещите да почиват на българските морски курорти”, допълни Драганов.Кметът на Бургас Димитър Николов заяви, че според предварителните записвания на големите туроператори за Южното Черноморие очакваният ръст е от около 30% на туристите от Германия и 10% на почиващите от Русия.„По Северното Черноморие се очакват между 11 и 12,5% ръст на чуждите туристи през сезона спрямо миналата година. Това показват данните от международните изложения, на летището и на бизнеса”, обяви кметът на Варна Иван Портних. Румен Драганов допълни, че България се оформя и като дестинация за културен туризъм. От началото на годината голяма част от посещенията на чужденци са свързани именно с туризъм в градска историческа среда, а ръстът е средно с 23% на месец. Така че се очаква тази година за първи път съотношението на културния туризъм към другите видове да бъде над 50%.", "date": "2017.05.20", "title": " Чакаме над 5,5 млн. туристи по морето\t\t\t"}
{"url": "https://trud.bg/%d1%83%d0%bd%d0%b8%d0%ba%d0%b0%d0%bb%d0%bd%d0%be-3d-%d0%bc%d0%b0%d0%bf%d0%b8%d0%bd%d0%b3-%d1%88%d0%be%d1%83-%d0%b8-%d0%ba%d0%be%d0%bd%d1%86%d0%b5%d1%80%d1%82-%d0%bd%d0%b0-%d0%bc%d0%b8%d1%80%d0%be/", "text": "Община Благоевград е подготвила богата културна програма по повод 24 май – Ден на българската просвета и култура и славянската писменост и Празник на града. Жителите и гостите на Благоевград ще станат свидетели на уникално 3 D мапинг шоу  в празничната вечер, което ще започне от 22:00 часа на площад „Георги Измирлиев“.Преди това, на специално построена сцена пред сградата на Общината,  ще излезе българският певец, композитор и текстописец Миро, който обещава незабравим концерт за жители и гости на областния център на Пиринско. Непосредствено преди да прозвучи една от най-популярните и нови български песни в момента- „Гълъбо“ и утвърдени хитове като: „Върхът на планината“, „Убиваме с любов“, „Губя контрол, когато…“, Камерна опера – Благоевград ще поднесат реверанс към публиката с подбран репертоар, като в него са включени много изненади. Концертът започва в 20:00 часа на площад „Георги Измирлиев“.Началото на празничната програма по повод 24 май ще започне традиционно с полагане на венци и цветя на паметника на „Св. св. Кирил и Методий“, намиращ се пред хуманитарната гимназия в Благоевград от 10:30 часа. Празнично шествие, съставено от два лъча – единият, който ще тръгне от паметника на светите братя, а вторият от сградата на Съдебна палата, ще продължи програмата. Крайната цел ще бъде площад „Георги Измирлиев“, където от 11:00 часа ще започне концерт на школите към Център за личностно и творческо развитие на децата на Благоевград. ", "date": "2017.05.20", "title": " Уникално 3D мапинг шоу и концерт на Миро сред акцентите в празничната програмата за 24 май в Благоевград"}
{"url": "https://trud.bg/%d1%82%d1%80%d0%b8%d0%bc%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d0%b8-80-%d0%b4%d1%83%d1%88%d0%b8-%d0%b2-%d0%bd%d0%b5%d0%b8%d0%b7%d0%b2%d0%b5%d1%81%d1%82%d0%bd%d0%be/", "text": "Най-малко трима души са загинали, а над 80 се водят в неизвестност след пожар на ферибот в Индонезия. Информацията съобщават от , като се позовават на специализирано издание. По негови данни, на борда на плавателния съд е имало общо 178 пътници.Продължава издирването на изчезналите. ", "date": "2017.05.20", "title": " Трима загинали и 80 души в неизвестност след пожар на ферибот в Индонезия"}
{"url": "https://trud.bg/%d1%83%d0%bb%d1%80%d0%b8%d1%85-%d1%85%d0%b5%d0%bf%d0%bf%d0%b5-%d0%b8%d0%b7%d0%bf%d1%8a%d0%bb%d0%bd%d0%b8%d1%82%d0%b5%d0%bb%d0%b5%d0%bd-%d0%b4%d0%b8%d1%80%d0%b5%d0%ba%d1%82%d0%be%d1%80-%d0%bd%d0%b0/", "text": "– Г-н Хеппе, компанията „Фрапорт Туин Стар Еърпорт Мениджмънт” АД, която оперира двете морски летища на България, влезе във второто десетилетие на концесията. Каква е ретроспекцията за изминалия период – инвестиции, полети, кацания и туристи, посрещнати и изпратени на двата аеропорта във Варна и Бургас?– Много се гордеем с резултатите, които постигнахме във „Фрапорт Туин Стар Еърпорт Мениджмънт” АД. През 2016 година компанията отбеляза своето първо десетилетие на успешна концесия на летище Бургас и летище Варна. Годината беше рекордна по брой обслужени пътници – повече от 4, 5 милиона пътници общо за двете летища, което е исторически рекорд от 22% ръст. През първите 10 години от концесията нашите усилия бяха насочени към подобряване на инфраструктурата на двете летища. В резултат на това днес можем да се похвалим с нови модерни пътнически терминали, обновена инфраструктура, компютърни системи и комуникации. От началото на концесията досега сме инвестирали над 350 млн. лева частни капитали за разширяване и модернизация на инфраструктурата и подобряване на всички технически съоръжения и оборудване, както и обучения и повишаване квалификацията на персонала, което доведе до постигането на изключително високо ниво на сигурност, безопасност, обслужване, надеждност и ефективност.– Какви са очакванията за пътници през това лято и на двете летища, какъв ръст се очертава според планираните полети към момента и от кои основни пазари? А има ли и нови за България като дестинация?– 11 нови дестинации ще влязат в разписанието на летище Варна през летния сезон: Ларнака (Кипър); Острава (Чехия); Тампере (Финландия); Дортмунд и Меминген (Германия); Бергамо (Италия); Каунас (Литва); Амстердам и Айнд­ховен (Холандия), Краснодар (Русия). Това лято списъкът на нови дестинации от летище Бургас включва: Оулу (Финландия); Лион (Франция); Саарбрюккен (Германия); Каунас (Литва); Люлео, Йостершунд и Умео (Швеция) и Кривой рог (Украйна). През 2017 г. трафикът на летище Варна се очаква да бъде увеличен с 12%, в резултат на новата целогодишна база на Wizz Air, както и очакваното увеличение на пазарите България, Полша и Великобритания. Пътникопотокът на летище Бургас се очаква да се увеличи с около 5% спрямо миналогодишните нива с повече пристигащи и заминаващи от и за Великобритания, Германия, Полша и Чехия.– С какво ново посрещате тази година туристите? Каква политика провежда компанията за предоставяне на качествена услуга на световно ниво?– Много съм развълнуван да обявя новата визия на „Фрапорт Туин Стар Еърпорт Мениджмънт”, плод на наша разработка, която стартирахме в началото на годината. След четири месеца упорит труд, крайният резултат бе изборът на нова визия за морските летища, постигането на единодушно съгласие за 7-те ценности, които определят поведението на компанията и нейните служители, мисията, която всички заедно трябва да се стремят да прилагат в ежедневната си работа. Проектът има за цел да направи всеки служител част от процеса чрез провеждането на обучения и упражнения с всеки отдел. Важното е всеки в екипа да разбере какво означава визията за него и с какво той би могъл да допринесе за нея, как може да я прилага на практика и да я направи част от своята ежедневна работа. Визията трябва да ни посочи къде искаме да отидем. Как ще изглежда нашата компания през следващите години? Докато мисията описва защо сме тук и какво правим, визията, която най-накрая блесна след приноса на много хора, е: „Ние оставяме летището в сърцето на всеки пътник.” Мисля, че това изречение е много силно и ако през следващите години постигнем това, значи сме направили всичко правилно.– Варна стана атрактивна и привлекателна дестинация за нискотарифните компании. Кои са до момента, очакваме ли интерес от нови? В тази връзка има ли потенциал летището на морската столица да увеличава мрежата от полети и нови пазари?– EasyJet стартира за първи път на летище Варна през летния сезон с две нови линии до Лондон (Гетуик) и Берлин (Шьонефелд). Полетите от Варна до Лондон (Гетуик) ще започнат на 6 юни и ще се извършват три пъти седмично през лятото. На 28 юни стартират и директните полети до немската столица Берлин два пъти седмично. През месец юли Wizz Air ще базира свой самолет на летище Варна и ще открие нови целогодишни полети до Дортмунд и Мюнхен Меминген (Германия), Айндховен (Холандия), Ларнака (Кипър), Милано, Бергамо (Италия) и Тел Авив (Израел). От 26 март Wizz Air ежедневно изпълнява и полети до София.Честотата на полетите по линията Варна – Лондон (Лутън) се увеличи на 10 полета седмично. Другата добра новина е, че Ryanair ще добави Варна към своята мрежа от дестинации и ще свързва целогодишно региона с един от основните центрове на Европа за бизнес, политика и туризъм – Брюксел (Шарлероа). Полетите започват от 30 октомври и ще се изпълняват два пъти седмично. Новите линии са в резултат на постоянните маркетингови усилия от страна на „Фрапорт Туин Стар Еърпорт Мениджмънт” АД за привличане на повече нови авиокомпании.– Първите нискотарифни полети докараха индивидуалните туристи в града. Да се надяваме ли Варна да стане дестинация за 4 сезона?– Голямата ни цел за следващите години е да повишим трафика през пролетта, есента и зимата на двете летища. Наскоро разработихме схема за маркетингова подкрепа в неактивния сезон, предназначена да стимулира растежа на трафика извън сезона. „Фрапорт Туин Стар” също следва и своята нова авиационна маркетингова стратегия „Twin Star to Five”, която има за цел да засили трафика извън сезона чрез ангажиране на други основни страни на местно ниво като хотелиери, туроператори, общини и, разбира се, авиокомпании и летища. Нашата бъдеща стратегия е да продължим да развиваме нискотарифния сегмент на двете летища, особено в неактивния сезон, създавайки балансиран подбор от превозвачи, в това число традиционни и нискотарифни, покривайки нуждите на всички пътници.", "date": "2017.05.20", "title": " Улрих Хеппе, изпълнителен директор на Фрапорт Туин Стар, пред „Труд”: Оставяме летището в сърцето на всеки пътник\t\t\t"}
{"url": "https://trud.bg/%d0%bb%d1%8f%d1%82%d0%be-%d0%bc%d0%be%d1%80%d0%b5-%d0%b8-%d1%81%d0%bf%d0%b0-%d0%b2-%d0%ba%d1%83%d1%80%d0%be%d1%80%d1%82%d0%b0-%d1%81%d0%b2-%d1%81%d0%b2-%d0%ba%d0%be%d0%bd%d1%81%d1%82%d0%b0%d0%bd/", "text": "Най-старият ни черноморски комплекс Св. св. Константин и Елена очаква силен туристически сезон. В курорта са оптимисти за лято 2017. Средната заетост на хотелите е по-висока в сравнение с миналата година, особено от пазари, свързани със страни от ЕС като Германия, Полша, Чехия, Белгия, Холандия и др. Добрите прогнози идват и с добрите новини за хотелите от Северното Черноморие. Нискотарифните авиокомпании Wizz Air, Easyjet и Ryanair тази година предлагат полети от Варна до 9 нови важни дестинации като Лондон, Берлин, Мюнхен, Айндховен, Милано, Тел Авив. Много от хотелите в курорта вече посрещат първите летовници.Интересът на гостите към Св. св. Константин и Елена е свързан не само с ваканция и релакс, но и с възможностите да съчетаят морето и плажа с балнеолечение, СПА и Wellness ваканция. Комбинацията море и СПА в курорта ще бъде актуална и този сезон заради природните дадености на курорта и наличието на натурални минерални извори с доказани лечебно-профилактични свойства. Водите в курорта са с наличие на хидрокарбонатни, калциеви, натриеви и магнезиеви йони, а също и от съдържанието на метасилициева киселина в колоидално състояние. Температурата им е между 43° и 51°C, а на базата на проведените проучвания водите са благоприятни за профилактиката на болести на опорно-двигателния апарат и периферната нервна система. Подходящи са при ортопедични и травматологични състояния, гинекологични и кожни проблеми. В ком­плекса се предлагат разнообразни лечебни програми с минерална вода, а също за терапии за здраве, красота, тонизиране и релакс.В наши дни курортът започва да се налага в Европа като целогодишна дестинация с възможност за комбиниране на ваканцията и почивката с морелечение, климатолечение, балнеология, СПА и Wellness туризъм.", "date": "2017.05.20", "title": " Лято, море и СПА в курорта Св. св. Константин и Елена"}
{"url": "https://trud.bg/%d0%b7%d0%b0%d0%b1%d0%b0%d0%b2%d0%bb%d0%b5%d0%bd%d0%b8%d1%8f-%d0%b7%d0%b0-%d0%b2%d1%81%d0%b5%d0%ba%d0%b8-%d0%b2%d0%ba%d1%83%d1%81-%d0%b8-%d0%b4%d0%b6%d0%be%d0%b1-%d0%bd%d0%b0-%d0%bf%d0%bb%d0%b0%d0%b6/", "text": " Забавления за всеки вкус и джоб ще се предлагат по плажовете и това лято. Първите аткракциони ще заработят в началото на юни, когато морето още е студено. На Южния плаж във Варна отварят 3 волейболни игрища, а в съседство след основен ремонт ще бъде открита евтината и любима за малки и големи Ролба. Спускането по пързалката струва само 2 лв., а догодина към нея ще бъде монтиран и високоскоростен улей. По-скъпа алтернатива на морските бани предлагат аквапарковете в Златни пясъци, Албена, Слънчев бряг, както и огромният „Хепи ленд” между Камчия и Шкорпиловци с 8 тематични къта и зона за пикник. На градските бани във Варна и това лято няма да има джетове, а само водни колела за 5 лв. Феновете на адреналина обаче няма да скучаят – за тях на Трета буна ще работят обновеният уейкборд парк и единственият у нас блоб, който изстрелва в морето смелчаци над 14 г. Ударна доза емоции гарантира и най-новият атракцион на Юг – SEABOB. Той представлява нещо като торпедо, което редува шеметно гмуркане и излизане над водата. Приключения с „Летящата риба” и плуване като делфин със „Seabreacher” ще радват летовниците на Слънчев бряг. А във Варна всеки навършил 12 г. може да поплува с истински делфин в „Делфинариума” чак до ноември. Край плажа в Св. св. Константин и Елена за втори пореден сезон ще има и лятно кино. То отваря на 1 юни със седмица на българския филм, а след това до октомври всяка вечер от 21 ч ще върти хитовете от програмата на кина „Арена”. В първия летен месец стартират и неделните аудиовизуални спектакли „Легенди от Аладжа манастир” върху скалите на прочутата древна обител. Сафарита и селски туризъм с доене на кози, пресъздаване на сватбени ритуали и нестинарски танци са вариантите за приятно прекарване на дните без слънце. Сред новите атракции в Поморийско и Добруджа са тематичните медени турове, при които посетителите наблюдават работата на пчелите в стъклени кошери и опознават различните им жилища – в каменни пещери, дънери, глина.", "date": "2017.05.20", "title": " Забавления за всеки вкус и джоб на плажа\t\t\t"}
{"url": "https://trud.bg/%d0%ba%d0%be%d1%81%d1%8a%d0%bc%d0%b0-%d0%be%d1%81%d1%82%d0%b0%d0%b2%d0%b0-%d0%b2-%d0%b0%d1%80%d0%b5%d1%81%d1%82%d0%b0-%d0%b7%d0%b0-70-%d0%b3%d1%80-%d1%82%d1%80%d0%b5%d0%b2%d0%b0/", "text": "Стефан Захариев /21 г./, по известен като Чефо Косъма, който бе задържан със 70 гр марихуана, остава в ареста с постоянна мярка задържане под стража. Окръжният съд в Шумен е уважил искането на прокуратурата апашът-карък да остане зад решетките. Той е съден за кражба и грабеж, хващан е и с дрога.Както „Труд“ писа, при последния си провал на 17 май Чефо беше изловен като пътник в лек автомобил да държи в себе си „зелената трева“. От Апелативна прокуратура-Варна уточняват, че той е обвиняем по досъдебно производство за държане без разрешение на високорисково наркотично вещество канабис с цел разпространение.До лошата развръзка за Чефо се стигна след като полицаи спряха за проверка лек автомобил „Опел Астра“, а шофьорът изглеждал много притеснен. Така последвал личен обиск на двамата пътници. Чефо носел „тревата“, а другият 30 грама амфетамин.Стефан може да обжалва решението за постоянен арест пред Апелативния съд във Варна.", "date": "2017.05.20", "title": " Косъма остава в ареста за 70 гр „трева“"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d0%bd%d0%b5%d0%b2%d1%80%d0%b5%d0%b4%d0%b8%d0%bc%d0%b8-%d0%b4%d0%b2%d0%b0%d0%bc%d0%b0%d1%82%d0%b0-%d0%bd%d0%b5%d0%bf%d1%8a%d0%bb%d0%bd%d0%be%d0%bb%d0%b5/", "text": "Невредими са открити двамата младежи, които бяха обявени от ОД на МВР – Плевен за  по молба на техните родители, предаде . Александър Николаев Кръстев на 14 години и Цветозара Руменова Найденова на 13 години бяха в неизвестност от обедните часове на 18 май.От полицията в Плевен потвърдиха, че двамата непълнолетни са открити живи и здрави. ", "date": "2017.05.20", "title": " Откриха невредими двамата непълнолетни, изчезнали вчера"}
{"url": "https://trud.bg/%d0%b4%d0%b2%d0%b0-%d0%b8%d0%b7%d1%82%d1%80%d0%b5%d0%b1%d0%b8%d1%82%d0%b5%d0%bb%d1%8f-%d0%b5%d1%81%d0%ba%d0%be%d1%80%d1%82%d0%b8%d1%80%d0%b0%d1%82-%d0%bf%d1%8a%d1%82%d0%bd%d0%b8%d1%87%d0%b5%d1%81/", "text": "Два изтребителя от американските военновъздушни сили бяха вдигнати във въздуха, за да ескортират до международното летище на Хонолулу, щата Хавай, пътнически самолет след съобщение за нарушаване на реда на борда, предаде , като се позова на Тихоокеанското командване на въоръжените сили на САЩ.Инцидентът станал на полет на авиокомпания Американ еърлайнс. Самолетът със 187 души на борда – 181 пътници и 6-членен екипаж – се приземил благополучно.Според местни медии един от пасажерите се опитал да влезе в пилотската кабина на самолета, изпълняващ полет от Лос Анджелис до Хонолулу. Неназовани източници казали, че мъжът е турски гражданин, който по-рано нарушил правилата за сигурност на международното летище на Ел Ей, но след като бил глобен, получил разрешение да се качи на борда.Впоследствие правоохранителните органи идентифицираха нарушителя като 25-годишния турчин Анил Усканил, предаде АП.Проблемите с Усканил започнали осем часа преди излитането на самолета. Той бил арестуван призори вчера на летището на Лос Анджелис, след като отворил врата, която водела към забранена зона. Мъжът бил употребил алкохол, но не бил пиян. Назначена му била дата за явяване пред съда, след което му позволили да се качи на самолета.Усканил обаче започнал да прави проблеми още преди излитането. След като буйствал по време на полета, той бил обуздан и вързан. ", "date": "2017.05.20", "title": " Два изтребителя ескортират пътнически самолет до Хавай заради буйстващ турчин"}
{"url": "https://trud.bg/%d0%b7%d0%b0%d1%89%d0%be-%d0%bd%d0%b0%d0%bd%d0%b5-%d0%b5-%d0%bf%d1%80%d0%be%d1%82%d0%b8%d0%b2-%d1%81%d0%b0%d0%bd%d0%b8%d1%80%d0%b0%d0%bd%d0%b5%d1%82%d0%be/", "text": "– Вашата жена изглежда много млада!– Разбира се, вампирите не стареят.***– Миме, защо си купила памперси, ти нямаш деца?– О, те са за инструктора ми по шофиране.***Програмист подслушва разговор на жена си по телефона:– Хм, програмист бил моя! Програмист, ама само на работата, вкъщи е само потребител.***Намерих в сайт за запознанства някаква Юлия, която е писала „предпочитам секс за пари“. Съдейки по снимката, вероятно тя ще плаща.***Жена води в кабинета на лекаря 12-годишната си дъщеря. Лекарят я преглежда и казва:– Или е грип, или бременност.Дъщерята:– Че откъде пък ще пипна грип.***Първа брачна нощ. Булката изключително ненаситна – един път, втори път, трети път… шести път. Вече започнало да се съмва и жената задрямала. Младоженецът се измъкнал тихомълком и отишъл до тоалетната. Минали 5 минути, 15 минути, но него го няма. Жената се разсънила и отишла да провери какво става. Отваря вратата на тоалетната и какво да види – мъжът й с разкопчан панталон, гледа вътре и шепне:– Споко, бе! Можеш да излезеш вече! Не бой се, тя спи!***При художника:– Господине, можете ли да ми нарисувате портрет, на който да изглеждам доста по-млада?– Разбира се, госпожо! Ако искатеq мога да ви нарисувам с кофичка и с лопатка за пясък в ръка!***Събрание на етажната собственост за предстоящото саниране на сградите. Думата взема Нане:– Аз съм против и няма да подпиша!– Защо бе, Нане ? Ще бъдеш много по-добре, пък и другите също.– Именно! Аз не искам да съм добре, а другите да са зле.***Блондинка постъпва в институт. След известно време я среща  приятелка и пита:– Как си, муцка? Как е науката? Вземаш ли изпитите?– Отказах се ма, Цеце. Не можах да се преборя с изпита по математика.– Що ма, муцка?– Ами питаха ме какво е това тричлен на квадрат, а аз такова нещо не можах дори да си го представя.***Върви министър със съпругата си. Минават покрай един чистач и тя го поздравява.– Кой е този? – пита министърът.– Съученик. Предложи ми да се омъжа за него.– Ха! Ако тогава се беше съгласила, сега щеше да бъдеш съпругата на чистача!– Грешиш. Ако се бях съгласила, сега той щеше да бъде министър.***Извънградски път. Катаджия забелязва кола, движеща се с 20 км/ч и решава да я спре и провери какво става. В колата са 4 бабички на около 85 години. Едната шофира, а другите – пребледнели и се кръстят.– Какъв е проблемът, г-н полицай? – пита шофьорката. – На знака пише 20 км/ч и аз карам по правилата.– Госпожо, това 20 е номерът на пътя. Ограничението е 60! – отговаря полицаят, след което се обръща към другите бабки: – А вие защо сте така уплашени?– Ох, синко – една през друга се оплакват те, – току-що минахме през път номер 210.***Мъж влиза в бар, опитва се да разказва виц, но ужасно заеква. Барманът му казва:– Ей, ако цяла седмица не си отвориш устата, ще те черпя бутилка уиски!Заекващият идва всяка вечер, пие и мълчи.Идва последният ден на седмицата и барманът, уплашен да не загуби баса, казва:-Абе, вярно ли, че имаш огромна брадавица на оная работа?-ВВВВВярно, ннннно жжжжженнннна ттттти ммммможжжжжешшшшше и ддддда ссссси мммммълллллчччччи. ;))***Мъжага влиза в секс магазин:– Колко струва ей онази жена? – сочи той една от надуваемите кукли.– 150 лева! – отговаря продавачката.Мъжът (изненадано):– Леле, колко е скъпа!Продавачката се навежда към него и шепне:– А за мен е само 50 лева!***По улицата търчи малко вестникарче и крещи:– Грандиозна измама! Най-големият скандал на седмицата! Сто човека били измамени!Минувач спира вестникарчето, купува си вестник, нетърпеливо го разтваря и се зачита в него, а вестникарчето продължава да търчи нататък с крясъци:– Грандиозна измама! Най-голямата измама на седмицата! Сто и един човека били измамени!***В сервиза:– Колата издава ужасни звуци!– Пробвахте ли да спрете чалгата?***Млада съпружеска двойка се кара. Жената, цялата в сълзи, крещи, че между тях всичко е свършено и че тя заминава завинаги при майка си. Събира вещите си, мъжът й дава пари за път, тя ги преброява и възмутено възкликва:– А за обратен билет?!", "date": "2017.05.20", "title": " Защо Нане е против санирането?"}
{"url": "https://trud.bg/%d0%b4%d1%8a%d1%80%d0%b6%d0%b0%d0%b2%d0%bd%d0%b8%d1%8f%d1%82-%d0%b3%d0%bb%d0%b0%d0%b2%d0%b0-%d1%87%d0%b8%d1%82%d0%b0%d0%bb%d0%b8%d1%89%d0%bd%d0%be%d1%82%d0%be-%d0%b4%d0%b5%d0%bb%d0%be-%d0%b5-%d0%b6/", "text": "„Въпросът е дали осъждаме тези явления или не. Осъждането на нацизма трябва да е абсолютно задължително, извинението е най-добрият подход”, категоричен е президентът Румен Радев по повод скандала с нацистките поздрави, който коства поста на заместник-министър от „Обединени патриоти”.„Не приемам подхода на властта, при който те се измъкват, отчитайки професионализма на хората”, коментира Радев.По думите му проблемът с този скандал е много по-фундаментален, отколкото изглежда.„Историческата ревизия от последните години позволява пълзяща индулгенция на нацизма. Дори в Европа, разделена от желязната, завеса имаше абсолютен консенсус и от двете страни за осъждането на нацизма. Трябва да сме единни около този консенсус във всичките му форми”, категоричен е Радев.Според него в обсъждането на скандала се внушава, че ако си обикновен гражданин, подобни шеги са допустими, но ако си във властта са забранени. „Не става въпрос за позицията в обществото. Ролите много бързо се сменят, особено в наше време”, каза Радев.Той добави, че действията при подобни скандали са въпрос на морален избор.По повод искането на председателя на ВКС Лозан Панов да се срещне с президента Румен Радев, за да разговарят за съдебната реформа и „ЦУМ-гейт”, държавният глава каза, че проверки трябва да се извършват от подходящите институции.„Аз ще изкажа моето становище по правосъдната реформа и наистина трябва да има сериозен дебат дали реформата трябва да е в дълбочина или не”, каза още Радев.Читалищното дело е живото огнище на националното ни самосъзнание. Благодарение на общите усилия на млади и стари, даряващи време и средства, то се превърна в един от стълбовете на българския дух,  каза още президентът на 34-тия конгрес на Съюза на народните читалища.Държавният глава заяви, че ролята на читалищното  дело е незаменима среда за изява на таланта и творческата самодейност, както и за опазването на фолклора и традициите. „Това уникално за Европа културно и обществено средище продължава да впечатлява с просветителската си мисия. И сега дори в най-отдалеченото кътче на България хората обогатяват ежедневието си благодарение на читалищната дейност“, допълни президентът.Румен Радев подчерта, че във века на технологиите читалището трябва да вдъхновява следващите поколения от можещи и знаещи личности, да се превърне в мост между местните общности и света и да ги направи част от един все по-свързан и глобален информационен и културен обмен.", "date": "2017.05.20", "title": " Румен Радев: Осъждането на нацизма трябва да е абсолютно задължително\t\t\t"}
{"url": "https://trud.bg/%d0%be%d0%b1%d0%b2%d0%b8%d0%bd%d0%b8%d1%85%d0%b0-%d0%b2-%d0%bf%d0%be%d0%b4%d0%ba%d1%83%d0%bf-%d0%be%d1%82-8-000-%d0%bb%d0%b2-%d0%b3%d0%bb%d0%b0%d0%b2%d0%bd%d0%b8%d1%8f-%d0%b0%d1%80%d1%85%d0%b8%d1%82/", "text": "Във връзка с образувано досъдебно производство за корупционни престъпления спрямо служители на Община Асеновград, Окръжна прокуратура – Пловдив привлече като обвиняем Константин Атанасов, съобщиха от пресцентъра на Апелативна прокуратура – Пловдив.Атанасов е обвинен в това, че през месец ноември 2016 г. в Асеновград, в качеството си на длъжностно лице – главен архитект на Община Асеновград, е поискал 8 000 лева от управител на клон на Акционерно дружество в гр. Асеновград, като на 8 декември 2016 г. е получил сумата от 8 000 лева от Митко Захариев, която не му се следва, за да извърши действие по служба – да съгласува идеен инвестиционен проект, като деянието е извършено от лице, заемащо отговорно служебно положение, чрез изнудване, посредством злоупотреба със служебно положение – престъпление по чл. 302 т. 1 и т.2 във връзка с чл.301 ал.1 от Наказателния кодекс.За престъплението, за което е привлечен като обвиняем, законът предвижда наказание „лишаване от свобода“ от 3 до 10 години, глоба до 20 000 лева и лишаване от право да заема определена държавна или обществена длъжност и да упражнява определена професия и дейност.По същото досъдебно производство Окръжна прокуратура – Пловдив повдигна обвинение и на Митко Захариев за това, че на 8 декември 2016 г. в гр. Асеновград е дал подкуп в размер на 8 000 лева на главния архитект на Община Асеновград Константин Атанасов, за да съгласува идеен инвестиционен проект на клон на Акционерно дружество в гр. Асеновград – престъпление по чл. 304 ал.1 от Наказателния кодекс. Предвиденото наказание за деянието, за което е привлечен като обвиняем, е „лишаване от свобода“ до 6 години и глоба до 5 000 лева.Обвиняемите Константин Атанасов и Митко Захариев са задържани за срок от 72 часа с постановления на наблюдаващите прокурори. В момента по досъдебното производство се извършват активни процесуално-следствени действия.", "date": "2017.05.20", "title": " Обвиниха в подкуп от 8 000 лв. главния архитект на Асеновград"}
{"url": "https://trud.bg/%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d0%b2-%d1%81%d0%be%d1%84%d0%b8%d1%8f-%d0%b8%d0%b7%d0%b4%d0%b8%d1%80%d0%b2%d0%b0-13-%d0%b3%d0%be%d0%b4%d0%b8%d1%88%d0%bd%d0%be-%d0%bc%d0%be%d0%bc/", "text": "Столичното Осмо РУ издирва Марияна Атанасова Кирпиева /13г./ от София, информират от МВР.Вчера сутринта тя е напуснала дома си в ж.к.“Дружба“. Марияна Кирпиева е висока около 160 см, едро телосложение, кафяви очи, кестенява коса до раменете, с червеникав цвят по краищата на косата. Момичето е с гипсирана дясна ръка от китката до лакътя. Била е облечена с черен клин, черна тениска, черно-бяло яке на точки и с бяло-розови кецове.Умоляват се всички, който имат информация за момичето, да сигнализират на тел. 112, 02/9825310, 02/9827339 или в най-близкото районно управление. Анонимността им е гарантирана. ", "date": "2017.05.20", "title": " Полицията в София издирва 13-годишно момиче"}
{"url": "https://trud.bg/%d0%bf%d1%80%d0%b5%d0%b3%d0%be%d0%b2%d0%be%d1%80%d0%b8%d1%82%d0%b5-%d0%bd%d0%b0-%d0%b5%d1%81-%d0%b7%d0%b0-%d0%b1%d1%80%d0%b5%d0%ba%d0%b7%d0%b8%d1%82-%d1%81%d0%b0-%d0%bd%d0%b5%d0%b7%d0%b0%d0%ba%d0%be/", "text": "В днешното издание на вестник“ френският адвокат Жулиен Фуше твърди, че преговорите, които ЕС ще води за Брекзит, са незаконни, предаде .Според специалиста по европейско право от Бордо разговорите трябва да бъдат прекратени, защото стотици хиляди британски граждани, живеещи на континента, са били лишени от право на глас в референдума миналата година. Жулиен Фуше твърди, че е получил стотици свидетелски показания от британци, живеещи в ЕС, на които им е отказано правото на глас, защото живеят извън Великобритания  повече от 15 години. Той е контактувал и с много граждани в британски задморски територии, като Бермудските и Фолкландските острови.Специалистът по европейско право от Бордо смята да постави под въпрос валидността на преговорите с основанието, че процедурата е нарушена с тяхното изключване от гласуването. Фуше заявява, че решението да се изключат  някои британски граждани от вота всъщност е нарушение на човешките права и това поставя случая в друга плоскост. „Гласуването е същността на демокрацията и всички европейски граждани трябва да имат същите права, когато става дума за изразяване на тяхната воля. Трябва да се борим за британците, това е въпрос на европейска солидарност и човешки права“, казва Фуше. Той ще заведе дело срещу Европейската комисия и приема, че изходът от делото е несигурен, но смята, че аргументите са напълно сериозни и основателни. В случай на успех адвокатът ще поиска втори референдум, на който всички британски граждани да кажат дали преговорите за Брекзит да продължат.", "date": "2017.05.20", "title": " Преговорите на ЕС за Брекзит са незаконни, твърди френски адвокат"}
{"url": "https://trud.bg/%d1%85%d1%80%d0%b8%d1%81%d1%82%d0%be-%d0%b3%d1%80%d0%b8%d0%b3%d0%be%d1%80%d0%be%d0%b2-%d0%b5-%d0%bf%d1%80%d0%b5%d0%b8%d0%b7%d0%b1%d1%80%d0%b0%d0%bd-%d0%b7%d0%b0-%d0%bf%d1%80%d0%b5%d0%b4%d1%81%d0%b5/", "text": "Делегатите на отчетно-изборното общо събрание избраха ръководни органи на организацията. Те гласуваха с таен избор с две отделни бюлетини- за председател и за зам.-председатели.Акад. Христо Григоров беше преизбран за председател на Българския Червен кръст. Зам.-председателите на БЧК ще бъдат трима- проф. Здравко Маринов от БЧК София-град, д-р Валентин Пеев от БЧК София- област и Стойчо Стойчев от БЧК- Ямбол, информират от БЧК.Преди гласуването акад. Христо Григоров заяви, че, ако делегатите му гласуват доверие, БЧК ще се запази като водеща и най-голяма хуманитарна организация в България. „Ще запазим неутралитета и финансовата стабилност на БЧК“, обясни той. „Българския народ има нужда от нас, институциите тепърва ще имат нужда от нас“, посочи акад. Христо Григоров. „Ако продължаваме да работим, както досега- обединени от идеята за хуманността, нашият авторитет ще бъде още по-голям“, коментира той. „Сега правим историята на БЧК, а когато я четат хората ще бъдат удивени, че успяхме да запазим БЧК в това трудно време“, каза още акад. Христо Григоров.Генералният директор проф. д-р Красимир Гигов представи плана за работа на БЧК през 2017 г., а зам.-генералният директор Василка Каменова – Бюджета за 2017 г. След гласуването и приемането им делегатите приеха и промени и допълняния в Устава на БЧК и в Статута на БМЧК. Обсъдени бяха и редица организационни въпроси.Общото събрание беше закрито от председателя на БЧК Христо Григоров, който отново изказа своята признателност към всички в залата за упорития им труд и всеотдайност и пожела „Мандат 2017 – 2020 година да е още по-плодотворен и успешен за „къщата на доброто, където всеки нуждаещ се български гражданин може да намери протегната ръка за помощ!“", "date": "2017.05.20", "title": " Христо Григоров е преизбран за председател на БЧК"}
{"url": "https://trud.bg/%d1%85%d0%b0%d0%b9%d0%bb-%d0%b8-%d1%87%d0%b0%d0%be/", "text": "Павел Тенев от квотата на “Обединени патриоти” навремето позирал пред восъчна фигура на офицер от Вермахта с вдигната за хитлеристки поздрав дясна ръка. Вчера той подаде оставка като заместник-министър на регионалното развитие.Едната постъпка е откровено глупава, а другата показва здрав разум. Сами преценете коя каква е.Вдигането на ръка за “Хайл Хитлер”, дори и направено с цел майтап, е проява на много лош вкус и пълна липса на уважение към милионите жертви на фашизма по света. В много държави жестът се счита изрично за престъпление и е наказуем.В Германия вдигането на ръка за “хайл” се наказва с ефективна присъда затвор до 6 месеца. През 2011 г. 30-годишен турист от Квебек, Канада, бе арестуван, защото позира за снимка пред Райхстага с вдигната дясна ръка. Шестте месеца пандиз му се разминаха и той се отърва със солидна глоба и уплахата от неколкочасовото задържане в полицията. Близо 1500 евро глоба отнесе и италиански футболен фен на мач в Германия, който си мислеше, че жестът му ще остане незабелязан сред тълпата на трибуните. Уви, в Германия бдят зорко и въобще не си поплюват.В Австрия поздравът също е инкриминиран, както и в Чехия и Словакия – държави, които пострадаха тежко от нацистката окупация. Наказанието там е затвор до 5 години. В повечето страни от Евросъюза няма закони конкретно срещу жеста с вдигната дясна ръка, но има текстове, инкриминиращи нацистката пропаганда. Така например член 138 от българския Наказателен кодекс гласи: “Който проповядва фашистка или друга антидемократична идеология или насилствено изменяне на установения от Конституцията на Република България обществен и държавен строй, се наказва с лишаване от свобода до три години и с глоба до пет хиляди лева.”Ето някои фрапиращи примери за хора, пострадали от глупостта си да демонстрират нацистки поздрав по света.Обединеното кралствоКомпромат срещу Шарлот Хейл, съветничка на депутатката от лейбъристката партия Ема Рейнолдс, излезе в британската преса под формата на снимка, на която тя позира до восъчната фигура на Хитлер в Музея на мадам Тюсо с вдигната ръка и пръсти на устната като мустак. Снимката е направена през 2009 г. и излизането й наяве не бе никак случайно. Ден преди това 21-годишната Хейл бе критикувала депутата от консерваторите Ейдън Бърли (32 г.) за това, че на ергенско парти във френски зимен курорт е пригласял в компания пиянски нацистки лозунги, за зла участ пред видеокамера на журналист от “Мейл он сънди”. Ергенското парти от 12 състуденти от Оксфорд е било на приятеля им Том, който е бил облечен в хитлеристка униформа.И двамата политици от противоположните лагери се извиниха публично и случаят бе забравен.Пак на Острова съветникът от Консервативната партия Майк Гарднър прояви лош вкус, като през май се появи на парти за рожден ден маскиран като Хитлер. Реакцията на торите след появата на снимката във фейсбук бе мигновена. Гарднър бе изваден от избирателните списъци и изключен от местния клон на партията в област Харогейт. В своя защита той каза, че е бил на частно парти и се е съобразил с шеговития дрескод на събитието, иначе нямал и не споделял нацистки възгледи.Кралското семейство също не бе пощадено от скандали с кафяв привкус. През 2005 г. престолонаследникът принц Хари се появи на парти за Хелоуин в нацистка униформа. Реакцията в медиите бе безпощадна. Той се извини, но петното остана. Години наред постъпката му оглавява класациите топ 10 на гафовете на кралското семейство.Самата кралица Елизабет II се появи на първа страница на таблоида “Сън” с ръка, вдигната за нацистки поздрав. Заглавието е игра на думи – Their Royal HEILnesses (Нейно Кралско ХАЙЛ величество – букв. превод). Кадърът е от любителски филм от 1933 г. и показва как 6-годишната Елизабет вдига ръчичка за нацисткия жест, подстрекавана от чичо си Едуард, който не криел симпатиите си към националсоциализма в Германия. След абдикацията през 1937 г. и женитбата за американката Уолис Симпсън Едуард дори се среща с Хитлер в Германия. В официално изявление Бъкингамският дворец подчертава, че на тази възраст бъдещата кралица Елизабет няма как да осъзнава значението на жеста с вдигнатата изпъната ръка.АмерикаБившият фронтмен на хевиметъл групата “Пантера” Фил Анселмо вдигна ръка за нацистки поздрав по време на благотворителен концерт за борбата с рака в Лос Анжелис през януари. Жестът му бе придружен от скандиране White power! (Власт на белите!). Анселмо отказа да се извини и заяви, че жестът и скандирането са си вътрешна шега на музикантите, които пиели бяло вино преди концерти и се шегували с това. Стотици фенове не му повярваха и го заклеймиха остро в интернет.ГърцияГръцката футболна федерация наказа халфа Йоргос Катидис с доживотна забрана да играе за това, че 20-годишният футболист на АЕК (Атина) отпразнува гол, оправяйки нацистки поздрав към феновете на отбора. Катидис вкара победния гол за успеха с 2:1 срещу “Верия”, след което поздрави феновете с въпросния жест. Веднага след това много гръцки привърженици изказаха възмущението си от реакцията на Катидис, който е бивш капитан на младежкия национален отбор. Впоследствие футболистът и ръководството на АЕК се извиниха, настоявайки, че Катидис не е знаел какво означава жестът, който направи. Това обаче не повлия на гръцката федерация, която на извънредно заседание взе решение да накаже Катидис с доживотна забрана за участие в националните отбори на страната. Футболните функционери определиха проявата на Катидис като “дълбока обида към всички жертви на нацистката жестокост”.", "date": "2017.05.20", "title": " Хайл и чао!"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d0%bd%d0%b0%d0%bf%d1%80%d0%b0%d0%b2%d0%b8-%d0%b8%d0%b7%d0%bd%d0%b5%d0%bd%d0%b0%d0%b4%d0%b2/", "text": "Министърът на туризма Николина Ангелкова направи обиколка в Слънчев бряг. По време на проверката тя отчете, че плажовете са почистени и готови да посрещнат туристи, съобщават от пресцентъра на министерството.Министър Ангелкова бе категорична, че през целия летен сезон ще продължат проверките по плажовете и курортите за стриктното спазване на концесионните и наемните договори.„И това лято служителите на Министерството на туризма ще проверяват както плажовете, така и местата за хранене и настаняване, за да се осигури нормално протичане на сезона. С това целим гостите, които посещават за първи път България, да се върнат отново“, каза още тя.„Всички данни, които имаме до момента, показват, че предстоящият летен сезон ще бъде много успешен, като ръстът ще бъде между 7% и 10%“, посочи министърът. Тя увери, че и през това лято ще има мобилни екипи, които ще проверяват плажовете, отдадени на концесия и под наем.", "date": "2017.05.20", "title": " Министър Ангелкова направи изненадваща проверка за готовността на летния сезон в Слънчев бряг"}
{"url": "https://trud.bg/%d1%85%d0%b0%d1%81%d0%b0%d0%bd-%d1%80%d1%83%d1%85%d0%b0%d0%bd%d0%b8-%d0%be%d1%84%d0%b8%d1%86%d0%b8%d0%b0%d0%bb%d0%bd%d0%be-%d0%b1%d0%b5-%d0%bf%d1%80%d0%b5%d0%b8%d0%b7%d0%b1%d1%80%d0%b0%d0%bd-%d0%b7/", "text": "Хасан Рухани официално бе обявен за новият президент на Иран от държавната телевизия, въпреки че резултатите от вота все още не са окончателно обработени.С 99,7 на сто от преброените гласове, медиите ликуват за победата, подкрепяща усилията на Техеран за възстановяване на чуждестранните връзки. По първоначални данни Рухани получава 23,5 млн. гласа или 57% в сравнение с основния си опонент – Ибрахим Раиси, който са подкрепили 15,5 млн. души, предаде .На вчерашния президентски вот е отчетена и висока избирателна активност – бюлетина са пуснали над 40 от около 56 млн. регистрирани гласоподаватели. Наложи се дори и удължаване на изборния ден, за да могат гласа си да заявят хилядите чакащи на опашка граждани. „Поздравявам ви за голямата победа на иранската нация за създаването на огромен и запомнящ се епизод по пътя на „мъдростта и надеждата“, каза вицепрезидентът Ешак Джахангири.Хасан Рухани, 68-годишен умерен духовник, който през първия си мандат оглавява ядрената сделка със световните сили през 2015 г., формира вота като избор между по-големи граждански свободи и „екстремизъм“.Опонентът му Раиси пък излезе пред публиката като защитник на бедните, търсещ по-твърда позиция към отношенията със Запада. Все пак Рухани и неговата революционна реторика спечелиха избирателите от работническата класа с обещания за увеличаване на облагите. „Гласуването за него, особено в селските райони, показва, че иранският народ вече не вярва в икономическия популизъм и радикалните промени“, каза анализаторът Али Ваез. „Те имат зрелостта да разберат, че решаването на проблемите в тяхната страна е в компетентното управление на икономиката и умереността в международните отношения“, посочи той. Първото постижение на Рухани бе сделката с шест сили, ръководени от Съединените щати, които облекчиха икономическите санкции в замяна на ограничаването на ядрената програма на Иран. Той получи обезщетение тази седмица, когато Вашингтон се съгласи да продължи отказа от санкциите, свързани с ядрената енергетика, като запази сделката.Изборите идват в напрегнат момент в отношенията със Съединените щати, като президентът Доналд Тръмп все още заплашва да се откаже от споразумението и гостува на регионалния съперник Саудитска Арабия този уикенд. Въпреки че Рухани е бил дълбоко вкоренен в иранската политика от ранните дни на революцията, той се превърна в лице на реформистите, след като движението им бе унищожено след масовите протести през 2009 г.Изследователят по международни отношения Фоад Изади от университета в Техеран смята, че сега той може да има лост, за да настоява за повече свободи, въпреки опозицията от страна на доминираните от консерваторите съдии и служби за сигурност. Но икономиката остава предизвикателство номер едно. Въпреки че Рухани понижи инфлацията с около 40%, след заемането на длъжността през 2013 г., цените все още нарастват с 9% процента годишно. Продажбите на петрол са се повишили от влизането в сила на ядрената сделка през януари миналата година, но ръстът в останалата част от икономиката е ограничен, оставяйки безработицата на обща стойност 12,5% (почти 30% е сред младите хора).На вота на 19 май в Иран се явиха шестима кандидати. Сред тях са настоящият президент Хасан Рухани, бившият главен прокурор Ибрахим Раиси, вицепрезидентът Ешак Яхангири, кметът на Техеран Мохамед Багер Галибаф и двама бивши членове на правителството – ексминистърът на културата Мустафа Ага Мирсалимов и старият министър на индустрията Мустафа Хашеми Таб.", "date": "2017.05.20", "title": " Хасан Рухани официално бе преизбран за президент на Иран"}
{"url": "https://trud.bg/%d1%81%d0%ba%d0%b0%d0%bb%d0%b0%d1%82%d0%b0-%d0%be%d0%b1%d0%bc%d0%b8%d1%81%d0%bb%d1%8f-%d0%b4%d0%b0-%d1%81%d0%b5-%d0%ba%d0%b0%d0%bd%d0%b4%d0%b8%d0%b4%d0%b0%d1%82%d0%b8%d1%80%d0%b0-%d0%b7%d0%b0-%d0%bf/", "text": "Дуейн Джонсън – Скалата призна, че се чувства поласкан от подкрепата, която е получил, след като е заявил желанието си да се кандидатира за президент на Щатите на следващите избори.Преди седмица пред списание  45-годишният филмов актьор и професионален кечист изтъкна, че обмисля „все повече и повече“ идеята за политическа кариера и вярва, че притежава необходимите качества да управлява Америка като неин президент.„Мощната вълна на подкрепа, откакто това се случи е невероятна. Трябва да си призная – чувствам се изключително поласкан. През изминалата седмица дори се появи национално допитване, което обедини заедно републиканците и демократите в мнението им, че ако днес имаше избори – то аз щях да спечеля вместо Доналд Тръмп. Смаян съм“, сподели звездата в ток шоуто на Джими Фелън в петък вечер.И Джонсън смята, че знае защо хората искат толкова много да го видят в сферата на политиката.„Мисля, че много хора искат да видят различен вид управление. Извинявам се, не различно, а по-добро. Повече сигурност и спокойствие и по-малко шум. Освен това през годините се превърнах в човек, в който много хора виждат себе си. Ставам сутрин ужасно рано, отивам на работа, прекарвам време с тайфата, грижа се за семейството си“, сподели той.„Честно казано чувствам, че ако аз бях президент, сигурността щеше да бъде важна. Лидерството щеше да бъде важно, поемането на отговорност за всеки един. И ако някой не споделя моето мнение няма да се опитам да го заглуша. Напротив, ще искам да го изслушам“, допълни още Джонсън.И амбициите му за президентска позиция въобще не изглеждат нереалистични. Още с излизането на новината, че той крои подобни планове западните медии веднага подчертаха, че Скалата наистина има реален шанс за победа. Особено предвид факта, че настоящият държавен глава на Щатите е бивша реалити звезда, а екшън актьорът Арнолд Шварценегер бе губернатор на Калифорния в продължение на два мандата.Освен това въпреки многогодишното си присъствие под светлината на прожекторите, Джонсън почти никога не е бил замесван в големи скандали и винаги е бил третират с уважение от колегите си – било то в киното или кеч средите.", "date": "2017.05.20", "title": " Скалата обмисля да се кандидатира за президент на САЩ на следващите избори"}
{"url": "https://trud.bg/%d0%ba%d0%be%d0%b4-%d1%81%d0%bf%d0%be%d1%80%d1%82-%d0%b8%d0%b7%d0%bb%d1%8a%d1%87%d0%b2%d0%b0-%d0%b7%d0%b0%d0%b2%d1%80%d1%8a%d1%89%d0%b0%d0%bd%d0%b5%d1%82%d0%be-%d0%bd%d0%b0-%d1%81/", "text": "  от 12:30 и в предаването „Код Спорт“ по ТВ", "date": "2017.05.20", "title": " „Код Спорт“ излъчва завръщането на Стоичков на „Уембли“"}
{"url": "https://trud.bg/%d0%b7%d0%b5%d1%82-%d0%b7%d0%b0%d0%ba%d0%bb%d0%b0-%d1%82%d1%8a%d1%89%d0%b0-%d1%81%d0%b8-%d0%b2-%d1%81%d1%82%d0%b0%d1%80%d0%b0-%d0%b7%d0%b0%d0%b3%d0%be%d1%80%d0%b0/", "text": "Възрастна жена беше убита от зет си в апартамент в Стара Загора, предаде .Трагедията се е разиграла в дома, в който 60-годишната Мария живеела с дъщеря си, зет си и внука си.По непотвърдена информация е имало спор между Мария и нейния зет, в следствие на което той я напада с нож и пробожда множество пъти.Мъжът напада и съпругата си.Двете жертви са откарани в болница, където 60-годишната жена почива от раните си. Съпругата на извършителя е в стабилно състояние.Мъжът все още се издирва от властите.Съседите описват семейството като спокойни хора.", "date": "2017.05.20", "title": " Зет закла тъща си в Стара Загора"}
{"url": "https://trud.bg/%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d0%bf%d1%80%d0%be%d0%b2%d0%b5%d0%b4%d0%b5-%d0%be%d0%bf%d0%b5%d1%80%d0%b0%d1%86%d0%b8%d1%8f-%d1%81%d1%80%d0%b5%d1%89%d1%83-%d0%bf%d1%80%d0%be/", "text": "Специализирана полицейска операция за пресичане на продажбата и разпространението на крадени авточасти и противодействие на трансграничния трафик на инкриминирани моторни превозни средства се проведе у нас в периода  16 – 18 май т.г., съобщиха от МВР. Акцията е част от съвместна международна операция “SPARE  PARTS”, организирана в още 12 държави от региона. Тя е проведена под ръководството на  Центъра за правоприлагане в Югоизточна Европа (ЦПЮЕ /SELEC), гр. Букурещ, РумънияВ операцията, реализирана на територията на страната, са участвали служители на ГДНП, ГДГП, СДВР, ОДМВР и ДМОС, както и представители на НАП, РИОСВ и Инспекцията по труда.В хода й са  проверени 6895 автомобила, 8719 лица и над 11550 документа.В резултат на предприетите действия са установени 11 автомобила и части на още 3 коли, издирвани в Шенгенската информационна система (ШИС). Открити са и подготвени за продажба части на други 3 автомобила, за които имало  наложен запор.78 са съставените актове за нарушения на Закона за движение по пътищата и Закона за българските документи за самоличност, 97 са издадените фишове за нарушения на ЗДвП. Образувани са 14 досъдебни производства. ", "date": "2017.05.20", "title": " Полицията проведе операция срещу продажбата на крадени авточасти"}
{"url": "https://trud.bg/%d0%b0%d0%bb%d0%b8-%d0%be%d0%bc%d0%b0%d1%80%d0%bf%d0%b0%d1%88%d0%b0%d0%b5%d0%b2-%d0%bd%d0%be%d0%b2%d0%b8%d1%8f%d1%82-%d0%b0%d1%81-%d0%b2-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b8/", "text": "„Аз съм дете на войната – казва Али Омарпашаев, новото попълнение в националния ни отбор по свободна борба. – Тя започна, когато бях на годинка, и продължи близо 12 години. Спомням си как бягахме, криехме се. Всеки ден съобщаваха в кой район няма да има бомби и ние тръгвахме натам. Постоянно се местихме. Страшно беше. За щастие от моето семейство никой не загина, но две съседски заедно с малките им деца бяха убити….Сега е различно, спокойно, всичко е построено наново. Ако дойдете в Грозни, ще видите един мини Дубай.“Али обаче признава – войната е повлияла на неговия характер. Направила го е по-устойчив на всякакви сътресения. Още от ранна детска възраст баща му Руслан започва да го тренира на борба вкъщи, тъй като няма други условия заради войната.„Цялата ми фамилия са борци, то при нас борбата е като религия – казва Али, който е роден в Гудермес, намиращ се на 30 км от Грозни. – Но няма никаква разлика в начина на тренировки от този тук, в България, където се готвя при Серафим Бързаков и Радослав Великов. А и те двамата често са идвали в нашия край. Когато човек иска да постигне големи успехи, трябва да е упорит, постоянен.“Признава обаче, че кавказкият нрав и култура малко се отличават от всички останали, но в крайна сметка много му помагат. Най-вече: имаш ли цел, гониш я докрай.От десетина дни Али вече е с български паспорт, но от година и половина пребивава в България и се подготвя с нашите национали. С нетърпение очаква първата си сериозна изява на тепиха – републиканското в Сливен през юни, а след това евентуално и световното в Париж през август. „Чувствам се много добре подготвен, но изтърпях карантинен период за получаване на гражданство и ми липсва състезателен опит“, доверява 23-годишният борец, който за „сборная“ има победи на международни турнир, но не е участвал на големи първенства.Идеята да дойде у нас идва от неговия треньор Адам Куракаев, който е чеченец, но майка му е българка. Специалистът вижда, че скоро няма да дойде ред на неговото момче в „сборная“, а у нас има липса на изявени борци в някои категории. Така е и при 70-килограмовите, където се бори Али.„Отидохме на съвместен лагер с българите на Белмекен и те определено ме харесаха. На мен също много ми допаднаха момчетата, треньорите, отношението на хората във федерацията – казва Омарпашаев. – А и природата тук много ми напомня за Кавказ.“Въпреки това, Али признава, че изпитва голяма носталгия по семейството си. Всеки ден се чува със своите близки, и то по няколко пъти, а с баща си предимно обсъждат тренировките – как са минали, в какво е напреднал.„За мен родителите са най-святото нещо на този свят – доверява националът. – Да, случвало се е в детството баща ми да ме напердаши. Тогава приятели ми казваха: „Ама как може да те удря?“ Отговарях: „Може, той ми е баща, а не някой друг.“ Трябвало е да стана първи на турнир, не съм го направил, не изпълних неговите указания – значи съм си го заслужил.“Въпреки твърдият и експлозивен характер на чеченците Али разкрива, че хората в родното му място са и много гостоприемни. А местна поговорка гласяла: „Дори и да е убил твоя баща, посрещни го, като гост, тръгне ли си – прави каквото щеш.“ „А ако някой три дни ти е гостувал, вече се смята за част от твоето семейство“, споделя той за чеченските обичаи.Омарпашаев разкрива, че и в България се чувства добре. Определя хората като гостоприемни и подхождащи с разбиране, когато видят, че не говориш добре езика им. Споделя, че от нашата кухня най-много му харесва „всичко с кашкавал“, както и червени чушки. „При нас само жените готвят – казва още за традициите Али. – Те и не спортуват, но имат отделни дни в седмицата, в които могат да отидат на фитнес, например.“А за българските жени споделя, че са хубави, но е верен на традициите. И след някоя и друга година ще се ожени за чеченско момиче. Но при следващото си прибиране до родното място си е поставил за цел да си вземе преподавател и да научи добре нашия език. „Да, египтянинът Тарек, който се бори за класиците, вече добре говори български, но той постоянно е тук – разяснява Омарпашаев. – А аз през два-три месеца се прибирам, идвах в България само за лагери. И досега нямах тази възможност.“А на въпроса защо чеченските борци са толкова добри в свободния стил, отговаря: „Може да няма разлика в методиката, но при нас залите са пълни от сутрин до вечер. Дори има опашки отвън, за да влезеш и да тренираш. Понякога няма значение дали има тепих. Място за схватки се намира. В България не е точно така. Ето, наскоро свърши европейското в Белград, момчетата са разпуснати за отдих. Но за мен няма почивка. И идвам в залата в „Дианабад“, но тя е празна. В това е разликата.“И докато чака националите да се завърнат, Али не спира да тренира дори и сам. На помощ му идват чучелата, наподобяващи фигури на борци. И следва кавказкия принцип – да гони целите си докрай! „Засега съм реализиран само 40 процента – казва той. – Искам да покоря Европа, а след това света. Важното е, че получих шанс!“", "date": "2017.05.20", "title": " Али Омарпашаев, новият ас в националния: Кавказкият нрав ми помага в живота и борбата"}
{"url": "https://trud.bg/%d1%82%d1%80%d1%8a%d0%bc%d0%bf-%d0%bf%d1%80%d0%b8%d1%81%d1%82%d0%b8%d0%b3%d0%bd%d0%b0-%d0%bd%d0%b0-%d0%bf%d0%be%d1%81%d0%b5%d1%89%d0%b5%d0%bd%d0%b8%d0%b5-%d0%b2-%d1%81%d0%b0%d1%83%d0%b4%d0%b8%d1%82/", "text": "Американският президент Доналд Тръмп пристигна в столицата на Саудитска Арабия Рияд. Кралството е първата спирка от деветдневното пътуване в чужбина на Тръмп, по време на което той ще се срещне с арабски, израелски и европейски лидери.При обиколката си Тръмп ще посети Израел и палестинските територии, а рано сутринта на 24-и май ще бъде приет от папа Франциск. Американският президент ще участва и в срещата на върха на Г-7 в Сицилия и на НАТО в Брюксел.Доналд Тръмп беше посрещнат в Рияд лично от саудитския крал Салман бин Абдулазиз и премина по червен килим заедно със съпругата си Мелания. На официалната си страница в социалната мрежа  крал Салман посочи, че визитата на Тръмп „ще засили нашето стратегическо сътрудничество, ще доведе до световна сигурност и стабилност“.Първата визита на Тръмп в чужбина става на фона на политическия скандал във Вашингтон, след като миналата седмица президентът уволни директора на ФБР Джеймс Коми. Белият дом се надява да отклони вниманието от него, както и от разследванията на Сената, Камарата на представителите и независимия специален прокурор за намеса на Русия в изборния процес в САЩ. Целта на администрацията е по време на визитата фокусът да бъде върху дневния ред на Тръмп, който е под мотото „Америка на първо място“ и който президентът ще представи пред световни лидери.", "date": "2017.05.20", "title": " Тръмп пристигна на посещение в Саудитска Арабия"}
{"url": "https://trud.bg/%d0%b1%d1%81%d0%bf-%d0%b7%d0%b0%d0%bf%d0%be%d1%87%d0%b2%d0%b0-%d0%b4%d0%b0-%d0%b2%d1%8a%d0%b7%d1%81%d1%82%d0%b0%d0%bd%d0%be%d0%b2%d1%8f%d0%b2%d0%b0-%d0%b2%d0%be%d0%b9%d0%bd%d0%b8%d1%88%d0%ba%d0%b8/", "text": "Стартираме национална кампания за идентифициране и възстановяване на всички войнишки паметници в България заедно с Младежкото обединение в БСП. Това обяви на пресконференция лидерът на БСП Корнелия Нинова Кампанията се казва „Светите места на България“ и в нейните рамки ще се намерят, идентифицират и  възстановят всички войнишки паметници в България. Така ще бъде очертан маршрутът по пътя на Българската армия. Предстои да бъде създаден национален сайт, в който ще се отразят тези места и състоянието на паметниците. 28 младежки екипа в 28 области ще се заемат с тази работа.„Обръщам се към всички млади българи: ако желаете да направим тази кампания и да се включите, заповядайте при нас. Тук не става въпрос за партии, а става въпрос за България. В миналото сме имали много поводи да се гордеем като народ“, каза лидерът на БСП. Тя посочи, че младите хора в БСП искат да направят така ,че и техните деца да се гордеят.„Днес направихме национална среща на Младежкото обединение в БСП. Това с мен са млади хора от цялата страна. Обърнах се към тях да стъпват на опита на по-възрастните, но и да бъдат активни. Благодаря им за страхотните идеи, които днес дадоха за политики“, заяви Корнелия Нинова.От своя страна председателят на Младежкото обединение в БСП Вероника Делибалтова благодари на Корнелия Нинова за оказаната подкрепа за инициативата на младите социалисти „Светите места на България“. „Идеята ни е тя да бъде надпартийна, национална и затова призоваваме всички млади българи в страната ,които имат желание да се включат в тази наша инициатива, в момента, в който пуснем сайта, те да изпратят свои контакти, за да можем да се свържем с тях“, призова Делибалтова. По думите й без да се пази историята, няма как да се пази бъдещето.", "date": "2017.05.20", "title": " БСП започва да  възстановява войнишките паметници в България\t\t\t"}
{"url": "https://trud.bg/%d1%8e%d0%b3%d0%be-%d0%b2%d1%83%d1%82%d0%b5%d0%bd-%d0%b1%d0%b5%d0%bb%d0%b3%d0%b8%d0%b5%d1%86%d1%8a%d1%82-%d0%b1%d0%bb%d0%b0%d0%b3%d0%be%d0%b4%d0%b5%d1%82%d0%b5%d0%bb-%d0%bd%d0%b0-%d0%b1%d1%8a%d0%bb/", "text": "Днес Европа се сбогува с един от най-големите меценати и благодетели на изобразителното изкуство – белгиеца Юго Вутен. За българските художници неговото име олицетворява всичко онова, което в други страни представлява държавата или мощните фондации. Той направи за нашето изкуство невъобразимо много. Дарованията на българските скулптори за него бяха ценно откритие. Той обикаляше лично по ателиетата им и правеше щедри откупки, после осигуряваше път и подслон на творците, за да монтират произведенията си в прочутия му скулптурен парк Гел, разположен недалеч от стара зърнена фабрика в белгийския град Херенталс, превърната в художествена галерия. Тя съдържа 1700 произведения на изкуството от цял свят, събирани от колекционера повече от 40 години. Голямата страст на Юго Вутен са творби от българи и румънци.„Отношението ми към българските художници в колекцията ми е много лично. Бях затрогнат от трудностите, с които много от тях трябваше да се борят веднага след падането на комунизма. Държавните структури, с които бяха свикнали в тази ера, изведнъж изчезнаха и много художници си нямаха и представа кои евентуално могат да са техните нови купувачи. При подобни обстоятелства за мен патронажът беше очевиден избор. Мисля, че е важно не само да помагаш на художниците да творят, но също така да създаваш и да поддържаш институции. Поради тази причина подкрепих обновяването на Националната художествена академия в българската столица София.Наред с това съм убеден в индивидуалната стойност на частната колекция. Това е моя колекция, затова мога да купувам каквото искам, каквото харесвам или с каквото се чувствам лично свързан“, споделя меценатът, който разполага с най-голямата колекция от българско изобразително изкуство в чужбина – скулптура и живопис.Спонсорирал е множество културни проекти – неслучайно третият етаж от Националната художествена галерия носи неговото име. Той финансира ремонта на сградата и покрива. По негова идея и с негова подкрепа бе създаден уникалният скулптурен парк в Министерството на външните работи.Юго Вутен става почетен консул на България в Белгия, член на Бюрото на Международната фондация „Св. св. Кирил и Методий“, в чиито културни и образователни проекти инвестира над 250 хил. евро.Благодарение на неговата щедрост е организиран български павилион на 52-рото биенале на българското изкуство във Венеция, сбъдната мечта на трима млади художници. Без неговата помощ не биха видели бял свят десетки каталози за изложби и албуми. Той е благодетел и в областта на музиката, помага на творци, хорове, концерти, откликва на нуждите на музикалното училище, спомоществувателства и изографисването на църкви, дарява крупни суми на училище за деца с увреждания.И възниква неизбежният въпрос – откъде извират тези средства?Юго Вутен е син на търговец. Влечението към изкуството добива покрай майка си, която колекционирала антики. Сам той обаче избрал професията на баща си – посветил се на търговията и преуспял. Едва 28-годишен той открива първия си супермаркет в Северна Белгия. А 20 години по-късно вече е собственик верига от 50 супермаркета под името Cash Fresh. През цялото време той не изневерява на колекционерското си хоби, но му се отдава изцяло през 2005 г., когато продава всичките си магазини и получените милиони влага в голямата си страст – изкуството и благотворителността. Неговата мисия у нас не би била така пълноценно разгърната без съдействието на акад. Светлин Русев, с когото поддържат близко приятелство.За огромните си заслуги към България Юго Вутен е отличен с орден „Стара планина“.", "date": "2017.05.20", "title": " Юго Вутен – белгиецът, благодетел на България\t\t\t"}
{"url": "https://trud.bg/%d1%81-%d0%bf%d0%b0%d0%bd%d0%b0%d1%85%d0%b8%d0%b4%d0%b0-%d0%b8-%d0%ba%d1%83%d1%80%d0%b1%d0%b0%d0%bd-%d0%bf%d0%be%d1%87%d0%b5%d1%82%d0%be%d1%85%d0%b0-%d0%b2-%d0%bc%d0%be%d0%bd%d1%82%d0%b0%d0%bd%d0%b0/", "text": "С панахида за 90 войници от град Фердинанд /днес Монтана/ и околните села в Монтана бе отбелязана 100 годишнината от Първата световна война. Тържествената литургия бе отслужена в храма „Св. св. Кирил и Методий” от архимандрит Антим, а след службата  проф. Иван Гаврилов –почетен гражданин на Монтана, даде курбан за здравето на хората, почели събитието.  Отбелязването на изминалия един век от кървавия световен сблъсък и загиналите български бойци продължи с литийно шествие по улиците на града. До паметника на загиналите във воините за България бе поставената и осветена паметна плоча, на която е изсечена клетвата, произнасяна от българските войници в началото на миналия век. Кметът на Монтана Златко Живков припомни пред събралите се граждани и наследници на загиналите бойци бурната история след Освобождението на България и  цитира стиховете на Иван Вазов:„Българио, за тебе те умряха,една бе ти достойна зарад тях,и те да теб достойни майко бяха.и твойто име само кат мълвяха,умираха без страх.”Венци и цветя  пред паметника на загиналите поднесоха областният управител Росен Белчев, председателят на Общинския съвет Иво Иванов, представители на  държавни, общински  и обществени организации, ученици и граждани. В събота вечерта  в центъра на Монтана ансамбъл„Българе” ще изнесе премиерния си концерт на  спектакъла „Осмото чудо” . Изявата е  организирана и финансирана съвместно от проф. Иван Гаврилов и община Монтана.", "date": "2017.05.20", "title": " С панахида и курбан почетоха в Монтана загинали преди век наши войници"}
{"url": "https://trud.bg/%d1%88%d0%b0%d0%bc%d0%bf%d0%b8%d0%be%d0%bd-%d1%81-%d0%bb%d0%b5%d0%b2%d1%81%d0%ba%d0%b8-%d1%81%d0%b5-%d1%81%d0%b0%d0%bc%d0%be%d1%83%d0%b1%d0%b8/", "text": "Бившият футболист на „Левски“ Давид Бистрон сложи край на живота си. Новината скова „Георги Аспарухов“, а ръководството на „сините“ изказа съболезнования на семейството на защитника. Чешкият футболист е бил намерен обесен в мазето си, а преди това е оставил и предсмъртно писмо.Снажният играч е имал семейни и финансови проблеми, съобщиха медиите в родината му. Той прекрати кариерата си преди 2 години, заради здравословни проблеми, но е продължил да играе на аматьорско ниво в Швейцария, където е и работил.Интересното е, че това е втори бивш футболист на „Виктория“ (Пилзен), който в рамките на един месец се самоубива. Преди това същият избор направи и някогашният съотборник на Бистрон Франтишек Райторал.„Трудно намирам думи – призна мениджърът на „Виктория“ Адолф Шадек. – След Франсис Райторал загубихме още един изключителен футболист и приятел, който имаше голям успех с „Виктория“. Бих искал да изразя съболезнованията си на цялото семейство и роднини в този труден момент“.Бистрон има 26 мача и 2 гола за „Левски“. Защитникът бе част от отбора на Емил Велев, станал шампион на България през сезон 2008/09. През 2012 чехът бе хванат с допинг и бе наказан за 2 години. За последно той игра в аматьорския швейцарски „Шлуайн“.", "date": "2017.05.20", "title": " Шампион с „Левски“ се самоуби"}
{"url": "https://trud.bg/%d0%b2%d0%bd%d0%b5%d1%81%d0%be%d1%85%d0%b0-%d0%b2-%d1%81%d1%8a%d0%b4%d0%b0-%d0%be%d0%b1%d0%b2%d0%b8%d0%bd%d0%b8%d1%82%d0%b5%d0%bb%d0%b5%d0%bd-%d0%b0%d0%ba%d1%82-%d0%b7%d0%b0-%d1%83%d0%b1%d0%b8%d0%b9/", "text": "Обвинителен акт спрямо млада жена и брат за това, че са умъртвили бебето на жената внесе в съда окръжната прокуратура в Кърджали, съобщи БНР.   По данни на обвинението убийството е извършено предумишлено.На 30 април 2016 г. младата майка и брат й оставили новородиното до тоалетна в кв. Възрожденци до бившето млекопреработвателно предприятие. Жената не искала близките и да научат, че е родила дете.Трупът не бебето е бил открит на 2 май 2016 г. от свидетел, който ровел в близките контейнери. По делото са извършени множество експертизи, разпитани са свидетели. Иззети са веществени доказателства.Предстои Окръжен съд-Кърджали да насрочи първото заседание.", "date": "2017.05.20", "title": " Внесоха в съда обвинителен акт за убийство на бебе\t\t\t"}
{"url": "https://trud.bg/%d0%b2%d0%b7%d1%80%d0%b8%d0%b2-%d0%bd%d0%b0-%d0%bc%d0%b8%d0%bd%d0%b8-%d0%b2-%d1%80%d0%b0%d0%b9%d0%be%d0%bd%d0%b8%d1%82%d0%b5-%d1%85%d0%b0%d1%80%d0%b0%d0%bc%d0%b8%d1%88-%d0%b8/", "text": "Терористите от „Ислямска държава обстрелват жилищните квартали на град Деир ез Зор, разположен на около 420 км. от Дамаск. При взрив на мини в районите „Харамиш“ и „Ел Джоура“ са загинали 15 души, а 63 са били ранени, предаде . Повечето убити и пострадали са жени и деца. Обсадата на Деир ез Зор, населяван от близо 200 хил. души, продължава от 2014 г. насам. По-голямата част от града и прилежащото му летище се намират под защитата на правителствените сили.", "date": "2017.05.20", "title": " Терористи взривиха мини в районите „Харамиш“ и „Ел Джоура“, има 15 убити и 63 ранени\t\t\t"}
{"url": "https://trud.bg/%d0%ba%d1%80%d0%be%d0%b9%d1%84-%d0%bc%d0%b8-%d0%ba%d0%b0%d0%b7%d0%b0-%d0%b4%d0%bd%d0%b5%d1%81-%d0%b5-%d1%82%d0%b2%d0%be%d1%8f%d1%82-%d0%b4%d0%b5%d0%bd-%d0%b8%d0%b7%d0%bb%d0%b5%d0%b7-%d0%b8/", "text": "25 години, след като „Барселона“ взе първия в историята си трофей за Купата на европейските шампиони, Христо Стоичков и Хосе Мария Бакеро си припомниха за великата победа с 1:0 над „Сампдория“ на „Уембли“. Двамата поставиха основите на победния гол, за да може каталунците да сложат най-ценното отличие в клубната витрина. Вестник „Мундо депортиво“ събра двама от героите от „дрийм тийма“ на Йохан Кройф, за да разкажат от първо лице емоциите преди по време и след мача на „Уембли“.„Първият ми спомен е преди да стъпим на терена – започна Христо Стоичков, единственият българин с трофей в турнира. – Бяхме ескортирани от полиция до стадиона, минахме покрай много фабрики. Феновете на Барса ни обграждаха и ни пееха „Шампиони, шампиони“. Помислих си: „Много сме близо“, спомня си Ицо. „Ние бяхме отборът, който се наслаждаваше повече на терена. Знаех, че сме готови за първата си купа. Това беше първият ми голям финал. Най-важният мач в живота ми. Помислих си: „Тук съм и мога да стана първият българин с Купата на европейските шампиони.“Камата не крие, че преди мача е получил ценен съвет от своя треньор: „Йохан Кройф се приближи до мен преди мача и ми каза: „Днес е твоят ден, излез и му се наслади. Играй добре.“ Той ми даде много увереност. След тренировката в деня преди мача стрелях на празна врата. Бях свикнал да оставам след занимания. В онзи момент видях, че Хосе Мари остава сам, помолих него и Роналд (Куман) да се доближат. Казах им: „Аз ще подам топката на Бакеро, ти я спираш и Роналд шутира както знае.“ Останахме тримата, нямаше друг на терена. Не съм си и помислял, че ще има такава ситуация по време на мача. Видях къде е топката и къде ще се построи стената. Логично или трябваше да стрелям аз над стената, или Роналд в ъгъла на вратаря. Видях, че стената е прекалено близо. Хосе Мари се оплака и стената отстъпи назад. В онзи момент си помислих: „Нека направим това от вчера.“ Така топката влезе там, където трябваше.“Бакеро също е запечатал всеки миг от онзи паметен ден в Лондон.„Винаги си доволен, когато побеждаваш, но тогава бе специално – призна той. – Беше прекрасен слънчев ден. Когато излязохме на терена, стадионът все още не бе пълен. На места все още се долавяха слънчевите лъчи, а на други имаше сенки. Ставаше дума за абсолютно щастие. Един фантастичен празник на терена. Бяхме наясно колко важен е този мач. Хората просто искаха Шампионската лига.“", "date": "2017.05.20", "title": " Камата за спечелването на КЕШ преди 25 години: Кройф ми каза: „Днес е твоят ден, излез и му се наслади“"}
{"url": "https://trud.bg/%d0%b8%d1%80%d0%bb%d0%b0%d0%bd%d0%b4%d1%81%d0%ba%d0%b8%d1%8f%d1%82-%d1%82%d0%b0%d0%bd%d1%86%d1%8c%d0%be%d1%80-%d0%b8-%d1%85%d0%be%d1%80%d0%b5%d0%be%d0%b3%d1%80%d0%b0%d1%84-%d0%b1%d1%80%d0%b5%d0%bd/", "text": "– Г-н Де Гали, за първи път сте в България, кажете какви са първите ви впечатления от столицата.– От три дни съм тук. Очаквах да видя град, който е малко повече с атмосферата на Източен блок. Но архитектурата в София е великолепна, феноменална. Обожавам и това, че е в полите на планината – нали самият аз идвам от планински район. Българите са много топли, дружелюбни – и по заведенията, и по магазинчетата, и по улиците. Прекарвам си страхотно.Прекрасно е и когато срещаш хора, които са така запалени по ирландския танц, а живеят толкова далеч от Ирландия. Това е направо… Танцьорите Росен Идеалов и Стефан Николов са фантастични!– Разкажете какво ще гледаме в събота. Спектакълът ви „Лингър“ е с двама танцьори, какви са взаимоотношенията на персонажите им?– Причината да създам „Лингър“ е, че по време на предишния ми спектакъл – „Пролетно тайнство“ по музика на Стравински, се случи нещо много странно. Там има една роля – на Избрания, който танцува до смърт в името на общността. Тя се играе от солиста ми Ник О’Конъл.На репетициите той така изпълняваше последното си голямо соло, в което танцува, докато издъхне, че направо не можех да сдържам сълзите си. Питах го какво става – той така танцуваше, сякаш сърцето му се къса. А той: „Всичко е наред. Просто съм изтощен.“Но след премиерата бившата му приятелка, с която току-що се бяха разделили, ми каза: „Ник хич не е добре. От три дни само плаче.“ Поговорихме с него и той си призна, че страда, защото се бори да приеме сексуалната си ориентация. Тогава беше на 27 г. Точно на толкова бях и аз, когато се реших да призная пред света, че съм гей.От този момент между нас се създаде една специална връзка – имах чувството, че Ник върви по моя път, че животите ни протичат паралелно, но с разлика от 17 години. Реших, че трябва да създам спектакъл за това. И аз самият да участвам в него – а вече бях спрял да танцувам от 12-13 г.И така в събота ще видите дует, в който играем аз и Ник О’Конъл. Но темата не е само за сексуалната идентичност. Става дума за истинската същност на човека, за сексуалността, остаряването – но и още нещо, свързано със съзряването.– Това ли е сюжетът – осъзнаването на сексуалността?– Спектакълът няма сюжет, доста е абстрактен. Но за мен посланието е очевидно. Интересното е, че зрителите си го интерпретират всеки по коренно различен начин. С изключение на една група хора, които го разбират буквално точно така, както съм го мислил – ирландци на моята възраст, които са гей.Най-хубавото е, че хората не се питат много къде са ирландските танци или за какво става дума в този спектакъл. Те просто гледат и възприемат.Цялата идея на Лингър е в това – да си на ръба, но да не преминеш. На ръба на екстаза, моментът преди климакса е най-прекрасният. Човек може да се пристрасти към това усещане – за мига преди върховия миг.– Колко годишен започнахте да танцувате и ваше ли беше решението за това?– Започнах относително късно. Повечето ми приятели бяха тръгнали на танци от 4-годишни. Но мен ме пратиха с по-малката ми сестра. Помня, че исках да ме отпишат, понеже в училище ми се подиграваха. А и все пак родителите ми ме бяха записали, без да ме питат – по онова време децата нямахме много-много право на глас. Но мисля, че всъщност ми харесваше.– Откъде изведнъж дойде решението ви да учите физика в университета?– Исках да уча музика и театър в „Тринити“ – най-стария ни колеж, но за там се изискваше класическо музикално образование, а аз свирех ирландска народна музика. Не успях да вляза в музикалния профил, приеха ме само актьорско майсторство, обаче аз реших, че няма смисъл без музиката. И така след като се върнах от Чикаго, влязох физика. После работих като учител по физика и математика за около година и половина. След това ме взеха в “Ривърданс”.– Май не обичате много да говорите за Майкъл Флетли. Въпросът ми е: приятели или врагове сте вие двамата?– Нито едното. Работили сме заедно преди повече от 20 г. Бях му стажант. После той си тръгна от „Ривърданс“.– Каква беше причината?– Обичайната – пари, артистичен контрол. Той напусна, аз получих неговото място. От кордебалета ме изстреляха направо в бизнес класа. Голяма гримьорна, шофьор, пари. Естествено, казах „да“ и станах премиер солист. Оттогава не съм го виждал.– Какво ще кажете за работата на Майкъл Флетли с „Лорд ъв дъ денс“?– Майкъл Флетли беше много смел да започне да използва и ръцете си. Той беше много обаятелен. В „Ривърданс“ беше много добър, но според мен това, което прави в „Лорд ъв дъ денс“, е безвкусица.– Как така безвкусица? Тук в България публиката много го харесва.– Ще ви кажа. Ето например едно от посланията в шоуто му: има добри момичета и лоши момичета. Лошите момичета натриват носа на добрите момичета, понеже са много популярни, защото са… курви. И добрите момичета казват – добре, и ние можем да бъдем курви, и се разсъбличат. Що за послание е това – добро или лошо? Това възхвалява ли жената или я опредметява? Другият проблем е, че има една версия на мъжествеността и една версия на женствеността. Жените нямат власт, не са силни и не контролират, мъжете са женомразци. Много простовато, наивно, но и в същото време безотговорно светоотношение. Какво ще си кажат младите? Малките момиченца на кого ще искат да приличат?– Колко време танцувахте в „Ривърданс“?Девет години, 7 от които бях премиер солист. Напуснах, защото исках вече да работя свои неща. С един музикален директор, композираше много интересна музика – не стриктно ирландска, а кинематична, като филмова. Решихме да направим голям спектакъл, театрален. Вложихме много пари в него и ги загубихме. Инвеститорите се отказаха от проекта. Настъпиха трудни времена за мен – в лично отношение, в творческо и във финансово.Загубих се, танцувах и си развявах оная работа известно време. След като се определих като гей, имах 3-годишна връзка с един чех, но той си замина и аз реших да си поживея, да видя какво съм пропуснал. Така че го ударих на секс, доста глупости свърших, но беше хубаво. Танцувах, правех разни хореографии, бях в изпитната комисия по танци в университета в Лимърик – такива работи.– Защо едва на 27 г. разбрахте, че сте гей?– На 27 не беше първата ми гей-връзка. Но две години преди това също бях имал такова преживавяне, само че си затварях очите и се правех, че просто не се е случило. Човек си създава едно алтер-его, за да се спаси от заклеймяване – една фалшива хетеросексуална версия. Натъжавам се, че около мен атмосферата беше толкова токсична по отношение на гейовете. А също и за това, че не се опитах да й се противопоставя. Толкова се борих, за да го прикрия. А като се върна назад в годините виждам, че съм го знаел още от детските си години. Но някак го бях изключил от съзнанието си.– Родителите ви как реагираха, когато научиха за това?– Страхотни бяха. Оказаха се много по-големи бохеми, отколкото съм си представял. Те са израсли в католическа среда. Мисля, че другият проблем беше, че баща ми, който беше докер на пристанището в Белфаст, беше любимец на моряците – дребен и с красиво, нежно лице. Всички се закачаха с него. Той се отвращаваше от мъжете, които го задяваха, и вероятно е предал това отношение и на мен. За мен те бяха хищници, от които човек трябва да се пази.– Обичате ли да говорите за политика?– О, да, през цялото време говоря за политика. Какво ви интересува?– Като ирландец какво ви е отношението към Брекзит?– Същността на Брекзит за мен не е в това, че Великобритания напуска ЕС. Тук става дума за английски национализъм. Това е тяхната революция, която намирисва на расизъм. Когато виждаш, че хора страдат, но не желаеш да ги допуснеш в страната си, защото това ще разводни етническата чистота. За каква чистота говорим? В Лондон е трудно да намериш англичанин – австралийци, ирландци, новозеландци – всякакви има. Всъщност лондончани гласуваха за оставането. Шотландците и Северна Ирландия – също, Уелс – не. Хората определено бяха манипулирани да гласуват за Брекзит въз основата на някаква носталгия по бившата Британска империя. Но в спомените си хората гледат на тези времена през розови очила. Спектакълът „Лингър“Спектакълът „Лингър“ ще се играе на 20 май от 20 ч в столичния театър „Театро“. Чрез палитра от танц (Ник О’ Конъл и Брендан де Гали), фотография (Деклън Инглиш) и филм (Тери О’Лиъри) шоуто изследва идентичността. В него зрителите ще се насладят на уникален танцов синтез на два иначе далечни сами по себе си стила – на ирландския танц и на съвременния танц. Световноизвестната съвременна танцова продукция Linger ще бъде представена в София от ирландската танцова компания Еriu Dance Company съвместно с Irish Dance Academy Sofia, посолството на Ирландия в България и Derida Dance Center.", "date": "2017.05.20", "title": " Ирландският танцьор и хореограф Брендън де Гали: „Лорд ъв дъ денс“ изпращат лошо послание"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d1%87%d0%b8%d1%81%d1%82%d1%8f-%d0%b4%d0%b5%d1%82%d0%b0%d0%b9%d0%bb%d0%b8%d1%82%d0%b5-%d0%b7%d0%b0-%d0%b4/", "text": "„„", "date": "2017.05.20", "title": " Григор: Трябва да чистя  детайлите, за да прогресирам"}
{"url": "https://trud.bg/%d0%bd%d0%b0%d0%bf%d0%b0%d0%b4%d0%b0%d1%82%d0%b5%d0%bb%d1%8f%d1%82-%d0%bd%d0%b0-%d0%b2%d1%8a%d0%b7%d1%80%d0%b0%d1%81%d1%82%d0%bd%d0%b0%d1%82%d0%b0-%d0%b6%d0%b5%d0%bd%d0%b0-%d0%b2-%d0%b1%d1%83%d1%80-2/", "text": "Нападателят на възрастната жена в Бургас- Живко Кючуков остава в ареста. Това решиха магистратите днес, след като гледаха мярката за неотклонение на Кючуков.Пред съда Кючуков каза, че пенсионерката го притеснила, а пред адвоката си – че причината за нападението станал „лошият поглед“ , с който го гледала. „Пиех хапчета за сън, няколко пъти съм лекуван. Много съжалявам за постъпката си, но малко се обидих на жената, гледаше ме и ме притесняваше. Моля ви пуснете ме и аз съм човек, искам вкъщи!”, каза 26 годишният хулитган пред съда. Той пристигна в съдебната палата със засилена охрана, тъй като млади бургазлии се заканиха, че ще го причакат и ще го линчуват заради зверското нападение над пенсионерката. Преди  дни инцидентът  потресе цяла България. Болният от шизофрения Кючуков седял на автобусна спирка. На една от седалките приседнала и пенсионерката- Виолета К., която се връщала от личния си лекар, а у дома я чакал болният и съпруг. Без никаква видима причина, Живко залочнал да крещи на жената да се маха, след което скочил и зверски я изритал. Моментът е запечатан от камерите на автобусната спирка. Виолета К. е в болница и заяви, че се страхува от ново нападение, защото Кючуков живее наблизо, а и след инцидентът не бе задържан в ареста, а отведен в психиатрията, а после пуснат да си ходи у дома. В петък обаче духовете отново се разбуниха, след новината от психиатричната експертиза, гласяща, че Живко бил вменяем по време на хулиганското си деяние. Въпреки че страда от шизофрения, щом към момента на деянието е бил вменяем- това означава, че ще бъде съден, обясниха тогава юристи. Часове по късно Кючуков бе задържан повторно, а в събота доведен в съда.", "date": "2017.05.20", "title": " Нападателят на възрастната жена в Бургас остава в ареста\t\t\t"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%b4-%d1%80-%d0%b0%d1%82%d0%b0%d0%bd%d0%b0%d1%81-%d0%ba%d0%b0%d0%bc%d0%b1%d0%b8%d1%82%d0%be/", "text": "Кметът на община Благоевград д-р Атанас Камбитов се включи в лекоатлетическата инициатива „Маратон-Благоевград“. Тя се провежда за първа година в областния център на Пиринско и даде заявка за успешно продължение. 86 души взеха участие в спортното събитие.Началният старт бе даден пред зала „22 септември“. Кметът д-р Атанас Камбитов символично сам избра да бъде с номер 50, като с чувство за хумор добави плюс. Преди началото на лекоатлетическия „Маратон-Благоевград“с дължина на трасето 7,3 км, кметът Камбитов пожела успех на всички участници. „Това е първият подобен маратон в Югозападна България. Опитваме се да покрием всички спортове. Спортът е приоритет на Община Благоевград, особено масовия. Радващо е, че има толкова участници днес в различни възрастови групи- от 5 до над 60 години, както и от различни градове като Пловдив, София, Стара Загора. Амбицията ни е този маратон да стане традиция, да привлечем повече хора. Целта е масовият спорт. Колкото е важна победата, толкова е важно и участието на олимпийския принцип на Кубертен“, каза д-р Камбитов. Той уточни, че всяко усилие трябва да бъде възнаградено, именно затова Община Благоевград бе осигурила и символични награди.Трасето за юноши и девойки до 16 години бе с дължина 3 километра, за възрастните до 7,3 км. Началната точка на маршрута бе зала „22 септември“, посока площад „Македония“, парк „Бачиново“, с обиколка на езерото и връщане обратно по същия маршрут, с крайна цел площад „Георги Измирлиев“ № 1. При девойките първа финишира Мария Ничова, на второ място Валентина Глинджурска, а на трето Катерина Михайлова. При юношите Мартин Балабанов завърши първи, втори Константин Петров и трети Иван Новоселски.Кметът Камбитов финишира, заедно с третата категория „мъже и жени“. От над 36 участници в категорията, първи преминаха финалната линия Деян Атанасов и Кристина Иванова. Наградите на победителите в първото лекоатлетическо масово събитие- „Маратон Благоевград 2017“, бяха връчени лично от кмета д-р Атанас Камбитов.", "date": "2017.05.20", "title": " Кметът Благоевград д-р Атанас Камбитов сред участниците в Маратон-Благоевград /СНИМКИ/"}
{"url": "https://trud.bg/%d1%80%d1%83%d0%bc%d1%8a%d0%bd%d1%81%d0%ba%d0%b8-%d1%82%d0%b8%d1%80-%d1%83%d0%b4%d0%b0%d1%80%d0%b8-%d1%81%d1%82%d1%8a%d0%bb%d0%b1-%d0%ba%d1%8a%d1%89%d0%b0-%d0%b8-%d0%b4%d0%b2%d0%b5-%d0%ba%d0%be%d0%bb/", "text": "Шофьор на товарен автомобил с румънска регистрация загуби контрол над автомобила на влизане в село Климент по пътя Шумен-Силистра в събота към 15 часа.Возилото излязло вдясно от пътя и се блъснало последователно в електрически стълб и дувар на къща. След това помело два автомобила. Останало на пътя и затруднява движението, съобщават от полицията в Шумен.Камионът е натоварен с конфекция. 36-годишен водач от Румъния е бил зад волана. Истинско чудо е, че няма човешки жертви. Единия от помляните автомобили е бил неизползваем.Водачът е правоспособен, тестван е за алкохол, наличие не е установено.В събота следобед движението се регулираше от екипи на Пътна полиция. На място се извършваше оглед и до приключването му движението беше пренасочено през селата Тъкач и Изгрев.", "date": "2017.05.20", "title": " Румънски ТИР удари стълб, къща и две коли"}
{"url": "https://trud.bg/%d0%b4%d0%be%d1%87%d0%b5%d0%b2-%d0%be%d1%84%d0%b8%d1%86%d0%b8%d0%b0%d0%bb%d0%bd%d0%be-%d0%bf%d0%be%d0%b5-%d1%85%d0%b0%d0%bd%d0%b7%d0%b0/", "text": "Българският наставник Павел Дочев официално пое „Ханза“ (Рощок). Договорът на опитния специалист е за 2 сезона.„Ханза“ е отбор с традиции – призна Дочев. – Не идвам, за да се борим за мястото си в трета лига. Тук съм, за да изградя успешен отбор с манталитет на победител. Целта ни е най-късно през 2019 година да спечелим промоция“.Дочев ще бъде представен официално пред медиите във вторник. Самият наставник вече има 2 промоции на отбори от третия ешелон в Германия. С „Падерборн“ през 2005 година и с „Ерцгебирге Ауе“ преди година. През настоящата кампания „Ханза“ завърши на незавидното 15-то място.", "date": "2017.05.20", "title": " Дочев официално пое „Ханза“"}
{"url": "https://trud.bg/%d0%ba%d0%be%d0%b1%d1%80%d0%b0%d1%82%d0%b0-%d0%bd%d0%b5-%d0%b5-%d0%b2-%d0%bf%d0%bb%d0%b0%d0%bd%d0%be%d0%b2%d0%b5%d1%82%d0%b5-%d0%bd%d0%b0-%d0%b4%d0%b6%d0%be%d1%88%d1%83%d0%b0/", "text": "Кубрат Пулев не е в скорошните планове на световния шампион Антъни Джошуа. Според Еди Хърн, мениджър на британеца, предпочитанията на неговия боксьор са към Владимир Кличко (Украйна), Дионтей Уайлдър (САЩ) и Тайсън Фюри (Великобритания).„Трябва да се съобразя с интересите на феновете в Англия – обяви промоутърът пред „Сън“. – И те са именно в този ред. Тайсън отново е в залата, свали доста от теглото си, но има много да поработи. Никой не иска да види връщането на Фюри повече от мен и Антъни, защото техният бой ще стана най-значимото събитие в световния бокс. Фюри е, човекът, който движи нашия спорт напред.“Пулев е официален претендент за пояса на IBF, който Джошуа спечели в боя срещу Владимир Кличко пред 19 хиляди зрители на „Уембли“. В момента двамата договарят реванш. Но преди ден Кобрата обяви, че не иска да чака. Ако Джошуа откаже мач с българина, има възможност IBF да му отнеме титлата. А съперникът на Пулев да е следващият в ранглистата.", "date": "2017.05.20", "title": " Кобрата не е в плановете на Джошуа"}
{"url": "https://trud.bg/%d1%81%d1%82%d0%b5%d1%84%d0%b0%d0%bd-%d1%81%d1%82%d0%b5%d1%84%d0%b0%d0%bd%d0%be%d0%b2-%d0%b5-%d0%bd%d0%be%d0%b2%d0%b8%d1%8f%d1%82-%d0%be%d0%b1%d1%89%d0%b8%d0%bd%d1%81%d0%ba%d0%b8-%d0%bb%d0%b8%d0%b4/", "text": "Девет бяха номинациите за общински председател на БСП Велико Търново. За лидерската позиция бяха предложени Валерия Дончева, Венка Кутева, Димитър Чолаков, Мариана Бояджиева, Мирко Робов, Петко Тюфекчиев, Стефан Антонов, Стефан Стефанов и Христо Бижев. Седем от кандидатите си направиха самоотвод. Така постът се оспорва от двама претенденти – Стефан Стефанов и Христо Бижев. Стефанов получи подкрепа от 114 делегати, а Бижев спечели доверието на 52 от участвалите във вота. Стефан Стефанов е член на БСП от 2002 г.  Бил е председател на общинския, а по-късно и на областния съвет на Българската социалистическа младеж Велико Търново. Той е сред основателите на Младежкото обединение на БСП в национален мащаб, член на Общинския съвет на партията, на Изпълнителното бюро и на Националния съвет на БСП. Завършил е Право във ВТУ „Св. св. Кирил и Методий”. Възпитаник е на Института за социална интеграция и на Българското училище за политика,  притежава сертификат по политически мениджмънт от Съвета на Европа, Страсбург. От 2006 до 2011 г. е  на щатна работа в БСП като областен координатор и сътрудник в адвокатска кантора. През 2011 г. е избран за общински съветник с листата на БСП. През 2013 г. е назначен за зам.-областен управител  на Велико Търново. През 2015 отново е избран за общински съветник. Женен е, има две дъщери. Спечелването на местните избори във Велико Търново през 2019 г. е главната политическа цел на Стефанов, а основната задача на новото ръководство е възраждане на основните партийни организации. В програмата на местния социалистически лидер са поставени ежемесечни срещи с народните представители от БСП, с изявени политически и държавни дейци и експерти по важни проблеми на обществото, държавата, общината. Планират се всяка седмица  приемни  в Общинския партиен съвет, в населените места и кварталите. Предвижда се засилване на диалога със синдикални и браншови организации, реално взаимодействие с представители на дребния и средния бизнес на принципна основа, „не привикване по офиси и кьошета” за подобряване на икономическата среда, инфраструктурата, възобновяване на диалога и сътрудничеството с обществени организации с леви убеждения. И още незабавно възстановяване на дискусионните форуми, както и на периодичното издание Информационен бюлетин на БСП Велико Търново.   „Общинската организация на БСП допринесе за реализацията на поставените цели – да бъде първа политическа сила на предсрочните парламентарни избори, да реализира три мандата в областта и да разшири политическото си влияние”, подчерта в отчета си  бившият общински и областен председател Валентин Ламбев. Народният представител и член на националното ръководство на БСП Крум Зарков бе официален гост на изборната конференция. Във форума участва и търновският депутат Весела Лечева.", "date": "2017.05.20", "title": " Стефан Стефанов е новият общински лидер на БСП във Велико Търново"}
{"url": "https://trud.bg/%d1%81%d0%b8%d0%bb%d0%b5%d0%bd-%d0%b5%d0%bc%d0%be%d1%86%d0%b8%d0%be%d0%bd%d0%b0%d0%bb%d0%b5%d0%bd-%d0%b2%d1%8a%d0%bb%d0%bd%d1%83%d0%b2%d0%b0%d1%89-%d1%84%d0%b8%d0%bd%d0%b0%d0%bb-%d0%bd%d0%b0-%d1%82/", "text": "Незабравим финал и екзалтирана публика пуснаха завесите на V юбилейно издание на театралния фестивал- Територия за млад театър в Благоевград- „Тара-ра-бумбия“. Големият български актьор и режисьор Мариус Куркински за втора поредна година затваря цикъла от спектакли на театралния фестивал. Този път той потопи стотиците свои почитатели в три разказа на Николай Хайтов – „Мерак“, „Пазачът на овесената нива“ и „Черното пиле“. Нестихващи аплодисменти в залата на Драматичен театър „Никола Вапцаров“ върнаха отново на сцената актьора, получил преди дни награда „Главна мъжка роля“ за „Черното пиле“ на Международен фестивал Друмеви театрални празници. Публиката оцени високо не само играта на Мариус Куркински, но и посланията, които той предаде чрез спектакъла- за смисъл на живота, за важните неща,за малките неща, за доброто, за щастието, за обикновения живот, за основните и предизвикателствата в него.Още един голям български автор бе възроден на сцената на Драматичен театър „Никола Вапцаров“ – Антон Страшимиров с „Вампир“. Чувствената, силна, безкомпромисна игра на актьорите от благоевградския театър –   Албена Чобанова, Лили Сучева, Лъчезар Кацарски, Биляна Дилкова, Зафир Раджаб (гост)/ Илия Павлевчев и Кънчо Кънев пренесоха публиката в света на пиесата „Вампир“. Именно за ролята на Малама от спектакъла, Албена Чобанова бе отличена с награда „ИКАР“ 2017, в категорията „Водеща женска роля“. През погледа на щатният режисьор Маргарита Мачева „светът в пиесата е изграден от строги закони, поставeни преди чувствата, желанията и личния избор. Тяхното прекрачване тласка към пропаст. Невъзможността на човека да реализира стремленията и страстите си, го води към саморазрушение и смърт. Тази смърт не е само телесна – когато свободата е отнета и духът може да бъде пречупен.“След грандиозния финал на юбилейното издание на „Тара-ра-бумбия“, почитателите на мелпомена бяха категорични- „Фестивалът тази година надмина очакванията ни! Това беше най- силното издание! Очакваме с нетърпение следващото издание!“ Те поставиха отлична оценка на Община Благоевград и екипа на фестивал за избора на постановки.Деветте театрални дни, изпълнение със смесени чувства поради разнообразния характер на постановки, породи в някой зрители и затвърди в други силата и магията на театъра. По време на юбилейното издание на „Тара-ра-бумбия“- Територия за млад театър, жители и гости на Благоевград успяха да видят едни от най- известните и обичани актьори, режисьори, автори в страната и чужбина, сред които Мариус Куркински, Камен Донев, проф. д-р Ивайло Христов, Георги Господинов, Марий Росен, Стефания Колева, Рени Ангелова, Албена Чобанова, Антон Угринов, Валерий Пърликов, Тяша Чърнигой, Калин Ангелов, Диана Добрева, Неда Соколова, Василий Сенин, Боян Крачолов, Александър Морфов и много други. Сред постановки, които хиляди жители и гости на Благоевград в поредните вечери успяха да видят бяха „Лекция № 2: За всеобщата просвета“, „Вишнева градина“, „Щрихи към един портрет“, „Богът на касапницата“, „Животът е прекрасен“, „Вампир“, „Черното пиле“, „Физика на тъгата“, „Саломе“, „Лицата човешки“, „Иванов“, „Мир Вам“…", "date": "2017.05.20", "title": " Силен, емоционален, вълнуващ финал на театралния фестивал в Благоевград- „Тара-ра-бумбия“/СНИМКИ/"}
{"url": "https://trud.bg/%d0%bc%d1%83%d1%81%d1%82%d0%b0%d1%84%d0%b0-%d0%ba%d0%b0%d1%80%d0%b0%d0%b4%d0%b0%d0%b9%d1%8a-%d0%bc%d0%b0%d0%b9%d1%81%d0%ba%d0%b8%d1%82%d0%b5-%d1%81%d1%8a%d0%b1%d0%b8%d1%82%d0%b8%d1%8f-%d0%be%d1%80/", "text": "Майските събития, протестите срещу т.нар. “възродителен процес” , организирани и проведени от мюсюлманите и турците, водени от д-р Ахмед Доган са за България това, което е за чехите Пражката пролет, за Унгария събитията от 1956 г. Именно те доведоха до падането на тоталитарната власт. Това припомни пред многохилядния митинг лидерът на ДПС Мустафа Карадайъ в местността Демир баба текке, съобщиха от пресцентъра на ДПС.Насилствената смяна на имената, забраната на религията, езика, културата, по отделно и на различни етапи в различните региони предизвикаха масовото недоволство сред нас, турците и мюсюлманите в България, коментира събитията от т.нар. “възродителен процес” председателят на ДПС.„Хората на Делиормана и Североизточна България не се изплашиха да застанат на мирни протести организирани от нашия лидер д-р Ахмед Доган, през 89-а година. Мирни протести, срещу които държавната машина изкара танкове и автомати”, подчерта председателят на партията. „Това недеволство не би имало успех, ако не беше организирано и канализирано, именно от тук от Делиормана. Дълбок поклон пред Вас!““28 години заедно, единни и ежедневно водим борба в името на правата, в името на свободите, в името на демокрацията на нашата родина. 28 години последователно водим политика на толерантност и мир, на единство и заедност, на стабилност и сигурност в нашата страна и в целия регион”, допълни председателят на ДПС.Той осъди остро опитите за манипулиране и фалшифициране на историческите факти, относно Майските събития. Тези, които се опитват да градят собственото си алиби, всъщност са предателите, преминали отвъд границата. Те са хора без философия, без идеология, които си служат единствено с фалш и лъжа. Те са наши врагове и ние ще бъдем непримирими срещу тях .и тези лъжи няма да ни разделят, подчерта Карадайъ. Председателят на ДПС Мустафа Карадайъ отново категорично заяви, че ДПС никога не е било  и няма да бъде против Турция и не само против Турция, но и против нито един наш съсед.Традиционият митинг събор, в памет на жертвите на т. нар „възродителен процес” в местността Демир баба текке бе организиран от общинската организация на ДПС Исперих. На събитието присъства цялото ръководство на Движението, начело с председателя на ДПС Мустафа Карадайъ, зам.-председателите Ахмед Ахмедов, Янко Янков, Филиз Хюсменова, зам.-председателят на НС д-р Нигяр Джафер, зам.-председателите на ПГ Хамид Хамид, Йордан Цонев и Халил Летифов,евродепутатитът и председател на Младежко ДПС Илхан Кючюк, народните представители д-р Хасан Адемов, Велислава Кръстева,  Димитър Аврамов, Ерол Мехмед, Ихсан Хаккъ, Имрен Мехмедова, Джейхан Ибрямов, Елхан Кълков,  ген. Симеон Симеонов, Бюрхан Абазов, членове на ЦОБ – Четин Казак, Рушен Риза, Станислав Анастасов, народни представители от 43-тото НС, областни и общински председатели, кметове от ДПС, народни представители от Турция, заместник кмет на община Йълдъръм Бурса, заместник кмет на община Къркларели, общински съветници и гости от Македония, Гърция и Кипър, Танер Чауш отговорник на ДПС за Бурса, Ридван Закир от изселническа организация Авджълар Балканлар.", "date": "2017.05.20", "title": " Мустафа Карадайъ: Майските събития, организирани от д-р Ахмед Доган, доведоха до падането на тоталитарната власт в България!"}
{"url": "https://trud.bg/%d0%bd%d0%b0%d0%b9-%d1%82%d1%8a%d0%b6%d0%bd%d0%b0%d1%82%d0%b0-%d0%bf%d0%be%d0%b1%d0%b5%d0%b4%d0%b0-%d0%bd%d0%b0-%d0%b1%d0%b0%d0%b9%d1%80%d0%b5%d0%bd/", "text": " Феновете на „Байрен“ преживяха една от най-тъжните победи в историята на клуба. Шампионът на Германия надви с 4:1 „Фрайбург“ в последния мач на капитана Филип Лам, полузащитникът Шаби Алонсо и стража Том Щарке. Полевите играчи обявиха по-рано през кампанията, че от лятото прекратяват своята кариера. Световните шампиони с Германия и Испания, както и стражът, бяха почетени преди двубоя със специална церемония. Лам изнесе реч пред феновете, получи плакет и плака, заедно с хората по трибуните.Старши треньорът на тима Карло Анчелоти пък заложи и на тримата в стартовия състав и докато за бранителя и Алонсо това е нещо нормално, за Щарке двубоят бе едва трети за сезона.Ариен Робен, Франк Рибери, Артуро Видал и Джошуа Кимих бяха точни за „Байерн“ при победа №25 в Бундеслигата, а почетното попадение за гостите бе дело на Нилс Петерсен. Така баварците финишираха с цели 15 точки пред втория „Лайпциг“.„Хамбургер“ пък си осигури предсрочна ваканция, след като надви „Волфсбург“ с 2:1, запазвайки елитния си статут. За „вълците“ обаче поражението бе фатално и те ще играят бараж за оставане в края на месеца.Голмайсторският приз пък грабна Пиер-Емерик Обамеянг с 31 попадения, а зад него остана Роберт Левандовски (30). „Лайпциг“, „Хофенхайм“ и „Борусия“ (Дортмунд) взеха квоти за Шампионската лига, а „Херта“ и „Кьолн“ ще играят наесен в Лига Европа.", "date": "2017.05.20", "title": " Най-тъжната победа на „Байрен“"}
{"url": "https://trud.bg/%d0%ba%d1%81%d0%b0%d0%b2%d0%b8%d0%b5-%d0%b4%d0%be%d0%bb%d0%b0%d0%bd-%d1%80%d0%b5%d0%b6%d0%b8%d1%81%d0%b8%d1%80%d0%b0-%d0%b4%d0%b6%d0%b5%d1%81%d0%b8%d0%ba%d0%b0-%d1%87%d0%b0%d1%81%d1%82%d0%b5%d0%b9/", "text": "“Френскоезичният канадски режисьор Ксавие Долан е киновундеркинд и всеки негов филм е истинско събитие за любителите на седмото изкуство”, пише operationkino.net за младия и изключително успешен режисьор Ксавие Долан. След “Това е само краят на света” той работи по седмия си авторски проект – “Животът и смъртта на Джон Донован”, който е и най-амбициозният до момента. В главната роля е прекрасната Джесика Частейн, която се утвърди като една от най-горещите – във всеки смисъл – актриси за последните няколко години.Действието на филма се развива в началото на новото хилядолетие и се фокусира върху трудностите на американската телевизионна звезда Джон Донован и кореспонденцията му с Рупърт Търнър – начинаещ млад актьор, който живее с майка си в Англия. Когато писмата им излизат в публичното пространство, възникват редица неверни предположения, а резултатът е скандал, който изпраща кариерата на Донован в канавката. Десетилетие по-късно, по време на интервю, младият актьор си спомня връзката със своя идол.Филмът маркира англоезичния дебют на Долан и този път актьорският състав прелива от известни имена. Освен очарователната Частейн тук са още  Кит Харингтън, Натали Портман, Сюзан Сарандън, Кати Бейтс, Никълъс Холт, Бела Торн, Майкъл Гембън, Танди Нютън, Сара Гадон, Тейлър Кич, Емили Хемпшир, Джейкъб Трембли, Крис Зилка и Адел. Ето и няколко думи на Долан за историята: “Докато монтирах по време на по-голяма пауза в снимачния график, стана ясно, че сърцето на филма ще бъде връзката майка – син. И знаете ли, осъзнаването на този факт не ме притесни. Мога да прекарам остатъка от живота си, говорейки за майки и синове, и пак да правя напълно различни филми.”", "date": "2017.05.20", "title": " Ксавие Долан режисира Джесика Частейн\t\t\t"}
{"url": "https://trud.bg/2000-%d0%bb%d0%b5%d0%b2%d0%b0-%d0%b7%d0%b0%d0%bf%d0%bb%d0%b0%d1%82%d0%b0-%d0%b7%d0%b0-%d0%be%d1%86%d0%b5%d0%bd%d0%b8%d1%82%d0%b5%d0%bb-%d0%bd%d0%b0-%d0%bc%d0%b0%d1%82%d1%80%d0%b0%d1%86%d0%b8/", "text": "Избраният за позицията ще спи всяка нощ на различен модел и ще описва качеството на съня си във видеоРаботата е само за два месецаУникално за страната ни предложение за работа се появи тези дни. Българска компания наема човек за една от най-желаните професии в цял свят – „експерт по съня“. Той ще има задачата да изпробва и оценява различните матраци, предлагани от фирмата, срещу брутна месечна заплата от 2000 лева. Служителят ще оценява матраците във видеа, в които описва всеки модел.„Труд“ се свърза с работодателя, откъдето увериха, че предложението е напълно сериозно. Компанията е на пазара едва от няколко години, но е успяла да се наложи с иновативен и нестандартен маркетинг, обясни управителят Теодор Боев.Всяка вечер експерт-оценителят ще спи на различен матрак, който ще бъде доставен в дома му през деня. Неговата задача е да даде изчерпателна информация за характеристиките на продукта и за качеството на съня, което той осигурява.Видеопрезентацията може да бъде заснета с обикновен смартфон. Клипчетата ще станат част от електронния паспорт на всеки матрак в сайта на търговеца.Избраният за позицията ще премине едноседмично обучение, по време на което ще получи подробна информация за матраците, за да се превърне в професионален оценител.„Идеята е този човек да даде обективно, но и професионално мнение кой модел е добър и кой не чак толкова“, обясни Теодор Боев.Единственият недостатък на това предложение е, че работата не е постоянна, а само за два месеца. В компанията са изчислили, че толкова време ще бъде необходимо за оценка на всичките им продукти. „Работата наистина не е тежка – иска се да спиш, но все пак е необходимо творческо мислене и умение за свободно боравене с речта“, обясни Боев и призна, че идеята е взаимствана от популярен сайт за резервации, които преди време предложил щедро възнаграждение за сходна позиция – експерт, оценящ качеството на услугите, като прекарва по една нощ в хотели по целия свят.„Направихме проверка и се уверихме, че никоя компания у нас няма подобна позиция. Като специалисти в бранша смятаме, че това, което хората търсят, е независимо мнение, а не просто реклама“, коментира управителят.Разбираемо интересът към позицията е висок, само за първите 24 часа от обявяването й са се записали близо 30 кандидати, но от фирмата очакват броят им да нарасне, тъй като едно от изискванията за кандидатстване е подготовка на промоционално видео, което все пак отнема време. Професии-мечтаПрофесионалист по прегръдкитеРаботата им се състои в това да прегръщат клиентите си, което обикновено се случва в специално подготвени за целта студия. Да не се бърка с древната професия – прегръщачът е по-скоро психотерапевт. Освен прегръдките той може да разговаря с клиента, да обядва с него, да поиграе шах, стига сеансът да остане в границите на платоничното. В САЩ услугата струва около 1 долар на минута.ДубльорТе заместват актьорите в просеца по настройване на камерите и осветлението преди снимките. Изискването е единствено да имат сходни физически характеристики с титуляра. Работата им спестява на кинозвездите досадното време на предварителна подготовка. В Холивуд тези професионалисти изкарват средно по 33 000 долара на година.ДъвкологПробват и оценяват новите продукти, които производителите на дъвки предлагат. Те играят решаваща роля при разработването на нови вкусове. Дъвколозите трябва да могат да различат над 70 съставки в дъвката. Получават между 37 и 107 хиляди долара годишно.Личен експерт по шопингВсеки уважаващ себе си бизнесмен или звезда на Запад има такъв експерт, който отговаря за това гардеробът му да е снадбен с последните модни тенднции. Услугата струва от 30 до 300 хиляди долара на година в зависимост от компетентността на специалиста по шопинг.", "date": "2017.05.20", "title": " 2000 лева заплата за „оценител на матраци“"}
{"url": "https://trud.bg/%d1%81%d1%8a%d0%b5%d0%b4%d0%b8%d0%bd%d0%b5%d0%bd%d0%b8%d1%82%d0%b5-%d1%89%d0%b0%d1%82%d0%b8-%d0%b8-%d1%81%d0%b0%d1%83%d0%b4%d0%b8%d1%82%d1%81%d0%ba%d0%b0-%d0%b0%d1%80%d0%b0%d0%b1%d0%b8%d1%8f-%d0%b4/", "text": "Оръжейни сделки за близо 110 милиарда долара са договорили Съединените щати и Саудитска Арабия . Това обяви Белият дом в първия ден от визитата на американския президентДоналд Тръмп в арабскoто кралство. Служител на Белия дом посочи, че Тръмп и държавният секретар Рекс Тилърсън ще присъстват на подписването на споразумение за пакет от американско оборудване и услуги в областта на отбраната. В съобщения на администрацията на Тръмп се уточнява, че този пакет показва по възможно най-ясния начин ангажимента на Съединените щати към партньорството ни със Саудитска Арабия и партньорите ни от Персийския залив, докато в същото време разширява възможностите за американските компании в региона и подкрепя десетки хиляди нови работни места в американската отбранителна индустрия.Служител в Белия дом уточни пред , че оборудването ще помогне за дългосрочната сигурност на Саудитска Арабия и региона на Персийския залив, които са изправени пред заплахи от Иран. Очаква се също така да се увеличи способността на кралството да допринася за контратерористични операции в региона, което ще намали тежестта върху американските военни да извършват такива операции, обясни още служителят.Междувременно американската компания „Дженеръл електрик“ съобщи, че е подписан меморандум за сътрудничество със Саудитска Арабия на стойност 15 млрд. долара.", "date": "2017.05.20", "title": " Съединените щати и Саудитска Арабия договорили оръжейни сделки за близо 110 милиарда долара"}
{"url": "https://trud.bg/%d0%b8%d0%b7%d0%b1%d1%80%d0%b0%d1%85%d0%b0-%d0%b5%d0%b2%d0%b3%d0%b5%d0%bd%d0%b8-%d0%b4%d0%b8%d0%ba%d0%be%d0%b2-%d0%b7%d0%b0-%d1%87%d0%bb%d0%b5%d0%bd-%d0%bd%d0%b0-%d0%b2%d1%81%d1%81/", "text": "Eвгени Диков бе избран за член на ВСС от квотата на следователите с 296 гласа. Диков бе единственият издигнат за поста от квотата на следователите.Към 18.00 ч. общата избирателна активност на следователите бе 75.90% при 337 гласували от 444-ма имащи право на глас. Евгени Диков е директор на Националната следствена служба и заместник на главния прокурор по разследването.", "date": "2017.05.20", "title": " Избраха Евгени Диков за член на ВСС\t\t\t"}
{"url": "https://trud.bg/%d1%86%d0%b0%d1%86%d0%b0%d1%80%d0%be%d0%b2-%d0%b0%d0%ba%d0%be-%d0%b5-%d0%be%d1%81%d1%8a%d0%b4%d0%b8%d1%82%d0%b5%d0%bb%d0%bd%d0%b0-%d1%81%d1%80%d0%b5%d1%89%d0%b0%d1%82%d0%b0-%d0%bc%d0%b8-%d1%81%d1%8a/", "text": "Чисто човешки съжалявам за състоялата се среща в ЦУМ, каза главният прокурор Сотир Цацаров пред журналисти, цитиран от .„От гледна точна на цялата буря, която се разрази, от чисто човешка гледна точка не мога да не съжалявам. От всяка друга гледна точка тази среща нито ме притеснява, нито мога да имам някакви страхове, нито мога да се срамувам заради станалото там”, подчерта Цацаров.„За да се притеснявам, би трябвало на тази среща от мен да е поискано нещо и аз да съм обещал нещо нередно или да съм извършил нещо в резултат на такова обещание. След като не съм го направил, какъв е проблемът”, попита обвинител номер 1.Той призова да се въведе ясен регламент за това с какви хора и на какъв тип срещи могат да участват висши магистрати.„Ако е осъдително това, че съм се срещал със Сашо Дончев и Георги Гергов, то тогава трябва да е осъдителна и срещата на Лозан Панов в адвокатска кантора. Всички казват, че срещата е тайна, а тя не е тайна. Казват, че срещата е нерегламентирана. У нас обаче регламент за такава среща няма. А международната практика познава два регламента за подобни срещи. Единият е едно предложение от миналата година на ЕК, т. нар. регистър за прозрачност, а другият е един действащ акт, който е в САЩ от 1976 г. и се нарича “Sunshine act” („Акт на слънчевата светлина“). Той задължава федералните агенции да имат пълна прозрачност на своите срещи“, каза още Цацаров.Той подчерта, че не се притеснява от разговорите на председателя на Върховния касационен съд Лозан Панов с представители на другите власти, по повод вчерашната му среща с премиера Бойко Борисов.„За съжаление, цялата лексика на г-н Панов съм я чувал. Чувах ги от Христо Иванов като министър на правосъдието и в качеството му на лидер на политическа партия. Да заявиш, че проведената съдебна реформа е мимикрия, означава, че сам проявяваш мимикрия”, каза още главният прокурор. ", "date": "2017.05.20", "title": " Цацаров: Ако е осъдителна срещата ми със Сашо Дончев и Георги Гергов, осъдителна е и срещата на Лозан Панов в адвокатска кантора"}
{"url": "https://trud.bg/%d1%82%d1%8a%d0%bd%d0%ba%d0%b0-%d0%b1%d0%b8%d1%80%d0%b0-%d0%b5-%d1%88%d0%bb%d0%b0%d0%b3%d0%b5%d1%80%d1%8a%d1%82-%d0%bd%d0%b0-%d1%81%d0%b5%d0%b7%d0%be%d0%bd%d0%b0/", "text": "Пазарният дял на нискоалкохолното и безалкохолното пиво у нас все още е между 1 и 2 процентаНякои български марки се произвеждат в чужбинаИдва лято и температурите се повишават, но при бирата, една от класическите напитки за сезона, тенденцията е точно обратната – градусите падат. На мода тази година ще са безалкохолните или с ниско съдържание на алкохол напитки, разкриха от бранша пред “Труд”.На пазара се появяват все повече подобни продукти. Производителите предлагат също безалкохолни сайдери, както и познатите ни плодови бири, но с 0,0% съдържание на алкохол.“Това е модерна тенденция в цяла Европа и ние не изоставаме от нея, защото се стремим да отговорим на търсенето от страна на потребителите”, разказа Ивана Радомирова, изпълнителен директор на Съюза на пивоварите в България.Технологията на производство на безалкохолната бира е много по-сложна, иначе суровините са същите, обясни тя. Необходимо е специфично оборудване, което е много скъпо. В същото време пазарът на нискоалкохолната бира у нас все още е малък – между 1 и 2 процента от общото количество. Затова някои от тези продукти на български марки всъщност се произвеждат в чужбина.Запазва се интересът към т.нар. мътни бири, които бяха изключително добре приети от потребителите през миналата година. Производителите разширяват предлагането в този сегмент, като новостите са най-вече по отношение на опаковките, които стават все по-разнообразни, но и при маркетинга.Компаниите, които заложиха на слогана “ретро”, “старо” и всякакъв тип послания, препращащи към миналото и традициите, уцелиха десетката. “Явно тези вкусове се харесват на потребителите заради емоциите, които всеки свързва с младостта и винтидж културата”, обясни Радомирова.Това са непастьоризирани, нефилтрирани бири, които се произвеждат по иновативна технология, за да имат по-дълъг срок на годност.Наистина ли обаче ретрото е ретро и вкусът е онзи от едно време? “Потребителите очакват именно това и от обратната връзка с тях, както и със специалистите в пивоварната технология, до голяма степен то е постигнато”, категорична е Ивана Радомирова. Изнасяме повече, внасяме по-малкоПивоварите у нас отчитат и друга позитивна тенденция – нарастване на износа за сметка на вноса. През 2016 г. в страната са влезли 527,7 хил. хектолитра бира от ЕС и трети страни, което е спад с 2% спрямо предходната 2015 г., когато вносът е 538 хил. хектолитра. Експортът на българска бира не е голям, но все пак бележи лек ръст, като през миналата година родните пивовари са изнесли около 150 хил. хектолитра при 138 хил. през 2015 г.Традиционните пазари за родните марки са държавите с най-големи български диаспори, както и съседните страни. Най-голям е износът към Македония, Сърбия, Румъния, Италия, Кипър и Великобритания. Пийте я след спортБирата и нейните натурални съставки са полезни и отлично възстановяват организма след физически натоварвания. Комбинацията “бира след спорт” е изключително добра, показват нови научни изследвания. Както безалкохолната, така и традиционната бира хидратират организма, тъй като съдържат 92% вода, витамини от група B, соли и основни минерали като калий, силиций, магнезий. Дамите трябва да знаят, че силицият предпазва от остеопороза, като прави костите по-здрави.Според известния диетолог проф. д-р Донка Байкова нискоалкохолните бири са изотонични и съдържат необходимите на организма вещества след тренировка. Комбинацията на минералите и витамините помага за по-бързото възстановяване на водния и електролитния баланс на тялото след физически натоварвания и спомага за изхвърлянето на отпадъчните продукти и млечната киселина от мускулите, което предотвратява крампи и мускулна треска.В скорошна публикация по тази тема екип от австрийски учени препоръча безалкохолната бира като подходяща алтернатива на класическите фитнес напитки именно заради високото съдържание на минерали, съчетано с изотоничен ефект. Най-много се продава в пластмасови бутилкиПрез 2016 г. членовете на Съюза на пивоварите, които осигуряват 93% от консумираното пиво в страната, отчетоха, че са реализирали 5 181 000 хектолитра бира, което е с 2,5% повече от 2015 г. Най-голям е делът на продажбите в пластмасови бутилки – 57,5%, но намалява – през 2015 г. е бил 60%. Увеличава се делът на кеновете – 13%. Стабилни остават нивата на продажбите в стъклени бутилки – 24%, и на наливното пиво (кегове) с 5,5%.По данни на Агенция „Митници” постъпленията от акциз за бира през 2016 г. са 81,3 млн. лв., което е с 5% повече спрямо 2015 г. Приходите от ДДС са 60 млн. лв.", "date": "2017.05.20", "title": " Тънка бира е шлагерът на сезона"}
{"url": "https://trud.bg/%d1%81%d0%b8%d0%bb%d0%b2%d0%b5%d1%81%d1%82%d1%8a%d1%80-%d1%81%d1%82%d0%b0%d0%bb%d0%be%d1%83%d0%bd-%d0%bf%d1%80%d0%b0%d0%b2%d0%b8%d1%85-%d0%bc%d1%83%d1%81%d0%ba%d1%83%d0%bb%d0%b8-%d0%b7%d0%b0-%d0%b4/", "text": "„„ ", "date": "2017.05.20", "title": " Силвестър Сталоун: Правих мускули,  за да съм като Тарзан"}
{"url": "https://trud.bg/%d1%82%d0%be%d0%bc%d0%b8%d1%81%d0%bb%d0%b0%d0%b2-%d0%b4%d0%be%d0%bd%d1%87%d0%b5%d0%b2-%d1%81%d0%b8%d1%81%d1%82%d0%b5%d0%bc%d0%b0%d1%82%d0%b0-%d0%bd%d0%b0-%d0%b4%d0%b5%d0%bb%d0%b5%d0%b3%d0%b8%d1%80/", "text": "Системата на делегираните бюджети, по която в момента се определя заплащането в училищата, ще се преразгледа. Това съобщи в предаването „Ексклузивно“ по  вицепремиерът Томислав Дончев, който е с ресор образование.Той поясни и защо трябва да се ревизира методиката парите да следват ученика.  „Делегираният бюджет и системата на делигираните системи не е дефинитивно лош, защото тя до голяма степен превърна директорите в мениджъри, които ако си харчат разумно парите ще могат да правят разходи там, където има нужда. Но системата дава дефекти. Примерно стремежът да се привличат и да се задържат реално или фиктивно в училище повече деца, без значение, например, какво е качеството на образователния процес. Системата трябва да има контратежести, да отчита някои специфики. Например, едно училище, което работи с трудни деца, трябва да се прекъсне грешният стимул – основното в образователния процес да е бройката. Тя не може да е основното в образователния процес“, каза Томислав Дончев.Правителството решение за спиране на приватизацията на акции и дялове от държавни дружества е временно. Докато се изготви концепция как да се продължи оттук нататък, съобщи още вицепремиерът. „Има останали дялове в различни дружества, които може да ги категоризираме, като неатрактивни. По интересна е тази част от дружествата, които биха могли да бъдат атрактивни за приватизация, но се намират в така наречения „забранителен списък“. И тук са не само, но и дружества свързани с военно-промишления комплекс. Амбицията на правителството е, както е в редица европейски държави, без значение, че са либерални икономики, българският военно-промишлен комплекс да има дял в този процес. Поради всичките тези причини е редно да кажем „стоп“ т.е. един мораториум, докато се изчисти въпросът, как се управлява от тук нататък държавната собственост в дружествата“, каза още той.Според Дончев по време на българското председателство на Съвета на ЕС страната ни трябва да повдигне няколко теми, сред които бъдещето на кохезионната политика в Съюза, сигурността на външните граници, справянето с миграционния натиск, както и енергийната сигурност.", "date": "2017.05.20", "title": " Томислав Дончев: Системата на делегираните бюджети ще се преразгледа\t\t\t"}
{"url": "https://trud.bg/%d0%b4%d0%b2%d0%be%d0%b9%d0%bd%d0%b8%d1%8f%d1%82-%d1%83%d0%b1%d0%b8%d0%b5%d1%86-%d0%be%d1%82-%d1%81%d0%be%d1%84%d0%b8%d0%b9%d1%81%d0%ba%d0%b8%d1%8f-%d0%ba%d0%b2%d0%b0%d1%80%d1%82%d0%b0%d0%bb-%d0%b2/", "text": "Съдът реши да остави в ареста Драгомир Драгомиров, който уби двама свои съдружници и рани трети. В мотивите за решението магистратите записаха, съществува обосновано предположение, че Драгомиров може да се укрие и да извърши ново престъпление. На заседанието за разглеждане на мярката му за неотклонение Драгомиров заяви, че съжалява за стореното, че няма да се укрие и ще съдейства на следствието, както го е правил досега, предаде . Съжалявам за инцидента, нямам обяснение какво се случи. Искам да се грижа за децата си, ще съдействам на разследващите, каза още Драгомиров. В съдебната зала днес стана ясно, че той е диабетик и има високо кръвно.Според обвинението,  ако е на свобода, Драгомиров може да извърши друго престъпление, независимо че е с чисто криминално минало. На 30 май мярката му ще се гледа пред Апелативния съд.В сряда , който е собственик на строителна фирма, уби Вячеслав Коев и Стойка Мишева заради неуредени бизнес взаимоотношения. Скарали заради 170 000 лв., които Дмитро Куропаткин, Стойка Мишева, Вячеслав Коев и Станимир Михайлов трябвало да му преведат за две сгради.„Исках само да ги сплаша, не да ги убия“, оправдавал се Драгомиров по време на разпитите. Именно той бил човекът, който разказал, че инвеститорите му дължат пари. Предоставил и документи за общо 104 хиляди лева, а останалите 66 били на договорка. Въпреки че Куропаткин и останалите му превели крупната сума от 200 000 лв, не постигнали договорка за остатъка. Това провокирало да си организират среща в сряда, на която обаче не се разбрали,  страстите между Драгомиров и инвеститорите са нажежили до краен предел и се стигнало до трагичната развръзка. ", "date": "2017.05.20", "title": " Двойният убиец от софийския квартал Витоша остава в ареста\t\t\t"}
{"url": "https://trud.bg/%d0%b4%d0%b6%d0%b5%d1%81%d0%b8%d0%ba%d0%b0-%d0%b1%d0%b8%d0%b9%d0%bb-%d0%b5-%d1%81%d0%b5%d0%ba%d1%81%d0%b8-%d0%b8-%d0%b3%d0%be%d1%82%d0%be%d0%b2%d0%b0-%d0%b7%d0%b0-%d0%b2%d0%be%d0%b9%d0%bd%d0%b0/", "text": "Прекрасната Джесика Бийл се присъединява към Мила Йовович и Джеймс Мардсън в предстоящия военен филм по действителен случай Shock and Awe. Режисьор е ветеранът Роб Райнър, а историята проследява група журналисти, които отразяват инвазията на администрацията на Джордж Буш-син в Ирак през 2003 г. Персонажите са скептични относно твърденията за арсенала на диктатора Саддам Хюсеин с оръжия за масово унищожение и навлизат дълбоко в историята в търсене на факти и детайли, които да хвърлят светлина върху “мъглата на войната”.Холивуд е ултралиберално място с левичарски уклони и много неоконсервативни коментатори смятат, че и този филм ще представи изопачен поглед към инвазията от 2003 г. Но това предстои да бъде видяно.Със сигурност централната атракция е разкошната Джесика Бийл, която гарантирано ще изглежда епично секси дори и във филм за войната в Ирак.Бийл е американска актриса и бивша манекенка. Става известна с участието си в телевизионното шоу “Седмото небе”, което се задържа на екран в продължение на 11 години. По-късно участва във филми като “Илюзионистът”, “Златото на Ули”, “Ще си бъда у дома за Коледа”, “Непристойно поведение” и други. На 19 октомври 2012 г. сключва брак с Джъстин Тимбърлейк и оттогава е известна предимно с личния си живот. Но сега вече е време да се завърне в медиите и като актриса.", "date": "2017.05.20", "title": " Джесика Бийл е секси и готова за война\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b4%d0%b5%d1%81%d1%82%d0%b8%d0%bd%d0%b0%d1%86%d0%b8%d0%b8%d1%82%d0%b5-%d0%b2-%d0%bd%d0%be%d1%89-%d0%bd%d0%b0-%d0%bc%d1%83%d0%b7%d0%b5%d0%b8%d1%82%d0%b5-2017/", "text": "Златното съкровище от Надсентмиклош, „VIVA ITALIA!: Траектории на италианското изкуство от ХХ и ХХI век“ и фотодокументална изложба „Българските чехи“ са сред най-любопитните  дестинации в настоящата  Европейска нощ на музеите.Може да ги видите тази вечер в Националния археологически музей, в Софийска градска художествена галерия и в изложбената зала на Държавна агенция „Архиви“.Нощта, когато достъпът до почти всички музейни пространства в София е безплатен, се организира от Френския институт, Столична община и Министерство на културата.Дестинации в Нощ на музеите 2017:1. Институт за етнология и фолклористика с Етнографски музей – БАН Нощ на фантастичните герои  – пл. „Александър I“ №1 (18 ч. – 23 ч.)2. Национален антропологичен музей при Институт по експериментална морфология, патология и антропология с музей – БАН Демонстрация на създаване и принтиране на 3D модели на човешки кости; оценка на телесния състав чрез биоимпедансен анализ3. Национален археологически институт с музей – БАН Златното съкровище от Надсентмиклош (18 ч. – 24 ч.) – ул. „Съборна” №24. Национален военноисторически музей Изложба „В матрицата“; концерт на Представителния оркестър на Сухопътните войски; Лятно кино  – ул. „Черковна“ №925. Музей на Нов български университет Изложба „Преживяването на малките неща” на проф. д-р Людмил Георгиев  – ул. „Монтевидео“ №216. Регионален исторически музей – София Изложба фотографии „Просто Доано“; Историческа възстановка – „Средновековието в действие“  – пл. „Бански“ №17. Музей „Панчо Владигеров“ Концертна програма, проф. Виктор Чучков и студенти от НМА „Проф. Панчо Владигеров“  – ул. „Якубица“ №108. Национална галерия – Двореца Изложба „Палат Потьомкин“, Пърформънс на Луиз Ерве & Клое Майе  – пл. „Княз Александър І“ №19. Квадрат 500 Разпитът на Васил Левски пред извънредната следствена комисия в София  – пл. „Св. Александър Невски“10. Музей на социалистическото изкуство Любими български игрални филми за деца  – ул. „Лъчезар Станчев“ №711. Музей на християнското изкуство Постоянна експозиция Крипта на храм-паметник „Св. Александър Невски“ 12. Изложбена зала на Държавна агенция „Архиви“ Фотодокументална изложба „Българските чехи“  – ул. „Московска“ №513. Софийска градска художествена галерия VIVA ITALIA!: Траектории на италианското изкуство от ХХ и ХХI век  – ул. „Ген. Гурко“ №114. Mузей „Земята и хората“ „Сътворени от водата“, непоказани минерални образци от фондовете на музея  – бул. „Черни връх“ №415. Национален исторически музей Нови експонати с изображения на Васил Левски; Концерт на Камерен хор „Средец”  – кв. „Бояна“, ул. „Витошко лале“ №1616. Галерия-музей „Дечко Узунов“ – бул. „Драган Цанков“ №2417. Дом на Европа Изложба „60 години Европейски съюз“, посветена на 60-ата годишнина от подписването на Римските договори – ул. „Георги С. Раковски“ №12418. НХА – Галерия „Академия“ Изложба „Графика“ на проф. Христо Стайков  – ул. „Шипка“ №119. Национален политехнически музей Концерт на Божидара Велчева  – ул. „Опълченска“ №6620. Музикален център „Борис Христов“ Постоянна експозиция; концерт „Музикален маратон“ с участието на студентите от НБУ  – ул. „Цар Самуил“ №4321. Ларго Хартиена Улица, пърформанс на Анджела Барбу22. Гьоте институт Бюро изкуство: Трансформацията винаги отнема време и енергия; документални филми  – ул. „Будапеща“ №123. Детски научен център „Музейко“ Изложба „Bлечуги“ с живи експонати; „Геният Айнщайн“ – експерименти за деца  – ул. „Проф. Боян Каменов“ №324. Национален литературен музей25. Държавен културен институт към министъра на външните работи Съвместен проект с фондация „Аматерас“ в галерия „Мисията“ на ДКИ  – ул. „Алфред Нобел“ №226. Национален природонаучен музей – БАН Фотографски изложби: „Шабленският фар“ и „Дивият свят на Североизточна България”, филм „Съкровищата на Шабла“  – бул. „Цар Освободител“ №127. Мост на влюбените Изложба От А до Z & Я, Международно триенале на сценичния плакат – Мост НДК над бул. „България“ №2728. VIVACOM ART HALL Изложба на Улай: „Аз Другият”  – ул. „Ген. Гурко“ №429. Галерия „Аросита“ Панчо Куртев, скулптура и видео – ул. „Врабча“ №12Б30. Галерия „Нюанс“ Гаро Мурадян, живопис – ул. „Иван Денкоглу“ №4231. Галерия „Униарт“ Изложба фотография „Етиопия: Хора и изкуство“ Ивайло Иванов и Владимир Димитров  – ул. „Монтевидео“ №2132. Депо за изкуство „Червената точка“ „Петте елемента. Петима млади графици“  – ул. „Св. Св. Кирил и Методий“ №2433. Галерия за фотография SYNTHESIS Изложба „Woman Standing/ Man Standing“ (Бабак Салари и Рауи Хадж); „Изгубеният свят/Изгубеният човек“ (Симеон Лютаков); базар за фотография  – бул. „Васил Левски“ №5734. Галерия „Париж“ „Приказки за лека нощ“ – Елисавета Ангелова, живопис  – ул. „Цар Самуил“ №4735. Галерия „Васка Емануилова“, филиал на СГХГ „Изображението вече не е налично” – бул. „Янко Сакъзов“ №1536. Галерия „Астри“ „Пейзажната живопис на Месрур Сабит“  – ул. „Цар Самуил“ №3437. Галерия „Ракурси“ „Градска поезия“, Стели Грънчаров  – ул. „Хан Крум“ №4а38. Галерия „Средец“ „Aрхеология 2016“  – бул. „Александър Стамболийски“ №1739. Галерия „Арт Алея“ Изложба на Ейти Щих, родена в Словения и живееща в Боливия  – ул. „Гладстон“ №51А40. София Хартиен артфест41. „Евдокия арт глас“ Изложба стъкло от Юрий Василев; филм за техниките на обработка на стъкло  – ул. „Георги С. Раковски“ №12042. Галерия „Контраст“ Изложба Ангел Гешев – „Мистерията на знака“, куратор проф. Аксиния Джурова; интерактивен „Открит урок” по представяне на графични техники – ул. „Цар Самуил” №4943. Аукционна къща „Енакор“ „Стари български и чуждестранни майстори на четката“; Любена Фокс и Тибо Барер, класическата живопис  – ул. „Денкоглу“ №3044. Галерия „Европа“ Концерт на учебно-практически и изследователски център „Станислав Станчев“  – ул. „Леге“ №345. Галерия за съвременна фотография „Скулптура и пространство“, автори Владимир Спасов, Милена Иванова и Николай Пандърски  – ул. „Любен Каравелов“ №38", "date": "2017.05.20", "title": " Вижте дестинациите в Нощта на музеите"}
{"url": "https://trud.bg/%d1%82%d0%b0%d0%b7%d0%b8-%d0%bd%d0%be%d1%89-%d0%b7%d0%b0%d0%bf%d0%be%d1%87%d0%b2%d0%b0-%d0%b4%d0%b0-%d0%b2%d0%b0%d0%bb%d0%b8/", "text": "Тази нощ на много места в страната ще вали. Утре валежите ще се преместват на югозапад, а в отделни райони, главно на Югозападна България и ще прегърми, съобщиха от Националния институт по метеорология и хидрология  при Българската академия на науките.Още от сутринта от север-североизток облачността ще започне бързо да намалява. През деня след временното намаление на облачността, тя отново ще се увеличи и на отделни места ще превали слабо. Ще духа до умерен, в източната половина от страната временно силен север-североизточен вятър. Максимални температури предимно между 19° и 24°, в София около 19°. Атмосферното налягане сутринта ще бъде малко по-ниско от средното за месеца. През деня слабо ще се повиши. Над Черноморието облачността от север ще намалее, но около и след обяд отново временно ще се увеличи. На много места ще превали дъжд. Вятърът от североизток ще се усили, но вечерта значително ще отслабне. Максимални температури на въздуха: 16°-19°. Температурата на морската вода е 17-19°. Вълнението на морето ще бъде 1-2 бала. В планините също ще има валежи, но през деня ще спрат, а облачността ще се разкъса. Ще духа умерен до силен североизточен вятър. Максималната температура на височина 1200 метра ще е около 14°, на 2000 метра  около 7°. В понеделник ще се развива купесто-дъждовна облачност. На места ще превали и прегърми. Вятърът ще е от северозапад, слаб до умерен. Максималните температури ще са между 21° и 26°. Във вторник и сряда сутринта ще е предимно слънчево, след обяд ще се развие купеста и купесто-дъждовна облачност и на отделни места, главно в Западна България ще превали и прегърми.", "date": "2017.05.20", "title": " Тази нощ започва да вали\t\t\t"}
{"url": "https://trud.bg/%d0%bf%d0%be%d0%ba%d0%b0%d0%b7%d0%b0%d1%85%d0%b0-%d1%87%d0%b5%d1%80%d0%b2%d0%b5%d0%bd-%d0%ba%d0%b0%d1%80%d1%82%d0%be%d0%bd-%d1%81%d0%bb%d0%b5%d0%b4-%d0%b2%d0%b8%d0%b4%d0%b5%d0%be-%d0%bf%d0%be%d0%b2/", "text": "Националът на Аржентина в младежкия отбор до 20 години Лаутаро Мартинес пръв си изпати от въвеждането на видеотехнологиите на Световното първенство в Южна Корея.Защитникът получи червен картон, след като реферът Абдула Хасан Мохамед изгледа повторение на ситуацията в 78-ата минута. Реферът от Обединените Арабски Емирства прецени, че футболистът е ударил умишлено английския национал Фикайо Томари.ФИФА използва технологията в този турнир и ако преценят, че тя дава резултат, ще бъде официално утвърдена и за предстоящия мондиал в Русия догодина.През септември 2016 година приятелската среща между Италия и Франция влезе в историята като стана първият футболен сблъсък в Европа, по време на когото беше използвана система за видео повторение.", "date": "2017.05.20", "title": " Показаха червен картон след видео повторение (ВИДЕО)"}
