{"url": "https://trud.bg/20-%d0%b4%d1%83%d1%88%d0%b8-%d0%b7%d0%b0%d0%b3%d0%b8%d0%bd%d0%b0%d1%85%d0%b0-%d0%bf%d1%80%d0%b8-%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb%d0%bd%d0%b0-%d0%ba%d0%b0%d1%82%d0%b0%d1%81%d1%82/", "text": "20 души загинаха след тежка автомобилна катастрофа в щата Ню Йорк. Инцидентът станал в събота при сблъсък между две коли в окръг Шохъри, край щатската столица Олбани. Според информация на полицията големият брой жертви се дължи на това, че единият от автомобилите, участващи в катастрофата, излязъл от пътя след сблъсъка и се врязал в пешеходци и клиенти на разположен наблизо универсален магазин. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.07", "title": " 20 души загинаха при автомобилна катастрофа в щата Ню Йорк"}
{"url": "https://trud.bg/%d1%82%d1%80%d0%b8-%d0%b2%d0%b5%d1%80%d1%81%d0%b8%d0%b8-%d0%b7%d0%b0-%d1%83%d0%b1%d0%b8%d0%b9%d1%81%d1%82%d0%b2%d0%be%d1%82%d0%be-%d0%bd%d0%b0-%d0%b6%d1%83%d1%80%d0%bd%d0%b0%d0%bb%d0%b8%d1%81%d1%82/", "text": "Разследващите от Русе заявиха, че се работи денонощно за разкриването на убийството. Три са основните версии, по които прокуратурата и полицията в Русе работят по убийството на 30-годишната журналистка и административна директорка на местната телевизия ТВН Виктория Маринова. Криминалисти проверяват дали бившата моделка е станала жертва на изнасилвач, който освен, че се гаврил с нея и я ограбил. Ще се нищи и версията, че тя е била нападната от човек, засегнат от работата й като журналист. Не е изключено и убийството да е извършено по мотиви, свързани с личния й живот. „Работи се по всички версии“, заяви окръжният прокурор на Русе Георги Георгиев. Началникът на отдел „Противодействие на криминалната престъпност“ в Русе главен инспектор Николай Кожухаров поясни, че има вероятност версията, свързана с професионалната кариера на жената, да отпадне на по-късен етап от разследването. Трупът на бившата моделка бил открит в събота малко след 14,15 ч. Сигналът за зловещата находка подал гражданин, който се разхождал по крайбрежната алея на река Дунав. „Извършен е оглед, на който са установени петна от кръв, безжични слушалки и черен ластик за коса. В близост до тях се намери спортна розова обувка „Пума“ и на около 5-6 метра от обувката, в обрасла от растителност зона, бе открит трупът“, каза зам.-директорът на ОД на МВР-Русе комисар Илиян Енчев. От жертвата липсвали мобилният й телефон, ключовете за автомобила й, очилата й и документите й за самоличност. Дрехите на Виктория пък били разсъблечени. Малко по-късно била открита колата на жената, която тя оставила, за да направи редовния си джогинг на алеята. Полицаите установили маршрута на журналистката от сутринта до часа, в който е получен сигнала за смъртта й. Назначена е експертиза, която да установи последните контакти на Виктория по телефона и чрез компютъра й. По първоначални данни смъртта на тв водещата е настъпила от удари по главата и удушаване. Семейството на Виктория и от телевизията отказаха коментар. Днес стана ясно, че е открита ДНК от извършителя. “Проверяваме криминално проявени с подобни предишни прояви. Гледаме записи от камери, търсим свидетели и сме назначили проверка в близкото заведение за психично болни”, каза вътрешният министър Младен Маринов.   Премиерът Бойко Борисов: Въпрос на време е престъплението да се разкрие „Убеден съм, че колегите от Криминална полиция ще разкрият убийството в Русе. Въпрос на време е убийството да бъде разрешено. Най-добрите криминалисти са изпратени в Русе, нека да не ги притискаме. Получено е голямо количество ДНК от извършителя.” Това заяви премиерът Бойко Борисов. Той добави, че иска института по криминалистика да бъде модернизиран и да бъде такъв, „какъвто го гледате по филмите”. В разплитането на случая са се включили и служители на криминалния отдел на националната полиция. Националният институт по криминалистика и криминология вече изследва веществените доказателства, които са намерени на място. Очакват се заключения да бъдат готови в кратки срокове от тях.   Кариерата на модел заменила с журналистика Виктория започва кариерата си, като участничка в конкурси за красота. Заради перфектната си фигура е канена да представя дрехи на фирми за модни облекла. Автор и водещ е на предаването “Подиум” по телевизия TVN. От чисто модно, то постепенно разширява диапазона на дискутираните теми и сфери на обществения живот. По инициатива на Виктория са провеждани множество благотворителни акции в помощ на деца или за други каузи. Предаването дори сменя своето име, нарича си “Детектор”. Първото и последното му издание е от 30 септември т. г. , когато гости в Детектор са журналистите Димитър Стоянов от “Биволь” и румънецът Атила Биро, които бяха задържани в средата на септември в полето край Радомир. Виктория Маринова е в съвета на директорите на фимата “Май Фай”, която е собственик на телевизията ТВН. В него влизат още Анна Колева и Свилен Максимов. Максимов е посочен и като управител на “Май Фай”. Според регистъра на СЕМ собственици на “Май Фай” са Дамян Найденов и Андрей Желязков. Според русенски медии до началото на тази година Маринова е била омъжена за Свилен Максимов, но двамата се развели. Те имат дъщеря на 7 години. Маринова е била любителка на екстремни спортове и екзотични дестинации. Фигурата си поддържала с бягане. Смятала да участва в маратон, насрочен за неделя в Сребърна. Вероятно за това и в неделя е била край Дунав. Преди това тя е била на кафе с приятели в заведение в района на Парка на младежта в Русе. Виктория е член и на организацията “BNI Prista” в Русе, което обединява хора, занимаващи се с бизнес. “Цялата общност на BNI в България е потресена от жестоката трагедия. Вики, твоите усмивка, енергия и сила ще бъдат винаги с нас!”, пишат във фейсбук страницата си от организацията.   Близки на жертвата: Полицаи потрeсени от зверството Покушението е извършено от човек, познавал навиците й Убийството на Виктория Маринова най-вероятно е извършено от човек, който е познавал навиците й. Това предположиха близки и приятели на журналистката. Почти всеки ден по обед тя е тренирала на крайбрежната алея и нападателят сигурно е бил добре запознат с режима й. Приятелите на убитата не изключват и възможността част от вещите и дрехите й да са изчезнали, за да се отклони вниманието на криминалистите от истинската причина за убийството и да се инсценира грабеж и изнасилване. Те дори предположиха, че нападателят може да е проучвал няколко месеца навиците на журналистката, за да избере най-подходящите момент и място за атака. Не изключиха и престъплението да е дело на човек, който тя е познавал лично. Други познати на Виктория обаче смятат, че тя може да е станала и жертва на бандит, който я е набелязал малко преди зверството. От полицията и прокуратурата отказаха да коментират тези версии, тъй като може да попречи на разследването. Междувременно русенски криминалисти с дълъг стаж коментираха, че не помнят в града да е имало такова брутално престъпление. Те били шокирани от жестокостта, с която е била умъртвена журналистката. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.10.07", "title": " Три версии за убийството на журналистка от Русе\t\t\t"}
{"url": "https://trud.bg/%d0%be%d1%81%d0%b5%d0%bc-%d1%80%d0%b0%d0%bd%d0%b5%d0%bd%d0%b8-%d0%bf%d0%be%d0%bb%d0%b8%d1%86%d0%b0%d0%b8-%d0%bd%d0%b0-%d0%ba%d0%be%d0%bd%d1%86%d0%b5%d1%80%d1%82-%d0%b2-%d0%b3%d0%b5%d1%80%d0%bc%d0%b0/", "text": "Германските власти спряха по средата рок концерт на крайнодесни, заради безредици и сблъсъци с полицията. Осем служители на реда са ранени. Концертът беше организиран под надслов „Рок срещу твърде многото чужденци”. Той трябваше да се проведе във Ваймар, но местните власти отказаха заради възможни ексцесии. Концертът започна снощи в град Аполда в източната провинция Тюрингия, но малко след началото публиката атакува полицията с камъни и бутилки. Силите на реда отвърнаха с лютив спрей. Задържани са няколко екстремисти. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.10.07", "title": " Осем ранени полицаи на концерт в Германия, организиран от крайнодесни"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d1%82%d1%83%d1%80%d1%86%d0%b8%d1%8f-%d0%bd%d1%8f%d0%bc%d0%b0-%d0%b4%d0%b0-%d0%b8%d1%81%d0%ba%d0%b0-%d0%b7%d0%b0%d0%b5%d0%bc%d0%b8-%d0%be%d1%82-%d0%bc%d0%b5/", "text": "Властите в Турция нямат намерение повече да се обръщат към Международния валутен фонд за кредити, заяви днес президентът Реджеп Тайип Ердоган, цитиран от ТАСС. „Съвременна Турция не се нуждае от заеми и техническа подкрепа от страна на МВФ“, заяви Ердоган, цитиран от Анадолската агенция. По думите на Ердоган темата за кредитиране от МВФ е закрита веднъж завинаги. Дискусиите за евентуален заем от МВФ се активизираха в последно време във връзка с рязкото обезценяване на турската лира на фона на напрежение в отношенията между Анкара и Вашингтон, което доведе до повишаване на вносните мита за алуминий и стомана от Турция до съответно 20 и 15 процента. През 2013 г. Турция изплати на МВФ последния си дълг за получен по-рано заем от фонда – събитие, което беше смятано за сериозна причина за гордост по отношение на националната икономика, отбелязва ТАСС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.10.07", "title": " Ердоган: Турция няма да иска заеми от Международния валутен фонд"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-257/", "text": "Три версии за убийството на журналистка от Русе 30-годишната Виктория Маринова пребита, изнасилена и удушена. Хващат убиеца по ДНК следа. Разследващите от Русе заявиха, че се работи денонощно за разкриването на убийството.       От незаконна тръба точи вода „Михалково“ АД След разследването на „Труд” от юли се задействаха няколко институции. Дружеството бутилирало години наред чрез добив от нерегламентиран водопровод.         Да се отмени ли плоският данък Чрез него по-голяма част от изработеното остава за човека, вместо да бъде преразпределено чрез бюджета. Досега ставката от 10% работи добре. Аргументите “за” и “против” в статия на финансиста Димитър Чобанов.         Дърдорковци завладяха екрана Коментари, които убиват всякакъв смисъл – новият коментар на Иван Гарелов в неговата рубрика ТV Панорама.           Защо са нужни промените в закона за вероизповеданията Недопустимо е използването на религията за политически цели – анализ на д-р Борислав Цеков.           Ценим високо приноса на българите във Великобритания Уверена съм, че ще постигнем добро споразумение за Брекзит, защото е в интерес на всички страни, казва Суела Брейвърмън, заместник-министър за Брекзит, в интервю за „Труд“.         Един лидер на 66 Силует на Владимир Путин. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.07", "title": " Вижте акцентите в броя на вестник „Труд“ в понеделник, 8 октомври 2018"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%b4%d1%83%d1%88%d0%b8-%d1%81%d0%b0-%d1%82%d0%b5%d0%b6%d0%ba%d0%be-%d1%80%d0%b0%d0%bd%d0%b5%d0%bd%d0%b8-%d1%81%d0%bb%d0%b5%d0%b4-%d1%81%d1%82%d1%80%d0%b5%d0%bb%d0%b1/", "text": "Двама души са ранени тази сутрин след стрелба в шикозния квартал „Шанз Елизе“ в Париж. Те са били простреляни от други двама мъже, движещи се на мотопед, докато били в автомобила си, предаде Франс прес, като се позова на полицията. Според първите данни от разследването най-вероятно става въпрос за уреждане на сметки. Ранените са откарани в болница в тежко състояние. Инцидентът е станал към 6 ч на бул. „Жорж Пети“. Нападателите са избягали. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.07", "title": " Двама души са тежко ранени след стрелба в „Шанз Елизе“ в Париж"}
{"url": "https://trud.bg/%d0%bf%d0%b5%d0%ba%d0%b8%d0%bd-%d0%bf%d0%be%d0%b4%d0%be%d0%b7%d0%b8%d1%80%d0%b0%d0%bb-%d1%88%d0%b5%d1%84%d0%b0-%d0%bd%d0%b0-%d0%b8%d0%bd%d1%82%d0%b5%d1%80%d0%bf%d0%be%d0%bb-%d0%b2-%d0%ba%d0%be%d1%80/", "text": "Полицейската организация търси информация за президента си Семейството му в Лион е под охрана заради телефонни заплахи Китайските власти подозират президента на Интерпол и гражданин на страната Мън Хунвей в корупция, твърди френският в. “Паризиен”, който се позова на информация от множество източници. През уикенда международната полицейска организация изпрати на китайските власти официално искане за предоставяне на информация за статута на шефа й, който изчезнал безследно в края на септември, когато заминал от Лион за Китай. След като в продължение на седмица съпругата му нямала връзка с него, тя подала сигнал във френската полиция. Лионската прокуратура е образувала разследване за “безследно изчезване при обезпокояващи обстоятелства”. “Очакваме официален отговор от китайските власти в реакция на нашите притеснения”, се казва в съобщение на генералния секретар на Интерпол Юрген Щок. Отделно френското вътрешно министерство също е изпратило запитване до колегите си в Пекин за съдбата на Мун Хунвей. Междувременно китайският в. “Саут чайна морнинг пост” съобщи, че Мън Хунвей (64 г.), който е висш функционер в Комунистическата партия, е задържан в родината си за разпит веднага след пристигнето си в на 29 септември. Той избран е за президент на Интерпол през 2016 г. с 4-годишен мандат. Според “Паризиен” ще бъде обвинен в незаконно съдействие за получаване на договори за услуги на компания в сферата на борбата с киберпрестъпността. Неофициално се смята, че Пекин иска да го отстрани от поста под предлог борба с корупцията. По-рано бе съобщено, че семейството му в Лион е под охрана заради получени заплахи по телефона и социалните мрежи.", "date": "2018.10.07", "title": " Пекин подозирал шефа на Интерпол в корупция\t\t\t"}
{"url": "https://trud.bg/%d0%ba%d0%b8%d1%82%d0%b0%d0%b9-%d0%be%d0%b1%d1%8f%d0%b2%d0%b5%d0%bd%d0%b8%d1%8f%d1%82-%d0%b7%d0%b0-%d0%b8%d0%b7%d1%87%d0%b5%d0%b7%d0%bd%d0%b0%d0%bb-%d1%88%d0%b5%d1%84-%d0%bd%d0%b0-%d0%b8%d0%bd%d1%82/", "text": "Китайските власти съобщиха днес, че разследват президента на Интерпол Мън Хунвей за предполагаеми нарушения на закона, предаде Ройтерс. Мън, който е и заместник-министър на обществената сигурност на Китай, беше обявен за изчезнал, след като заминал от Франция (където е централата на Интерпол) за Китай. Съпругата му беше поставена под полицейска закрила, след като получила заплахи, посочва Ройтерс. „Мън Хунвей, заместник-министър на обществената сигурност на КНР, е заподозрян в нарушаване на закона. В момента държавният комитет по надзора го проверява“, съобщи на сайта си Централната комисия за дисциплинарна инспекция към китайската комунистическа партия, цитирана от ТАСС. Според китайския в. „Саут Чайна морнинг пост“ Мън Хунвей е в Китай и е разследван. Той бил задържан за разпит веднага след пристигането си в Китай на 29 септември. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.10.07", "title": " Китай: Обявеният за изчезнал шеф на Интерпол е разследван за закононарушения"}
{"url": "https://trud.bg/%d0%b1%d1%8f%d0%bb-%d0%bc%d0%b5%d1%80%d1%86%d0%b5%d0%b4%d0%b5%d1%81-%d0%bf%d1%80%d0%b5%d1%81%d0%bb%d0%b5%d0%b4%d0%b2%d0%b0-%d0%bc%d0%b0%d0%b4%d0%be%d0%bd%d0%b0/", "text": "189 000 евро струва към днешна дата един подарък, с който Шон Пен е завъртял главата на Мадона преди 30 години. В периода на лудата им любов той изненадва кралицата на попмузиката с бял ретро мерцедес кабриолет 280 SE. По-късно автомобилът се появява в клипа на хита Deeper and Deeper, шофиран от самата Мадона. Днес кабриото е пуснато за продажба в германския сайт mobile.de, като цената му е фиксирана на 189 000 евро. След раздялата между Мадона и Шон Пен, мерцедесът остава собственост на нейната продуцентска къща, а през 1995 г. е изваден на търг за благотворителни цели. Колата се намира в отлично състояние и годинките почти не й личат, за разлика от известните й предишни собственици. Автомобилът е произведен през 1969 г. и е навъртял само 15 600 км. Шестцилиндровият редови бензинов двигател с работен обем 2778 кубика генерира мощност 160 к.с. и максимален въртящ момент 240 Nm. Ускорението от 0 до 100 км/ч отнема 10 секунди, а максималната скорост е 200 км/ч. Шон Пен е поглезил Мадона с автоматична скоростна кутия, черен кожен салон, дървено табло и електрически прозорци. Кабриото разполага и с аудиокасетофон, на който певицата е пускала хитовете си. Този автомобил от поколението Mercedes W111 е известен у нас като „конска глава“ заради формата на фаровете, а по света – като „опашка с перка“ заради американския стил на формата на задницата. Това е предшественикът на бъдещите S-класи и разполага с пасивно оборудване за защита на пътниците като деформируема каросерия, която поглъща кинетичната енергия при удар. Този мерцедес е и първият модел с автоматично прибиращи се предпазни колани.", "date": "2018.10.07", "title": " Бял мерцедес преследва Мадона\t\t\t"}
{"url": "https://trud.bg/%d0%b4%d0%be%d0%b6%d0%b8%d0%b2%d0%be%d1%82%d0%bd%d0%b8%d0%ba-%d1%81%d0%bf%d0%b5%d1%87%d0%b5%d0%bb%d0%b8-650-%d0%bb%d0%b2-%d0%be%d0%b1%d0%b5%d0%b7%d1%89%d0%b5%d1%82%d0%b5%d0%bd%d0%b8%d0%b5-%d0%b7/", "text": "Осъденият на доживотен затвор Юри Ангелов (27 г.) за зверското убийство на мъж в град Велики Преслав е поискал 50 000 лв. обезщетение и над 38 000 лв. лихва за унизителните условия в ареста в Шумен. Административният съд присъжда, че Главна дирекция “Изпълнение на наказанията”, срещу която е искът, дължи 650 лв. обезщетение за 323 дни престой в лоша килия. Или по 2 лв. за всеки ден от октомври 2009 г. до юни 2010 г. и от април до юни 2011 г.  Юри се жалвал от унижения, срам, неудобство, емоционални страдания и преживян психически стрес. Описал, че трите тесни килии, в които го настанявали, били без прозорци, дневна светлина, вентилация, нямало тоалетна и отопление, нито пък каре за 1-часови разходки. Магистрати обследвали условията в ареста и установили, че кошмарът не е бил толкова тотален, стаичките за задържане са имали прозорци и възможност за дневна светлина. Все пак установили, че в килиите е липсвала достатъчно жилищна площ, постоянен достъп до санитарен възел. Съдът приема, че длъжностните лица от следствения арест в Шумен са нарушили законови изисквания, но не умишлено.", "date": "2018.10.07", "title": " Доживотник спечели 650 лв. обезщетение за лоша килия"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d1%81%d0%b5-%d0%bf%d1%80%d0%b5%d0%ba%d1%80%d0%b0%d1%82%d0%b8-%d1%82%d0%b5/", "text": "Трябва да се прекрати темата с населените места, в които полицейското присъствие е малко, написа министър-председателят Бойко Борисов на официалния си профил във фейсбук. По-рано днес той присъства на Националното съвещание на ръководството на МВР. Нови 341 автомобила получи жандармерията. Още 300 са в поръчка, сменихме толкова коли, 68% сме усвоили от парите, които Европа даде за опазване на границата и продължава да идва техника, 150 милиона повече за заплати в МВР, обяви премиерът. Прокуратурата е господар на досъдебното производство, но, както каза главният прокурор, „прокуратурата ще бъде едно деловодство, ако не работят добре службите“. Така че, независимо от много ясното разделение на властите, ние сме длъжни да работим заедно, от първия до последния миг, докато вкараме в съда даденото дело, заяви министър-председателят на Националното съвещание на МВР. Премиерът Борисов съобщи, че сме усвоили 68% от парите, които Европа даде за границата, другите се обжалват в момента, но продължава да идва техника. „Ще има 150 милиона повече за заплати“, каза премиерът и отбеляза, че „всеки директор си знае населените места, знае патрулите и полицаите, които има“. Бойко Борисов препоръча на полицаите да направят график, за да може в няколко села да се чуят проблемите и на възрастните, и на младите хора. Сега се купуват и камери, добави премиерът. Той каза, че се задържат стотици килограми хероин, но, по думите му, едно битово престъпление или произшествие „отеква у народа повече, отколкото всичко останало“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.07", "title": " Бойко Борисов: Трябва да се прекрати темата с населените места, в които полицейското присъствие е малко"}
{"url": "https://trud.bg/%d0%ba%d0%b8%d1%82%d0%b0%d0%b9%d1%86%d0%b8-%d0%be%d0%b1%d0%b6%d0%b0%d0%bb%d0%b2%d0%b0%d1%82-%d1%82%d1%8a%d1%80%d0%b3%d0%b0-%d0%bd%d0%b0-%d0%b1%d0%b4%d0%b6/", "text": "Китайският гигант в производството на влакове CRRC (China Railway Rolling Stock Corporation) обжалва условията на обществената поръчка на БДЖ за доставка на 42 мотриси. Това става ясно от жалба, публикувана на сайта на Комисията за защита на конкуренцията на 5 октомври. Китайската компания е поискала спиране на тръжната процедура. Става въпрос за обществената поръчка, която “БДЖ – Пътнически превози” обяви на стойност 675 млн. лв., в които влиза и поддръжката на мотрисите за срок от 15 години.", "date": "2018.10.07", "title": " Китайци обжалват търга на БДЖ\t\t\t"}
{"url": "https://trud.bg/%d0%b7%d0%b0%d0%b2%d1%8a%d1%80%d1%88%d0%b8%d1%85%d0%b0-%d0%b8%d0%b7%d0%b1%d0%be%d1%80%d0%b8%d1%82%d0%b5-%d0%b2-%d0%b1%d0%be%d1%81%d0%bd%d0%b0-%d0%b8-%d1%85%d0%b5%d1%80%d1%86%d0%b5%d0%b3%d0%be%d0%b2/", "text": "Завършиха изборите в Босна и Херцеговина, предаде TACC. Според Централната избирателна комисия (ЦИК) в 19:00 часа местно време (20:00 часа българско време) над 5,5 хил. избирателни секции в цялата страна затварят. В същото време, както е посочено в неделя пред националната телевизия от председателя на ЦИК на Босна и Херцеговина Бранко Петрич, там където има опашки, секциите ще продължат работата си „до последния избирател“. Повече от 3,3 милиона избиратели на двата босненски субекта – Република Сръбска (РС) и Федерация Босна и Херцеговина (ФБиХ) и областта Бръчко са избрали днес тримата членове на Президиума на страната, президент и двама вицепрезиденти на РС, 42 членове на парламента наБосна и Херцеговина 83 Депутати от РС и 98 депутати на парламента на ФБИХ. В допълнение, бяха избрани 289 местни депутати в 10 кантона на босненската федерация. Според ЦИК на страната в изборите са взели участие общо 72 партии и 39 независими кандидати. Според последните данни, в 15 часа местно време, общата избирателна активност в страната е 37,21%. Най-активно гласуваха в РС (41.81%), следвани от ФБиХ (34.56%) и област Бръчко (32.26%). Съобщава се, че не са регистрирани сериозни нарушения по време на избирателния процес. Изборите в страната бяха проследявани от 6424 наблюдатели, между които имаше и 1 500 чужденци. Изборният процес в общините проследиха и около 60 хиляди представители на политическите партии. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.07", "title": " Завършиха изборите в Босна и Херцеговина"}
{"url": "https://trud.bg/%d0%be%d1%82-%d0%bd%d0%b5%d0%b7%d0%b0%d0%ba%d0%be%d0%bd%d0%bd%d0%b0-%d1%82%d1%80%d1%8a%d0%b1%d0%b0-%d1%82%d0%be%d1%87%d0%b8-%d0%b2%d0%be%d0%b4%d0%b0-%d0%bc%d0%b8%d1%85%d0%b0%d0%bb%d0%ba%d0%be/", "text": " Липса на строителни книжа за водопровода, чрез който се добива изворна вода „Михалково”, установи проверката на Районната дирекция на Държавния национален строителен контрол след публикуването на разследването на  Според Закона за устройство на територията (ЗУТ) отклонението от централната тръба, която е собственост на ВиК-Смолян, е строителство. За да се осъществи такава дейност е необходимо изработването на проект за водопровод, какъвто няма. Също така съоръжението минава през частни имоти, което е забранено. Всичко това прави тръбата незаконна, защото не покрива изискванията по ЗУТ. Отделно според Наредба номер 1 за номенклатурата на видовете строежи водопровод от този тип е първа категория строителство. Тоест за да се изгради законно такава тръба, трябва документация и разрешителни, каквито са необходими за участък от магистрала. Според официалния отговор, изпратен от ДНСК след запитване на „Труд”, на отклонението са направени две проверки. При първата „е установено наличие на съществуващ етернитов водопровод за захранване на ТПК „Михалково”. По данни на възложителя (дружеството – б.а.), същият е реализиран през 80-те години, вписан е в дълготрайните активи на предприятието. В съществуващия водопровод е прокарана нова политиенова тръба ф50 със спирателен кран за захранване с вода”. В случая от ДНСК обясняват за стара тръба, която е изграждана преди близо 30 години. Тя е вписана навремето в активите на ТПК „Михалково”, което бутилира минералната вода, а „Михалково” АД отговаря за изворната. ТПК-то е бившата кооперация на селото и там шеф също е Димитър Дългъчев. С минералната вода няма законови проблеми, за разлика от изворната. В старата тръба предприятието е сложило нова, по тясна. Проблемът е, че проверка на „Труд” показа, че старата тръба не достига до фабриката за бутилиране. Тя вероятно е удължена чрез новата, като и за това няма разрешително, въпреки че е необходимо такова. От ДНСК обаче са категорични, че „за захранване на предприятието се ползва съществуващият водопровод, изграден през 80-те години”. Това на практика е невъзможно, защото той не стига до фабриката и трябва да е удължен, за което също се изисква одобрен проект за строителство. Остава въпросът защо от Районната дирекция на строителния контрол са си затворили очите за тези факти и смятат случая за приключен. Информацията за липсата на каквито и да е строителни книжа и за удължаването на съществуващата тръба, и за незаконната, която според ДНСК не работи и е махната, бе потвърдена и от община Девин. В официален отговор до „Труд” от местната управа са категорични, че такава документация при тях няма. И още нещо – в община Девин няма строителни книжа и за водопровода, построен през 80-те години на миналия век (виж факсимилето в галерията). Инж. Мариян Николов, управител на ВиК-Смолян, пред „Труд“: Не сме давали разрешение на „Михалково“ АД „Отклонението, което са направили за ползване на изворната вода не е наша собственост, а и не са ни искали разрешение да го направят”, заяви пред „Труд” управителят на ВиК-Смолян инженер Мариян Николов. „На отклонението сме сложили наш водомер за отчитане ползваната вода дружеството. Това обаче е заварено положение още от времето, когато местната кооперация в с. Михалково е била собственик на фабриката. Ние документ не сме издавали”, добави Николов. Той обясни, че това, което ВиК-Смолян е направило, е да даде писмено съгласие за доставка на вода за питейно-битови нужди по 0.4 л/сек, което „Михалково” АД сложили като разрешително на етикета си в разрез със закона. „Тази вода не е за бутилиране и за търговски цели. Плюс това разрешителните за бутилиране не ги издаваме ние, а Басейновата дирекция в Пловдив. Факт е, че наши писма са цитирани за ползване. Но тези писма не са за бутилиране, а за ползване вода за комунално-битови нужди. За такова нещо трябва да се представи проект, съгласуван с нас, а такъв проект в нашите архиви няма. И понеже няма проект, не можем да кажем чия собственост е това отклонение”, обясни още инж. Николов. Той разказа, че управителят на „Михалково” АД Димитър Дългъчев е бил категоричен пред ВиК-Смолян, че въпросният водопровод е собственост на дружеството. „Но ние документ за такова нещо при нас нямаме. Фактът е, че фирмата използва водата основно, за да я бутилира и продава, а не само за питейно битови нужди, за каквото сме се съгласили”, обясни шефът на ВиК-Смолян. Измамата с етикета: Няма никакви разрешителни за водовземане  В разследването на „Труд”,   от много години няма нужните разрешителни за водовземането, благодарение на което бутилира изворна вода и преди публикацията продаваше в търговската мрежа. Документите, които „Труд” публикува на страниците си в края на юли, показват че „Михалково” АД нарушава нормативните актове още с етикета на бутилките с изворна вода. На тях пише, че водата е добита от „водоизточник – каптиран извор „Персенк” с разрешително за водовземане ПТО236/20.06.2013”. Но този номер не е на разрешително. Това е изходящ номер на Съгласие от ВиК-Смолян, с което на Димитър Дългъчев, в качеството му на „изпълнителен директор” на „Михалково” АД, се позволява да използва вода за питейно-битови нужди от водоизточниците „Персенк 1” и „Персенк 2”. Тоест дружеството има право да си набавя вода за миене на ръце, за тоалетна, за пиене от чешмата, но не и да я ползва за бутилиране. И това е логично, защото ВиК-Смолян няма нищо общо с издаването на разрешителни за водовземане – това е отговорност на Басейнова дирекция „Източнобеломорски район”. Веднага след разследването на вестника от Комисията за защита на потребителите обясниха пред „Труд”, че са предприели нужните мерки. „На етикетите на бутилираната от „Михалково” АД вода дружеството твърди, че водата е добита от водоизточник КЕИ „Персенк” с разрешително за водовземане, каквото предприятието доказано не притежава. Видно от разпоредбата на чл. 68ж, т. 4 от Закона за защита на потребителите тази търговска практика на „Михалково” АД попада в черния списък на нелоялните заблуждаващи търговски практики и като такава тя е забранена за прилагане съгласно чл.68в от ЗЗП. Заповедта на КЗП за забрана на нелоялната практика все още не е влязла в сила. По закон санкцията за нелоялна търговска практика е от 1000 до 30 000 лв. при първоначално нарушение и от 3000 лв. до 50 000 лв. при повторно”, обясниха от ведомството в официален отговор за „Труд”. На интернет страницата на КЗП има съобщение, че на „Михалково” АД е издаден индивидуален административен акт за нелоялна търговска практика (виж факсимилето в галерията). Датата на съобщението е 3 септември, като в него е посочено, че ЗЗП е нарушен, а дружеството има две седмици да обжалва акта. От Басейнова дирекция „Източнобеломорски район” отговориха на запитването ни дали „Михалково” АД има действащи разрешителни за водовземане – отговорът е „Не”. „Дружеството извършва водовземането от „Персенк 1” и „Персенк 2” без да има това право и не притежава разрешително за водовземане, съгласно чл.44, ал.1, от Закона за водите. За констатираното нарушение е образувано административно-наказателно производство против ”Михалково”АД, като е съставен Акт за установяване на административно нарушение №33/16.04.2018 г. и е издадено постановление №182/17.07.2018 г., което в момента се обжалва”, заявяват от Басейновата дирекция. И допълват, че от фирмата са подали заявления за разрешителни за водовземане за бутилиране на изворна вода, но те все още не са издадени. „Разрешителното е на етап обявяване от община Девин, която трябва да ни уведоми. След като тази процедура мине, ако няма възражения от други заинтересовани страни, тогава се издава”, обясниха от Басейновата дирекция. По казуса „Труд” потърси позиция от Министерството на здравеопазването, тъй като проверки са правени и от Районната здравна инспекция в Смолян. Пред екипа ни главният държавен здравен инспектор д-р Ангел Кунчев обясни, че според официалната информация „Михалково” АД е спряло бутилирането на изворна вода, докато „си оправи документално нещата”. „Това, което искаха от нас, бе да им дадем възможност да си оправят документите и малко да им удължим срока, докато всичко им стане изрядно. Има какво да си оправят с документацията – с Басейнова дирекция, с ВиК и учредяване на санитарно охранителна зона (СОЗ)”, каза Кунчев.", "date": "2018.10.07", "title": " От незаконна тръба точи вода „Михалково“ АД\t\t\t"}
{"url": "https://trud.bg/%d0%bf%d1%80%d0%be%d0%b3%d0%bd%d0%be%d0%b7%d0%b0-%d0%b7%d0%b0-%d0%b2%d1%80%d0%b5%d0%bc%d0%b5%d1%82%d0%be-%d0%b2-%d1%81%d1%8a%d0%b2%d1%80%d0%b5%d0%bc%d0%b5%d0%bd%d0%bd%d0%be%d1%82/", "text": "Изложбата се открива на 11 октомври На 11 октомври в галерия “Васка Емануилова” се открива изложбата “Прогноза за времето”. Това е първата самостоятелна експозиция на младата артистка Мария Налбантова, по-известна до сега като графичен дизайнер и илюстратор. Темата експлоатира метеорологията и климатичните състояния, като метафоричен инструмент за художествени интерпретации. Изложбата, създадена специално за пространството на галерия “Васка Емануилова” е свързана – предимно в жанров и тематичен аспект – с постоянната експозиция на скулпторката. Мария Налбантова използва рисунки, колаж, видео, бродерия и др., за да формира една цялостна инсталация с видими взаимовръзки между обекти и двуизмерни образи. Те от своя страна създават взаимоотношения с теракотените женски фигури на Васка Емануилова.", "date": "2018.10.07", "title": " „Прогноза за времето“ в съвременното изкуство\t\t\t"}
{"url": "https://trud.bg/%d0%bd%d0%b5%d0%b7%d1%80%d1%8f%d1%89-%d0%bd%d0%b0%d0%bf%d0%b8%d1%81%d0%b0-%d0%bf%d1%8a%d1%80%d0%b2%d0%b8%d1%8f-%d1%81%d0%b8-%d1%80%d0%be%d0%bc%d0%b0%d0%bd/", "text": "Иван Янев стреля с лък и играе шахмат Сигурно е трудно човек да си представи как незрящ може да напише не една, а 13 книги. Трудно е, но не е невъзможно. И Иван Янев е примерът как това се случва. На книжния пазар само преди дни се появи първият му роман “Феникс”. Книга, която разгръща въпроса с бежанците у нас, евтаназията като морален казус, търговията с органи като престъпна дейност, стигайки дори до любовта между двама души от различни светове, но с еднакво обречени съдби. Иван е изключителна личност – значима за всички хора, които поради някаква причина в живота си са стигнали до момента да се припознават в определението човек в неравностойно положение. Всеки ден той доказва с интелекта и постиженията си, че този факт не е присъда. Историк, писател, председател на българската федерация за “Спорт за хора със зрителни увреждания”, шампион по “голбал”, стреля с лък, играе шах на високо ниво и в същото време е много горд с двете си дъщери – студентки, едната от тях вече го дари и с внуче. Историята на Янев е като сюжет за филм. Той губи зрението си още когато е на 6 години. След детска игра с прашка, последвана от “лекарска недомислица”, той ослепява напълно. “Едно дете много по-лесно превъзмогва такъв тежък удар, отколкото един възрастен човек. Надежда винаги има, зависи за какво я използваш. Просто моите надежди станаха други надежди”, разказва той и споделя, че това, което му е отнето, е заменил с науката, спорта и обичта към семейството. Своята страст той наистина намерил в спорта. През 2010 година започва да стреля с лък, въпреки че не вижда мишената. С помощта на тактилна стойка, която има опорна точка на ръката, както и със съдействието на треньора, той успява да се научи да стреля и то доста добре. Дори тази събота и неделя той ще е на състезание в Кюстендил. “Всичко е в ръцете на стрелеца – да бъде концентриран и координиран. Едно трепване означава далече от центъра”, обясни Янев. Голямата му мечта е да продължи да се развива в този спорт и да постигне международни успехи. Освен че се занимава със стрелба с лък, Иван е капитан на националния отбор на България по “голбал”. Това е единственият параолимпийски спорт с отбори, който се практикува у нас и в който през 2009 г. България печели бронзов медал на Европейското първенство в Португалия. Всъщност голбалът се играе в зала с размери 9 на 18 метра, а вратата се защитава от трима състезатели, които я пазят от звънтяща топка. Иван практикува и друг тип спорт за незрящи – “шоудаун”, който е специализиран за хора с увреждания. Близък е до тениса на маса, но при него топчето трябва да мине не над мрежа, а под централна разделителна дъска, за да влезе в специален джоб. Иван е голям фен и на шахмата, при това от дете. Той е президент на Българската федерация по шах за хора със зрителни увреждания, а преди два месеца в София бе домакин на световното първенство. На него българският отбор зае 11-ото място, а Иван не скри, че надеждите му са били за влизане в осмицата. По древната игра се запалва още като малък, преди инцидента, който променя живота му. Баща му го запознава с фигурите от чернобялата дъска, а след години той прави това с малката си щерка. Сега малко съжалява, че не е бил по-настоятелен, за да стане тя и професионален състезател. Един от най-тежките моменти в живота му е смъртта на неговия черен лабрадор Вита – кучето водач, с което е денонощно години наред. И досега – вече няколко години, откакто Вита я няма, той не смее да си вземе ново куче. “Причината е емоционална, не съм си счупил белия бастун, не си сменям мобилния телефон или лаптопа, това е нещо много различно. Когато загубиш нещо вярно, нещо близко, нещо интелигентно – все едно си загубил много близък човек. Когато загубих майка си и баща си – аз не тръгнах да си търся нови такива”, така Иван обяснява защо все още е сам без четириног приятел водач. Освен спорта и писането, смисъл в живота му дава и музиката. Той обожава българската поп музика, най-често слуша любимите си изпълнители Орлин Горанов и Мариана Попова. Сигурно ще е интересен и фактът, че той е работил и като експерт в Министерството на образованието, младежта и науката. Денят на 41-годишният Иван е напълно разграфен – той членува в редица неправителствени организации, които се борят за образователната, трудовата и спортна интеграция на хората с увреждания. Председател на Спортен клуб за интеграция “Витоша” (С.К.И. “Витоша”). Освен всички занимания, той намира време и за любимата си история. Иван все пак е историк, защитил е докторска дисертация по история, като редовен докторант към Алма Матер. Продължава да пише научни публикации в областта на външната политика на България през Втората световна война. 13-те книги, които е написал досега, са в областта на спорта и историята, за хората с увреждания. Първият си роман “Феникс” започва през 2014 г. и за четири години е факт. Освен на хартиен носител, книгата е и в аудио версия, за да може да по-достъпна за читателите. Как може човек да се занимава с толкова много неща – това го питат приятелите му. “Може, за мен няма невъзможни неща”, категоричен е Иван.", "date": "2018.10.07", "title": " Незрящ написа първия си роман\t\t\t"}
{"url": "https://trud.bg/%d0%b2%d0%bc%d1%80%d0%be-%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d0%bf%d1%80%d0%b8%d0%b7%d0%be%d0%b2%d0%b0%d0%b2%d0%b0%d0%bc%d0%b5-%d0%be%d0%b1%d1%89%d0%b8%d0%bd%d0%b0%d1%82%d0%b0-%d0%b4/", "text": "Утре, 08.10.2018 г. от 12.00 ч., в клуба на ВМРО – Пловдив на бул. „Марица“ № 51, под моста на Герджика, ВМРО – БНД Пловдив ще даде пресконференция. На нея ще присъстват общинските съветници на партията, председателят на ВМРО – Пловдив и кмет на р-н „Южен“ Борислав Инчев и народният представител и координатор за региона Александър Сиди. Пред медиите те ще изложат проблемите на града, част от които са стари и тлеят от дълги години, но и такива, които тепърва назряват и могат да се окажат много сериозна язва за града под тепетата. На пресконференцията ще бъдат повдигнати наболели теми като: пробивът под Централна гара, бутането на бетонния мост, нереализираните големи инфраструктурни проекти, началото на отоплителния сезон и очакваното влошаване на качеството на въздуха. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.07", "title": " ВМРО в Пловдив: Призоваваме Общината да мисли за пловдивчаните преди да задейства спорни проекти"}
{"url": "https://trud.bg/%d0%ba%d0%bb%d0%b0%d0%bd%d1%8a%d1%82-%d1%80%d0%be%d1%82%d1%88%d0%b8%d0%bb%d0%b4/", "text": "Те са неуловими. Няма една книга написана за тях, която едновременно да разкрива факти и те да са точни   През войните Ротшилд осигурявали заеми на враждуващите императори, крале и принцове В ексклузивно интервю за вестник “Труд” от 2 октомври  . В интервюто Кулио заявява дословно: “Осемте най-богати семейства в света – Ротшилд, Морган, Рокфелер, Уорбърг, Кун-Леб, Лазар, Голдман Закс и Леман. Те контролират всичко. Те притежават всичко…” Музикантът все пак настоява, че гледната му точка може да се разглежда и като една от многото теории на конспирацията. В серия публикации всяка събота “Труд” ще разкаже на читателите си кои са тези семейства. И по реда на номерата, зададен от Кулио, ще започнем с Ротшилд. Британският историк Пол Джонсън пише в книгата си “История на евреите” следното: “Ротшилд са неуловими. Няма една книга написана за тях, която едновременно да разкрива факти и те да са точни. Цели библиотеки с безсмислици са изписани за тях… Жена, която планираше да напише книга озаглавена “Лъжите за Ротшилд”, се отказа от проекта с основанието: “Беше относително лесно да открия лъжите, но практически невъзможно да открия истините”. И как не?! За над 200 години най-известната, а според мнозина и най-влиятелната, европейска банкова династия е създала не малко основания да се спекулира с името й. До голяма степен различните конспиративни теории, намесващи името на Ротшилд, търсят корените си в антисемитизма. Други, по-правдоподобни, са просто основани на фактите и простата логика. Така или иначе всеки е свободен да прецени сам за себе си. Банковата династия е основана от германския евреин Майер Амшел Ротшилд в края на ХVIII век във Франкфурт. Семейното име идва от сливането на немските думи “рот” (червено) и “шилд” (знак) и произлиза от името на къщата, в която семейството е живяло в гетото, когато домовете не се отбелязвали с номера, а с цветове. Заради ранната кончина на родителите му Майер е принуден да прекъсне обучението си за равин и да стане чирак в банкова къща, преди да захване собствен бизнес. Завързвайки с годините добри отношения с принца на Хесен-Касел Вилхелм IХ, Майер Ротшилд въвежда практиката семейството да прави сделки само с короновани глави. И да има колкото се може повече деца, които да контролират бизнеса, така че никога да не излиза от фамилията. И така почти до края на ХIХ в. потомците му винаги са търсели и намирали бракове с втори и трети братовчеди, които пък не липсвали. Сам Майер Ротшилд имал петима синове, с които въртели семейния бизнес в търговия с монети (днешните чейндж-бюра) и търговски бонове, преди окончателно да се ориентират към банковата сфера. Бизнесът ми е война Всеки знае кога се правят най-големите пари. По време на война, разбира се! В случая не една и две. Наполеоновите войни от 1792-1815 г. се оказали златно време за семейство Ротшилд. Майер и най-големият му син Амшел останали във Франкфурт, докато другите четирима били стратегически разпределени, за да контролират финансовите операции на семейството. Натан открил Лондонския клон през 1804 г., Яков се настанил в Париж през 1811 г., а Соломон и Карл открили своите представителства респективно във Виена и Неапол през 1820-те. През войните Ротшилд осигурявали заеми на враждуващите императори, крале и принцове, предлагали легална и контрабандна търговия със стратегически продукти за военните усилия – зърно, памук, различни колониални стоки и не на последно място оръжия. Един от големите им “удари” в този период е гарантирането на международните плащания между Британските острови и континентална Европа, които Наполеон се опитал да блокира, за да изолира Албиона. Ротшилд изградили собствена мрежа от агенти, доставчици и куриери, с които да пренасят злато през разкъсваната от войни Европа. Тази мрежа също така позволявала на базирания в Лондон Натан да е информиран с дни предварително за изхода от сражения и да предвиди как ще повлияят на пазара. За пример, след победата на Уелингтън при Ватерло, третият син на Ротшилд знаел за изхода от битката цели 24 часа преди правителството в Лондон да получи официалното известие. Нагоре и само нагоре Мирът, последвал поражението на френския император, също се оказал проспериращо време за Ротшилд. Семейството преориентирало част от интересите си към търговия с държавни гаранции (пруски, английски, френски, неаполитански) и застраховане на компании. Така с идването на Индустриалната революция Ротшилд имали инвестиции в железопътни, въгледобивни и металургични проекти из цяла Европа. За влиянието, което вече имали по това време, свидетелства, че и петимата синове на Майер Ротшилд са издигнати от император Франц I на Австрия за благородници с титлата барон през 1822 г. Британският клон на фамилията получава същата титла от кралица Виктория през 1847 г., която впоследствие става и наследствена. Синът на Натан, Лайънъл, става първият евреин, член на британския парламент през 1855 г. А разследване на индийски журналисти от 2016 г. разкри, че Ротшилд са били една от фамилиите, контролиращи официално могъщата навремето Източна индийска компания – търговската машина, движеща Британската империя през ХIХ и началото на ХХ век. Пионери в международните финанси, Ротшилд са директно замесени в преговорите между Португалия и Бразилия, довели до даването на независимост на южноамериканската държава. Съгласно споразумение от 1822 г. бразилската държава трябвало да плати 2 млн. лири стерлинги на португалската като компенсация. Ротшилд се застъпват за каузата, помагат за набирането на необходимите средства, а когато през 1825 г. Бразилия получава независимост, се оказва и с португалски задължения към британската банка в размер на 1,5 млн. лири. През втората половина на ХIХ век Ротшилд инвестират в крупни проекти, превърнали се в днешни световни корпоративни гиганти като минният конгломерат “Рио Тинто” и корпорацията за добив и търговия с диаманти “Де Беерс”. Интересите на Ротшилд, по правилото въведено от Майер, са гарантирани с държавни протекции. През 1871 г. и 1872 г. Алфонс Ротшилд в Париж отпуска два големи заема на Франция, за да изплати компенсации за поражението си от Прусия. По същото време пък в Лондон Лайънъл през 1875 г. за няколко часа намира нужните на британското правителство 4 милиона лири стерлинги, за да стане основният акционер в изграждането и експлоатацията на Суецкия канал. Фамилията финансира и начинанията на Британската Южноафриканска компания на сър Сесил Роудс, който през 1880-те основава колонията Родезия, днешни Зимбабве и Замбия. Всичко е в името До началото на ХХ век името Ротшилд вече е синоним за богатство, разкош и охолство по целия свят, но най-вече в Европа, където до тогава семейството е построило 41 двореца, повечето от които надхвърлят по пищност тези на кралските особи на Стария континент. Видният британски политик Дейвид Лойд Джордж през 1909 г. описва барон Ротшилд като “най-влиятелния човек във Великобритания”. Междувременно оригиналният клон на семейният бизнес, този във Франкфурт, се налага да затвори врати през 1901 г. поради липса на пряк мъжки наследник, който да поеме щафетата. Едва през 1989 г. британската и швейцарската банки Ротшилд отварят отново свое съвместно представителство там. Паралелно на това общият бизнес е в постоянен възход и всичко останали клонове на банката продължават да оперират, като именно британският се смята за най-успешен. Френската банка Ротшилд преживява тежък удар през 1982 г., когато социалистическото правителство на Франсоа Митеран я национализира и на Давид дьо Ротшилд се налага да започне наново с трима служители и капитал от 1 млн. долара. Актуално банката в Париж има 22 равнопоставени партньора за акционери и участва активно в глобалния бизнес на семейството. Австрийският клон на семейство Ротшилд също преминава през сътресения през Втората световна война, когато нацистите национализират банката. Колекцията от пищни замъци е присвоена, разграбена и частично унищожена. Семейството обаче успява да избегне гоненията на Холокоста, премествайки се в основната си част в САЩ. Неаполският клон просъществува най-кратко, но най-вече поради естеството на политиката на Апенините – ако през 1832 г. Ротшилд са били наричани “банкерите на папата”, революцията на Джузепе Гарибалди през 1860 г. и избирането на грешната страна в последвалата война за обединението на Италия, слагат край на семейния бизнес на Ротшилд в Неапол. С всичко казано до тук е ясно, че идва ред на числото – според различни наблюдатели и експерти общото състояние на семейство Ротшилд се оценява между 350 и 400 милиарда долара. Капиталите на групата се оценяват в трилиони долари. Просто бизнес, Джоунс, както се казва!      ", "date": "2018.10.07", "title": " Кланът Ротшилд\t\t\t"}
{"url": "https://trud.bg/%d0%bf%d1%80%d0%be%d0%b2%d0%b5%d0%b4%d0%b5-%d1%81%d0%b5-%d0%bc%d0%b0%d1%81%d0%be%d0%b2%d0%be-%d1%81%d0%b2%d0%b5%d1%82%d0%be-%d0%ba%d1%80%d1%8a%d1%89%d0%b5%d0%bd%d0%b5-%d0%b2-%d0%b2-%d1%81%d1%82%d0%be/", "text": "В древния софийски храм „Света София – Премъдрост Божия“ в 10:00 ч. се проведе масово св. Кръщение на желаещи да приемат великото тайнство деца. С благословението на Негово светейшество Българския патриарх и Софийски митрополит Неофит Кръщението бе извършено от храмовото духовенство, свещеници и др. духовници от София и Софийска епархия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2018.10.07", "title": " Проведе се масово Свето кръщене в в столичния храм „Света София – Премъдрост Божия“"}
{"url": "https://trud.bg/%d0%b7%d0%be%d1%83%d0%b8-%d1%81%d0%b0%d0%bb%d0%b4%d0%b0%d0%bd%d0%b0-%d0%b2-%d0%bc%d0%b5%d0%bd-%d0%b8%d0%bc%d0%b0-%d0%b6%d0%b8%d0%b2%d0%be%d1%82%d0%b8%d0%bd%d1%81%d0%ba%d0%b0-%d1%81%d1%82%d1%80%d0%b0/", "text": "Джеймс Камерън е филмов бог Обожавам да нося мъжки дрехи Латино кръвта е гореща като лава Имаме нужда от повече секс на екрана. Прекалено много се цензурираме. Зоуи Салдана е една от най-горещите актриси в момента. Тя е родена в Ню Джърси, в семейството на доминиканец и пуерториканка. Тя има ливански, ирландски, ямайски и индийски корени. Говори еднакво добре английски и испански. По-голямата част от ранното си детство тя прекарва в Куинс, Ню Йорк. След като баща й загива в самолетна катастрофа, когато е била на 9 години с майка си заминават Доминиканската република, където Салдана постъпва в една от най-престижните танцови школи и изучава балет и съвременни латиноамерикански таници. След завършването на школата семейството ? се премества обратно в Куинс. През 1995 г. тя започва участието си в театралната трупа Faces в Бруклин. Играе в Нюйоркския младежки театър, благодарение на което тя получава покана от актьорска агенция и така започва нейния път към киното. Той води до мегапродукцията „Аватар“ и я превръща в световна звезда. Тя се снима в още редица големи успешни филми, а сега е подписала договор да се завърне за дългоочакваните четири продължения на „Аватар“. – Зоуи, Вие сте започнали Вашата кариера като танцьорка на сцена и имате богат опит като балерина. Как този опит помогна на прехода към киното? – Танците бяха невероятно важна част от моя преход към актьорския занаят. Дългите години на тренировки, дисциплина, строго хореографирани движения и в същото време свобода за пластична изява на тялото ми дадоха огромно предимство пред камерата. След толкова много време мога да твърдя, че съм в пълна хармоня с моето тяло, познавам движенията си до най-малките детайли и нюанси. Балетът ме направи физически силна и фокусирана. Благодарение на него мога да правя неща, които актриси без такъв опит не биха постигнали. Много критици и зрители са забелязали, че се движа грациозно в кадър. Благодаря им за тези думи. Наистина значат много за мен. Причината да се движа грациозно в кадър са годините на изтощителни танци и тренировки. Танците ми дадоха структура и дисциплина и в същото време ме свързаха с дълбоката ми животинска природа. Мозъците ни още носят следите от праисторическото време. Ние сме странни и нарцистични създания на природата. Обичам да усещам това в себе си. В мен има животинска страст. А танците и играта в киното я отключват. – Дали това физическо превъзходство по някакъв начин е предопределило и избора на роли. Вие сте известна с изпълненията си във фантастични екшъни и фентъзи мегапродукции като „Аватар“, „Пазители на Галактиката“ и „Стар Трек“, които много разчитат на добрата форма и физическите възможности? – Със сигурност моят бекграунд в танците е изиграл роля. Но никога не съм била целенасочено фокусирана върху определен жанр. Просто така се случи. Всичко започна с гигантския успех на „Аватар“. Този филм наистина промени всичко. После започнаха да ме канят за филми с много екшън, специални ефекти, сложна хореография на движенията на изпълнителите, но и със сърце, емоция, романтика и хуманистично послание. – Трудно ли е да запазите своята нежна женственост в средата на подобни зрелища? – Не бих казала. Въпрос на възприятие. Аз смятам себе си за подчертано женствена, но в същото време притежавам и твърда черупка и мога да се държа мъжки, образно казано. Също така понякога обожавам и да нося мъжки дрехи. А в емоционален план гледам да не си позволявам да приемам нещата твърде навътре. – Вие имате латино корени. Как този бекграунд се отрази на кариерата Ви в киното? – Тези неща могат едновременно да помогнат и да попречат. Но трябва да се внимава със стереотипите и табелите, които толкова често слагаме за улеснение. Хората често смятат латино жените за огнени и буйни, което чест е истина. Но качеството, което най-много харесвам в латино дамите е тяхната сила. Латино кръвта е гореща като лава и аз се гордея, че тече във вените ми. Но не бих искала да се ограничавам и да влизам в кутийката на един етнически стереотип. Не бих искала постоянно да ме наричат латино изпълнителка. Играла съм роли, предназначени за бели актриси. Смятам, че е е редно да ме оценяват заради таланта ми, а не заради произхода. За щастие засега в моята кариера се случва точно това. – Вие станахте световна звезда с мегахита „Аватар“. Сега предстои да Ви гледаме в цели четири продължения. Разкажете малко за работата си по тази модерна фентъзи епопея? – Нямам думи да опиша колко много научих и колко много се забавлявах по време на „Аватар“. Продълженията ще бъдат нещо специално. Джеймс Камерън е филмов бог. Не искам да издавам нищо, но наистина ни очаква приключение от друго измерение. Невероятно е как този филм успя да премине промени цялата индустрия. Аз съм щастлива и за мен е привилегия да бъда част от подобно културно явление. – Какво им липсва на съвременните филми? – Имаме нужда от повече секс на екрана. Прекалено много се цензурираме. Липсват ми еротичните сцени във филмите. Сексът е естествен, а оръжията не са. Но днес комиксовото кино владее света, а там няма много място за секс. – Вие сте смятана за една от най-атрактивните актриси в Холивуд. Колко важен е външния вид в този бизнес? – Много е важен, но аз приемам своята възраст. С опита и мъдростта идва различен тип красота. Важно е да се усещаш комфортно в своята кожа. Но Бог ми е свидетел, че аз ще се опитам да запазя това дупе възможно най-дълго и без да правя нищо срещу природата. – Как се промени отношението Ви към киното след като станахте майка? – Децата ми донесоха неописуеми количества щастие. Няма да се отказвам от киното, но майчинството ме промени из основи и вярвам, че ме направи по-добър човек, които има какво да даде на света и своите близки. Разбира се, работата няма как да остане същата. Но моята цел винаги е била да участвам в истории, които си струва да бъдат разказани. Независимо дали аз играя главната роля, част съм от актьорски ансамбъл или съм основния злодей.  ", "date": "2018.10.07", "title": " Зоуи Салдана: В мен има животинска страст\t\t\t"}
{"url": "https://trud.bg/%d0%bd%d0%b5%d1%88%d0%ba%d0%b0-%d1%80%d0%be%d0%b1%d0%b5%d0%b2%d0%b0-%d1%81%d1%8a%d1%87%d0%b5%d1%82%d0%b0%d0%bd%d0%b8%d0%b5%d1%82%d0%be-%d0%b3%d0%bb%d1%83%d0%bf%d0%be%d1%81%d1%82-%d1%81-%d0%b2%d0%bb/", "text": "– Г-жо Робева, съжалявате ли, че гимнастиката ви е отнела от личния живот? – За много работи съжалявам, но в същото време съм благодарна на Съдбата за всяко мигновение живот… А тя – Съдбата, никога не ме остави да скучая. Интересен живот. – Успяхте ли да се възстановите след проблемите с очите, заради които напуснахте работата си като треньор на ансамбъла на Германия? – В България се чувствам много добре! Разбира се, Германия е много хубава държава, но е хубава за германците, аз се чувствам добре у дома, въпреки всички ядове тук. А относно очите – това не е заболяване, което може да се оправи, оказва се, че макулната дегенерация е доста разпространена и се предполага, че и стресът оказва влияние, но слава богу, от няколко години има начини, с които се задържа развитието му. – Миналия месец столицата бе домакин на световно първенство по художествена гимнастика, на което спечелихме златен, сребърен и бронзов медал. Вашата оценка? – Като организация беше наистина на най-високо ниво. Българинът е гостоприемен, още Иречек го е казал… Постарали се бяха момичетата и показаха на какво са способни, когато са заедно и обединят усилията си за добро дело. Отличната организация бе отчетена и от всички гости. Залата бе препълнена, състезанието бе показвано и по телевизията в по-голямата си част, така че всеки е направил преценка, според собствените си критерии. Отборите, пък и индивидуалните състезателки, имаха своите успехи и неуспехи. Ако ръководството на БФХГ реши и ни покани да си кажем мнението, ще го изкажем с най-добри намерения, ако не – няма. Това е животът и трябва да свикнем и приемем, че едни са в лодката, други извън борда… – Ръководителката на руския отбор – Ирина Винер призна, че се е учила от вас и от вашата треньорка – Жулиета Шишманова, а сега руските гимнастички печелят повечето златни медали. Какво трябва да се промени, за да бъдем отново равностойни, особено в индивидуалната надпревара? Както се казва в Еклесиаст “Под слънцето, нищо ново”. Аз лично съм се учила и от руска треньорка. Тя бе изпратена в България, за да предава опита си, когато този спорт правеше първите си стъпки у нас. След това ние ги побеждавахме. Спомням си на едно състезание се видяхме с Галя Пономарьова -така се наричаше съветската треньорка. Тя със сълзи на очи гордо ме представяше на всички, с думите “Тя е моя ученичка… моя ученичка… “ Мисля, че това, което е най-важното в големия спорт, е осъзнатата и приета необходимост, непрекъснато да се учи, както и силата и умението да се поема риск… Без тези качества никой треньор не може да извоюва трайна победа. Руският отбор беше силно подготвен. Този факт не може и не бива да се отрича. Ирина Винер е достатъчно голяма, за да повтаря това, присъщо на комплексираните хора – АЗ!. Аз – това, Аз- онова, Аз, Аз, Аз… Дори да е така, нека делата и другите да говорят за теб. Бягай с всичка сила и гони далече от себе си ангелогласите ласкатели. Те винаги са тласкали към провал човека, който с блажена усмивка се е заслушвал в омайните им песнопения. – Италианските гимнастички също вече станаха сериозна конкуренция за нас и се намесиха в борбата за медалите… – Италия направи пробив, но за това как тренира италианският отбор, можете да попитате Жулиета Канталупи (внучката на Жулиета Шишманова –б.а.). Сериозно работят децата. И всеки, който е гледал състезанието, би трябвало да го е отчел. Такава подготовка личи и при нашия ансамбъл. Затова и точно той взе златния медал за България. – Доставя ли ви естетическа наслада съвременната художествената гимнастика, която залага на свръхгъвкавостта, супер бляскавите костюми и комерсиалната музика? – Какво значи комерсиална музика? В повечето от случаите, не бих дала и стотинка, за да притежавам подобни троши-нерви парчета. Търси се само ритъм, натрапчив, груб, който да прикрие немузикалната игра или безпомощността на постановчика. Музика, който сама по себе си не вълнува, не може да бъде запомнена, а камоли търсена и продавана или купувана… За мен има два вида музика – хубава и лоша. Що се отнася до костюмите?! Там тържеството на кича е пълно. И за съжаление издава наличието на една не особено висока култура. Впрочем това се отнася и за подбора на музиката. Съжалявам, ако съм засегнала някого. Съвременният правилник не стимулира свръх гъвкавите, но стимулира свръх техничните. Той доближи изключително много нашия спорт до жонгльорството в цирка. В действителност той уби онзи елемент, който ни даваше правото да наричаме гимнастиката си художествена. – Вие присъствахте в “Арена Армеец” и успяхте да се срещнете с някои от златните ни момичета, дошли специално за първенството от чужбина. С какви емоции ви изпълниха тези срещи? – Отидох на първенството най-вече, заради тази среща. Някои познах – други – не. Те вече са зрели, прекрасни жени. Всяка е поела по свой път… Но това, което е най-важното, е че имат път. Не се лутат. Не хленчат. Често много от тях ми пишат във фейсбук и почти всички отбелязват едно, което много ме радва, че именно този спорт, със своята дисциплина, усилени тренировки, уменията, които са добили в годините, им помагат да устояват на различните трусове в живота. И най-важното е, че именно в залата при дългите часове, в борба с умората, отчаянието, понякога нежеланието да продължат, са изградили у тях самочувствието, че могат! Могат да устояват на всички изпитания, стига много силно и с цялата си страст да го пожелаят. – Докато работехте с ансамбъла на Германия, какво в страната и отношенията между хората там ви впечатли най-силно? – Възпитанието, учтивостта, чистотата, подредеността… Това, наистина е впечатляващо. Иначе има хора и хора. Като у нас и както навсякъде. – Големият ни треньор Иван Абаджиев дълги години живя и работи зад граница. Защо според вас не умеем да ценим и задържаме такива имена в родината? – Защото сме лоши и завистливи. Иван Абаджиев бе изключителен родолюбец и след това треньор. За България, той бе готов на саможертва… – Категорична ли сте, че няма да правите нов спектакъл? – Не, не съм категорична, но възрастта ми е такава, че не мога да знам, какво е решила съдбата за утрешния ми ден. – Една от вашите каузи е за обединяване на нацията ни. Смятате ли, че това е възможно и защо сме толкова разединени? – Защото времето е такова. Защото всичко ни разединява по един див и ужасно грозен начин. На първо място са поставени парите. Имаш ли пари – имаш права. Това е най-страшното разделение. Защото тук на първо място не стои силиконовата блондинка, скъпата кола, огромната къща, а правото на живот, на здраве, на образование и развитие, на човешко съществувание! На безпаричните са отнети изконни човешки права, отнето им е всичко, което може да ги постави в категорията на хомо сапиенс. Държавността е в пълен разпад. Кой е този гений, който може да обедини бедняка с извратеното парвеню. Те изначално се ненавиждат. Помните ли Гео Милев? С това страшно негово прозрение в “Септември” за вековната злоба на роба. Христос преди повече от 2000 г. прие като своя кауза и завеща на хората. “Ако имаш две ризи, дай едната на другия.” Завеща на човечеството своя морал, а не надпреварата, кой по-пръв да се настани на мястото на търговците в храма. Тъжно е. Кой е този, който може да сложи ръка на сърцето и да ме посочи като черногледа и лъжкиня?! Не знам, нищо няма да ме учуди, може пък и такъв изрод да се намери. Всичко е възможно. – Мислите ли, че има шанс да работите с Илиана Раева и да обедините усилията си в името на това българския химн да звучи все по-често на големи първенства? – Не знам. Наистина не знам… Мисля, че преди малко казах, че ние сме извън борда – хората от моето поколение… – Трикратната световна шампионка Мария Петрова – най-титулуваната наша гимнастичка, в началото е била отхвърлена като безперспективна. Вие какви качества видяхте в нея, които й помогнаха да достигне тези успехи? – Една вечер, късно, вече по тъмно влязох в залата и видях, че в тъмнината някой се движеше. На въпроса ми кой е и какво прави по това време в залата, едно тъничко гласче ми отговори, че е Мимето и тренира на спокойствие… Казах си – това ще стане! Мария беше невероятно работлива и също толкова талантлива. – Вие сте забранявали присъствието на приятелите на вашите гимнастички в залата, дори и на Иво Карамански, който имаше връзка с Нели Атанасова. Защо сте била толкова категорична? – Не само на приятели. На всички, които могат да ги разсеят и отвлекат от тренировъчния процес, защото спортната тренировка изисква пълно отдаване, внимание и концентрация. Ако се търсят резултати, а не забавление… – Не криете, че човешката глупост ви влудява. Какво последно ви накара да излезете извън кожата си? – Глупостта не ме вълнува, тя ме вбесява до пълна загуба на разума. Тя просто ме убива. Няма по-страшно нещо от невежеството и глупостта. И то е така, защото носителите на тези две качества по никакъв начин не ги осъзнават и няма никаква надежда някога да достигнат до това прозрение. И това не е най-страшното. Най-страшното е, че повечето от тях са облечени във власт и ни управляват. – Ако имахте тази възможност какъв закон бихте въвели в действие? – Един-единствен. Закон за опазване на човешкия вид в България! – Какво ви липсва най-силно от общуването ви с прочутия ни художник Светлин Русев и кои негови качества цените най-много? – Хора, като Светлин, леля Ванга, и Константин Павлов не подлежат на обяснение. Те произхождат от други светове. От други измерения. Липсват ми и тримата и най-вече общуването с тях. Самотата заема места на тези, които си отиват и стяга обръча около нас. Задушава ни. Изолира ни от останалите хора… Отнема ни силите и желанието за нови приятелства. – Посещавате ли често Рупите и кои думи или съвети на Ванга си припомняте най-често? – Вече не толкова често, но искам. Имам нужда да отида. На 14 октомври, обезателно ще отида, тогава е храмовия празник – Петковден. Там се зареждам с енергия. Много думи си спомням, както и много съвети от леля Ванга. Не всичко изпълнявам. Странни сме ние хората. Дори когато вярваме 100% на човек, като Ванга, дори, когато осъзнаваме, че съветите й са в наша полза, пак се назлъндисваме и намираме оправдания, за да не ги изпълняваме… – Ванга е казвала, че винаги трябва да се държим за Русия. Актуална ли е според вас тази нейна заръка и с днешна дата? – За мен – да. Ние сме една кръв. По-естествено и нормално нещо от това не виждам… Което не значи да отхвърляме другите. Ако имахме мъдри политици, нямаше да се налага да търсим пътища чрез разгадаване на пророчества. – Ванга е казвала също – “България ке страда, оти сме безверници”. Докога ще страдаме? – Ще страдаме, докато тиквите ни уврат, че поединично спасение няма… – Любимата мисъл? – Преди беше “Прави, каквото трябва, да става, каквото ще.” Сега все по-често си спомням Никос Казандзакис – “Не вярвам в нищо, не искам нищо, аз съм свободен!”   Нашият гост Легендарната Нешка Робева е треньор на българския национален отбор по художествена гимнастика в най-славните години на този спорт. Под нейно ръководство българските състезателки печелят близо 300 медала от най-големите шампионати по света. Първи, сред нейните момичета, които извоюват правото да се наричат “златни” са Илиана Раева, Анелия Раленкова и Лили Игнатова. Следват още плеяда гимнастички, които Нешка Робева и нейния екип извайват и шлифоват до най-малкия детайл, с цената на безкрайни часове работа в залата, за да блесне този спорт с цялата си красота и грация и да стане любим на милиони българи. За изключителните си постижения именитата ни треньорка е носител на почти всички държавни отличия, а също и на грамота за принос към световния женски олимпийски спорт. Нешка Робева е и първата, която прави спектакъл въз основа на българския фолклор. Представленията на нейната трупа като “Орисия”, “Арамии”, “Два свята”, “Готови Ли Сте?”, “Кармен от Факултето” и “Няма такова шоу” са аплодирани от хиляди българи. В момента неуморната треньорка е президент на клуб по художествена гимнастика “Левски”, който продължава да произвежда бъдещи шампионки, а всички, които я познават са убедени, че тя е пълна с творческа енергия и хъс и няма да спре да ни изненадва.      ", "date": "2018.10.07", "title": " Нешка Робева: Съчетанието глупост с власт е страшно\t\t\t"}
{"url": "https://trud.bg/%d0%ba%d1%80%d0%b8%d0%bc%d0%b8%d0%bd%d0%b0%d0%bb%d0%b8%d1%81%d1%82%d0%b8-%d0%b7%d0%b0-%d1%83%d0%b1%d0%b8%d1%82%d0%b0%d1%82%d0%b0-%d0%b6%d1%83%d1%80%d0%bd%d0%b0%d0%bb%d0%b8%d1%81%d1%82%d0%ba%d0%b0/", "text": "Криминалисти с дълъг стаж казват, че не помнят в Русе да е имало такова  . Полицията работи по няколко версии, но няма данни убийството да е свързано с работата на телевизионната водеща, информира Нова ТВ. Тялото на 30-годишната административна директорка на TVN Виктория Маринова е открито в събота в труднодостъпен район. Намерено е в храсти, близо до Дунав. Разпознаването на жертвата е станало късно снощи. Преди да бъде убита жената е била изнасилена. Очаква се по-късно днес от полицията в Русе да дадат още информация по случая. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.10.07", "title": " Криминалисти за убитата журналистка: Не помним в Русе да е имало такова брутално престъпление"}
{"url": "https://trud.bg/%d0%b0%d1%88%d0%bb%d0%b8-%d0%b9%d1%8a%d0%bd%d0%b3-%d0%b7%d0%b2%d0%b5%d0%b7%d0%b4%d0%b0-%d0%bd%d0%b0-%d0%bc%d0%b0%d0%bd%d1%87%d0%b5%d1%81%d1%82%d1%8a%d1%80-%d1%8e%d0%bd%d0%b0%d0%b9%d1%82/", "text": "Ашли Йънг е един от най-обичаните футболисти на „Манчестър Юнайтед“ днес. Английският национал е и от малкото, които все още играят от ерата на сър Алекс Фъргюсън. На световното първенство в Русия беше доайенът в отбора от младоци на Гарет Саутгейт, който стана четвърти. Йънг е легенда на „Астън Вила“, вече и на „Олд Трафорд“. А един от най-добрите му приятели в живота е Стилиян Петров. Двамата деляха всичко в Бирмингам, а сега се събират за благотворителни мачове. След двубоя на стадион „Селтик Парк“ в началото на септември Йънг даде ексклузивно интервю за „Труд“. – Здравейте от България. Отново със Стилиян Петров в един отбор. Какво е да сте пак заедно на терена, въпреки че е приятелски мач? – Мина доста време, откакто играхме заедно. Но той е един прекрасен човек и на терена, и извън него. И този мач също го доказва. Прекрасно е, че отново успяхме да поиграем заедно. Имахме много хубав период в “Астън Вила”, а той е един невероятен играч и човек. – Как поддържате връзка, след като не сте играли заедно от толкова отдавна? – Чуваме се по телефона, предаваме си поздрави чрез стари съотборници. Когато играехме заедно, станахме доста близки приятели извън терена. Просто е невероятно след какъв тежък период Стан успя да се изправи. Продължавам да се чувам нонстоп с него и семейството му. – Какво смятате за него като футболист? – Като футболист ли? Не мисля, че вече притежава същата бързина. – А когато играеше професионално? Беше доста надарен технически. Можеше да стреля, да подава, но имаше и способността да се брани. Може би един от най-стабилните играчи, които съм виждал на терена. – Смятате ли, че Стилиян би успял като треньор? – Определено. Като играч знаеше доста добре тактически как да се държи на терена. Смятам, че и като треньор може да го направи и се надявам това да е така. – Кое му беше най-силното качество като играч? – Мисля, че на терена той е лидер. Там той водеше другите. Петров притежаваше всички необходими качества, за да бъде капитан. – Неотдавна в “Манчестър Юнайтед” играеше още един българин – Димитър Бербатов. Какви са ви впечатленията от него? – Той също е фантастичен футболист. Играеше на много високо ниво, просто великолепен. Бербо не само е талантлив, но и интелигентен. А като голмайстор, направо нямам думи. – Смятате, че има голяма разлика между Бербо и Стан. Каква е тя? – Разликата е, че Стан е по-шумен. Можеш повече да се забавляваш с него. Докато Бербо определено е доста тих и спокоен. Но на терена всеки от тях беше на световно ниво, фантастични играчи. – Какви са ви впечатленията от футбола в България? От други български футболисти? – За съжаление не съм имал възможността да се изправя срещу много други български футболисти или отбори. Но имам достатъчно впечатления от играта ми със Стан. – В Глазгоу имахте за съотборник и най-великия български футболист Христо Стоичков? – Да, той беше един невероятен играч, от световна величина. – Вие сте легенда на “Астън Вила”. Каква е ситуацията с този клуб? Защо се отборът не може да се върне във Висшата лига? – Това може да се случи с всеки един голям отбор. “Астън Вила” е далеч от позицията, на която трябва да се намира и смятам, че това носи голямо разочарование у феновете. Но се надявам един ден това да се промени. И това да се случи скоро. – Как дойде офертата от “Манчестър Юнайтед”, когато вие играехте във „Вила“? – Когато офертата дойде, то мениджърът на отбора ме помоли да остана още една година. Направих го, защото бях задължен на клуба. Но преминаването ми в „Манчестър Юнайтед“ е едно от най-хубавите неща в моя живот. – Спомняте ли си първия си мач на “Олд Трафърд”, стадиона известен като “Театъра на мечтите”? – Разбира се. Първо още докато бях в “Астън Вила”. Докато първия ми мач за “Юнайтед” беше като гост срещу “Уест Бромич“. Но оттогава мина доста време. – Какъв тип човек е сър Алекс Фъргюсън? Всички сме го виждали, седейки на пейката, но какъв е всъщност? – Той е просто прекрасен. Като мениджър няма какво повече да кажем, спечелил е всичко. Но дори като вече не е на този пост, той е винаги насреща за нас неговите момчета от „Юнайтед“. И винаги готов да помогне. – Ядосвал ли ви се е някога? И какъв ставаше той, когато се ядосаше? – Никога не се е случвало да го ядосам. Но определено, когато се ядосаше, не беше много добре да си му пред очите. Ако случайно се изпречиш, просто нямаше какво да му кажеш, а и по-добре, беше така. – Как реагирахте, когато разбрахте за здравословните му проблеми и за влизането му в болница? – Беше изключително труден момент. С доста други съотборници си говорихме за това и беше много, много тежко. Но той е борец, той не се предава. И пак го доказа. – Идвал ли е в съблекалнята вече след като се пенсионира? – Не, никога. При пенсионирането си той каза, че никога няма да се върне там. Но ще ви призная, че по различни поводи се срещаме от време на време. – Мислите ли, че успехите му за английския футбол могат да бъдат повторени? – Някога, в далечното бъдеще може би, да. Но към момента, не мисля. – „Манчестър Юнайтед” с Райън Гигс, Пол Скоулс, Гари Невил. Какво е да си в тяхната компания? – О, велико е, да не забравяме и Рио Фърдинанд, Неманя Видич, Уейн Руни. Това бяха фантастични години. Просто не можех да повярвам сред какви играчи съм. – „Манчестър Юнайтед” е един от най-популярните отбор в България. Защо тимът не може да стане отново шампион във Висшата лига след ерата на сър Алекс? – Наясно съм, че това носи голямо разочарование за феновете. Не ни приляга да не печелим дълго време такъв трофей. Не е като да не вземеш Купата на Лигата или Купата на Англия. Но бъдете сигурни – наясно сме, че трябва бързо да се върнем там, където ни е мястото. – Добре, да се върнем отново към сър Алекс. Какъв е извън терена? – Абсолютно същият. Отдаден на това, което прави и трудещ се упорито. – А какъв е Жозе Моуриньо? – Вижте той дава всичко от себе си. Също работи упорито. Знае и показва, че няма как да успееш, без да се бориш. Да си мениджър на Острова си е голямо изпитание. Пресингът е невероятен и всички те следят под лупа. Много са факторите, с които един мениджър се сблъсква в името на успеха. И определено пътят не е лесен. – Вие сте английски футболист. Но смятате ли, че във Висшата лига има прекалено много чужденци? – Доста съм мислил по този въпрос. За мен той няма еднозначен отговор. Но определено считам, че трябва да се дава достатъчно шанс и на младите играчи, за да може те да развиват потенциала си. – Играхте на последното световно първенство за Англия. Малко по-възрастен сте вече от вашите съотборници. Достави ли ви удоволствие мондиалът в Русия? Смятате ли, че постигнахте успех с четвъртото място? – Наслаждавах се на всяка една минута, в която играх на световното. Беше невероятно. Все още тая обаче и разочарование от края. Но смятам, че всеки един от нас – играчи, треньори, екипа, дадохме всичко от себе си. Гледах клипове как феновете реагираха на нашата игра и за мен това беше нещо невероятно. Честно казано все още нося в себе си малко разочарование, но също и голяма вяра, че ще надминем това постижение. – Играхте и срещу Хърватия. Защо не успяхте да спечелите? – Заради не един и два различни фактора. Но след тази игра, единственото, което остана, е разочарованието. Може би, защото бяхме толкова близо до успеха. – Треньори като Фабио Капело и Свен Горан Ериксон не успяха да постигнат успех на световното. Защо според вас? И кога Англия ще се класира на финал? – Лично аз си мисля, че това трябваше да се случи на последното световно първенство. Всеки един от нас в отбора го вярваше и смятам, че имахме нужните качества за това. – Говорим за големи турнири. Напоследък английските отбори не са имали много големи успехи в Шампионската лига. Защо? – Мисля, че Шампионската лига никога не е била лесно състезание за нас. Да, вярно е, че напоследък не успяваме, но бъдете сигурни – рано или късно и това ще се случи. – Какво беше за вас да спечелиш Лига Европа с „Манчестър Юнайтед“? – О, простно нещо невероятно. Един момент, който винаги ще помня. Определено не ни беше лесно на финала срещу “Аякс”, но така успеха бе по-сладък. – Коя е любимата ви позиция? Крило или бек? – Мисля, че крило. Предпочитам да играя там, но през последните години ми се е налагало и да играя по-назад. Но мисля, че и на двете позиции се справям. – Срещу кой играч ви беше най-трудно? – Играл съм срещу толкова много различни играчи. Винаги е трудно, ако има срещу теб някой мотивиран. – Какво смятате за парите, които се дават на пазара в момента? “Манестър Юнайтед” ви закупиха за 15 милиона паунда. А сега това вече е съвсем скромна сума. – Смятам, че Футболната асоциация на Англия, УЕФА и ФИФА трябва да се замислят и да дискутират това. Философията на футбола се изменя с това даване на все по-големи суми пари за играчи. Времената се менят. – Вие сте футболна звезда. Смятате ли обаче, че по принцип една звезда трябва да взима толкова милиони? – В момента се случва, но да ви призная не знам, не мога да си представя, докъде ще стигне всичко това. – Колко още години смятате, че бихте могъл да играете на високо ниво? – Не мога да кажа с точност, но ще дам всичко от себе си да играя още. Бих се отказал веднага, когато видя, че не съм на това ниво. – Имате ли планове за бъдещето? Може би ще станете треньор. – Иска ми се, но ще оставя времето да покаже. Нека първо Стан успее като треньор.", "date": "2018.10.07", "title": " Ашли Йънг, звезда на „Манчестър Юнайтед“ и четвърти в света от Мондиал 2018, ексклузивно пред „Труд“:   Стилиян става треньор, после съм аз"}
{"url": "https://trud.bg/%d0%bd%d0%b0-%d1%81%d0%b2%d0%be%d0%b1%d0%be%d0%b4%d0%b0-%d0%b5-%d1%81%d1%83%d0%b4%d0%b0%d0%bd%d0%b5%d1%86%d1%8a%d1%82-%d0%bd%d0%b0%d0%bf%d0%b0%d0%b4%d0%bd%d0%b0%d0%bb-%d0%b4%d0%b5%d0%bd%d0%b8%d1%86/", "text": "„Съпругата ми можеше да бъде убита в момента, ако не беше излязла на бул.“Симеоновско шосе“, а беше останала в тази тъмна, крива уличка, която няма осветление, където този получовек, този изрод, аз така ще го наричам, я засича. Как да запазим добрия тон, когато имаш застрашен живот, когато полицията не прави нищо? Тя беше го пуснала вече да си тръгва, когато аз пристигнах. Ако не беше дошъл екип на телевизията и аз, полицията вече го пускаше“. Това заяви пред ТВ Европа лидерът на „Атака“ Волен Сидеров, чиято съпруга   от суданец след катастрофа в петък. По последна информация чужденецът е бил освободен. „От полицията ми обясниха, че не могат да ми дадат данните на този човек и че нищо не се е случило. През това време той ми показа среден пръст, изплези ми се в лицето, до него е полицаят – той не му прави забележка.“ В профила му излиза, че той е бил някакъв военен, наемник, убиец ли, терорист ли, не знам. Снимал се е с въоръжение и отдолу пише как обича да е на война и да убива. Това е един човек, който е абсолютно опасен. Аз тези данни ги дадох и на ДАНС. Неговите данни бяха тайна 4 часа. Накрая се разбра, че е суданец, който живее у нас“, обясни още Сидеров. „Книжката му, с която го хванаха, беше невалидна. Преследва хора по булеварди, просто това е било като някакакъв екшън – той я засича, обръща цялото движение, полицията не идва през това време“, каза той. „От МВР лъжат, аз ще искам сметка и от министъра на вътрешните работи. За пореден път се убеждавам, че МВР е една абсолютно прогнила система. Аз ще бъда против да се отделят толкова много пари, защото сега ще влезе бюджетът за гласуване и отново ще тръгнат да отделят милиард и нещо за една прогнила и корумпирана система“, заяви Сидеров. На контрааргумент от страна на водещата, че самият лидер на „Атака“ е в това управление, той отвърна: „Аз не съм в това управление. Аз съм в парламента, а в това управление са министрите, премиерът, вицепремиерите и останалите надолу по етажите. В Министерски съвет е тишина – като в църковен храм, докато в Народното събрание – фокусът е върху нас, а всъщност реалната власт е там. В парламентарната република реалната власт е в изпълнителната власт – там, където отиват милиардите, защото стотици милиони отиват в ДАНС. Аз съм против да се налива милиард в една прогнила система и ще настоявам от квотата на Патриотите човек на „Атака“ да оглави МВР като министър. Единствено тогава може да се гарантира, че в тази система може да тръгне да се поставя някакъв ред. Имам и кандидатура, имам и хора, които ще застанат като екип. Имам готовност, имам и концепция. Аз ще поставя въпроса пред премиера“, каза лидерът на „Атака“. „Ще поставя пред премиера въпроса дали трябва МВР да бъде в квотата на „Атака“. Аз смятам, че трябва да бъде. Защото в момента от моите коалиционни партньори Красимир Каракачанов е вицепремиер по обществения ред, силовите министерства, т.е. той надзирава МВР. Той до мемента не се е обадил. Не става въпрос за махане на един човек, а става дума за смяна на концепцията. Ние си унищожихме армията. Имаме над 65 000 служещи в полицията“, добави Сидеров. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.10.07", "title": " На свобода е суданецът, нападнал Деница Сидерова"}
{"url": "https://trud.bg/%d0%b1%d0%bb%d0%b8%d0%b7%d1%8a%d0%ba-%d0%b4%d0%be-%d1%83%d0%b1%d0%b8%d1%82%d0%b0%d1%82%d0%b0-%d0%b6%d1%83%d1%80%d0%bd%d0%b0%d0%bb%d0%b8%d1%81%d1%82%d0%ba%d0%b0-%d0%bd%d0%b5-%d0%bc%d0%be%d0%b3%d0%b0/", "text": "Русенецът, който стана носител на приза „Юрист на годината“ от Десетите годишни награди на „Правен свят“ и Международен правен център (ILAC) – адвокат Петър Николов, се оказа добър познат на   Виктория Маринова. Ето какво написа адвокат Николов във фейсбук: Не мога да повярвам, че това се е случило с теб, Вики! Помня лятото какво интервю направихме в съда и как имаше смелостта да го излъчиш. Тези дни трябваше да се видим, за да направим интервю за 11-те деца от Русе, защото ти живо се вълнуваше от проблемите на децата и не само тези деца. Правеше истински предавания за проблемите на обикновения човек и обществото. Аз отложих, защото нямах време. Подцених факта, че днес в нашия Живот, ние нямаме това време, което си мислим, че притежаваме. Съжалявам, че не се видяхме за последно и те лиших от тази възможност, да направиш още един хубав материал. Наистина съжалявам. Ти беше прекрасен водещ и журналист, ЧОВЕК който не искаше да бъде обикновен. И беше такава. Беше жена, която се забелязва и буди както най-благородното у човека, така и явно най-долното. Дано не са истина слуховете, че се касае за твое разследване. Не мога да повярвам и съм дълбоко потресен как може да приключи животът ти в разцвета на силите. Дано всички изроди свързани с това горят в АДА! АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2018.10.07", "title": " Близък до убитата журналистка: Не мога да повярвам и съм дълбоко потресен как може да приключи животът ти в разцвета на силите"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d1%82%d1%80%d0%b8%d0%bc%d0%b0-%d1%81%d0%bb%d0%b5%d0%b4-%d0%bf%d1%80%d0%b5%d1%81%d0%bb%d0%b5%d0%b4%d0%b2%d0%b0%d0%bd%d0%b5-%d0%b8-%d1%81%d1%82/", "text": "Трима души са задържани след преследване и стрелба с полицията в София. Инцидентът е станал в квартал „Левски В“, предаде БНР. Мъжете, които са пътували в лек автомобил са отказали да спрат за полицейска проверка. При опита си да избягат са блъснали леко служител на МВР.  Единият от полицаите е стрелял два пъти в гумите на автомобила на бегълците.  При проверката е станало ясно, че единият от задържаните е без лични документи. Продължават огледите на мястото на инцидента. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.07", "title": " Задържаха трима след преследване и стрелба с полицията в столичния квартал „Левски В“"}
{"url": "https://trud.bg/%d0%bf%d0%be-%d1%81%d0%bb%d1%83%d1%87%d0%b0%d1%8f-%d1%81-%d1%83%d0%b1%d0%b8%d0%b9%d1%81%d1%82%d0%b2%d0%be%d1%82%d0%be-%d0%bd%d0%b0-%d0%b2%d0%b8%d0%ba%d1%82%d0%be%d1%80%d0%b8%d1%8f-%d0%bc%d0%b0%d1%80/", "text": "По случая с   на Виктория Маринова полиция и прокуратура работи вече 24 часа непрекъснато. Това стана ясно днес на брифинг в сградата на ОД на МВР с участието на окръжния прокурор Георги Георгиев, зам. директорът комисар Илиян Енчев и шефът на криминалистите в Русе комисар Кожухаров. В 14:24 часа вчера е подаден сигнал на тел. 112, че в района на тенис кортовете, на километър 492 на р. Дунав е намерен труп. Първоначално са забелязани следи от кръв, след това безжични слушалки, ластик за коса, розова маратонка и в храстите е забелязан труп на жена. Според експертизата до момента смъртта е настъпила вследствие от удари по главата и задушаване. На този етап разследващите се въздържаха официално да кажат дали е била изнасилена. Сред липсващите вещи при извършеният първоначален и допълнителен оглед е установено, че няма ключът на личния и автомобил, който е бил в близост до престъплението,очила, мобилният телефон и част от дрехите. Разпознаването на жертвата е станало малко по-късно, тъй като у нея не са били намерени лични документи и мобилният и телефон. В разследването са включени екип от Главна дирекция Национална полиция /криминален отдел/, а вещи на жертвата са изплатени за анализ в Националния институт по криминалистика. Работи се по всички възможни версии убийството да е извършено случайно, планирано, включително и заради работата й, което обаче с счита за по-малко вероятно. Според нейни познати, Виктория е тренирала и е смятала да участва в маратона днес при Сребърна. Затова е тренирала и подготвяла участието си. Преди да отиде да бяга, тя е била на кафе с приятели в заведение в района на Парка на младежта. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.10.07", "title": " По случая с убийството на Виктория Маринова полиция и прокуратура работят вече 24 часа непрекъснато\t\t\t"}
{"url": "https://trud.bg/%d0%bf%d0%b8%d1%8f%d0%bd-%d0%b8-%d1%81-%d0%be%d1%82%d0%bd%d0%b5%d1%82%d0%b0-%d0%ba%d0%bd%d0%b8%d0%b6%d0%ba%d0%b0-%d0%b7%d0%b0%d0%b1%d0%b8%d0%bb-%d0%ba%d0%be%d0%bb%d0%b0-%d0%b2-%d0%ba%d1%8a%d1%89%d0%b0/", "text": "Пиян и с отнета книжка шофьор загубил контрол над колата си и я забил в къща в разградското село Богомилци, съобщиха от полицията. Сигналът за произшествието, което вдигнало на крак хората в къщата и техните съседи, е подаден към 1 часа в неделя. За щастие инцидентът се е разминал без пострадали хора, като водачът Н.Н. (40 г.) от село Йонково е прегледан и прибран в ареста. На място е установено, че той е изгубил контрол над автомобила си „Форд Фокус”. Вероятно движейки се с несъобразена скорост е излязъл от пътя и се ударил в къща. Дрегерът, направен на мястото на инцидента, е отчел 1,74 промила алкохол. При проверката се оказало още, че мъжът е с отнета от съда книжка. От полицията в Разград съобщават за още трима пияни, свалени от колите преди да са наранили други хора или себе си през последните дни. Рекордьор е 54-годишният Д.Д., който карал „Фиат Пунто” в Разград и към 11 часа вече е показал 3,24 промила алкохол. Другите двама пияни водачи са се отчели с по-скромни показатели, но все така опасни и в нарушение на закона, което е наложило да бъдат вкарани в ареста и да им образуват бързи производства. 31-годишният Е.Х. от село Подайва е хванат зад волана на „Мерцедес С220” с 1,31 промила. Към 2,20 часа в неделя пък в Разград е спрян С.Е. (34г.) от Дянково, който карал „Мазда” с 1,56 промила. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.07", "title": " Пиян и с отнета книжка забил кола в къща\t\t\t"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d1%83%d0%bd%d0%b8%d0%ba%d0%b0%d0%bb%d0%bd%d0%b8-%d1%80%d0%b5%d0%bb%d0%b8%d0%b3%d0%b8%d0%be%d0%b7%d0%bd%d0%b8-%d0%b4%d0%b0%d1%80%d0%be%d0%b2%d0%b5-%d0%b2/", "text": "Ценни дарове с религиозен характер откри археологът доц. Деян Рабовянов при разкопки на крепостта Трапезица във Велико Търново. Уникалните находки са намерени при проучване на Църква № 22, която се намира в южния сектор на средновековния град и е разкрита през миналия археологически сезон. „Продължихме с проучване на некропола на църквата, която датира от 30-те години на XIV век от времето на цар Иван-Асен II и е функционирала до 1400 година. Оказа се, че това е една доста голяма църква”, разкрива доц.д-р Рабовянов от търновския филиал на Националния археологически институт с музей при БАН. Той допълва, че много от новооткрити култови предмети са с векове по-стари от времето на функциониране на църквата – XIV век.  “Техният брой и характер разкрива важната роля, която е играл този енорийски храм за живота на обитателите на жилищните квартали в южната част на Трапезица. Освен това дава представа за религиозните светини, съхранявани в храмовете в столицата Търновград”, обяснява доц.д-р Рабовянов. Сред намерените този сезон находки са християнски обкови, части от кръстове, елементи от полюлеи. „Църква № 22 се намира в южния сектор на средновековния град. Храмът е разположен на север от улицата и е с широчина над 5 м, а дължината му надхвърля 20 м. Той е с типичния за епохата еднокорабен и едноапсиден план. Християнският паметник се отличава и с богата стенописна украса”, коментира доц.д-р Рабовянов. По време на разкопките археологът е открил и голямо количество фрагменти от фреските. Вътрешността на църквата, претърпяла едно преустройство, е заета от множество гробове. Доц.д-р Рабовянов смята, че църквата е имала два периода на съществуване-като действащ храм и като гробищна църква. Въпреки, че в някои от гробовете са намерени останки от сърма, проучвателят е категоричен, че те не са на хора от аристокрацията, а на представители на редовото население. На север и изток от храма се развива некропол.Голям интерес за специалистите е предизвикала най-добре запазената източна част на църквата с основата за олтарната ѝ маса. “Нейната колона с размери 100 на 90 сантиметра е измазана с хоросанова мазилка. Практиката да се използват зидани стълбове за олтарни маси, украсени със стенописи и покрити с малко по-широки каменни плотове, е позната от църковното строителство на Балканите и Византия през XII-XIV век. Опиращата се до дъгата на апсидата основа на олтарната маса е оформила малко пространство, в което бяха открити заровени цялата група паметници на християнския култ. Те са положени като реликви, за да подсилят светостта на новопостроения храм”, изтъква доц.д-р Деян Рабовянов. Археологът припомня, че при проучването миналата година от обекта са излезли безценни реликви на християнския култ. Сред тях се открояват девет цели и половинки бронзови кръстове-енколпиони, части от бронзов и железен процесийни и хоругвени кръстове, оловна евлогия, фрагмент от меден обков с многофигурна композиция. С ювелирната си изработка се отличава и стеатитова икона на архангел Гавраил с ажурна рамка, която е покрита с позлата. Доц.д-р Рабовянов допълни, че при настоящите разкопки наред с проучването на некропола, частично е изследвана и нова градска улица, която се насочва на Север, която дава представа за градоустройството на историческия хълм. В края на октомври ще бъде извършена консервация на обекта. Ще пристигнат и специалисти от Русе, които да направят аерофотография, която дават възможност църквата да се заснеме от високо и да бъде видяна в градска среда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.07", "title": " Откриха уникални религиозни дарове в църква на хълма Трапезица във Велико Търново\t\t\t"}
{"url": "https://trud.bg/%d0%ba%d0%b0%d0%bb%d0%be%d1%8f%d0%bd-%d0%bf%d0%b0%d1%80%d0%b3%d0%be%d0%b2-%d0%b1%d1%81%d0%bf-%d0%bf%d0%be%d0%b5-%d0%ba%d1%83%d1%80%d1%81-%d0%ba%d1%8a%d0%bc-%d0%b2%d0%bb%d0%b0%d1%81%d1%82%d1%82%d0%b0/", "text": "БСП пое курс към властта и сега търсим съюзници. Това каза лидерът на столичните социалисти Калоян Паргов в предаването „Европа сутрин“ по телевизия „Европа“ днес. „БСП е наясно с посоката, в която трябва да върви. На фона на политическата криза, тя е само една – курс към властта и търсене на съюзници, категоричен беше той. – Търсим подкрепа и разширяване на влиянието. „Визия за България“ е добър инструмент, който ни дава възможност за диалог с представители на различни браншове и гилдии, с хората. Този проект трябва да начертае пътя за развитие на България, защото сегашният икономически модел на държавата е изчерпан. Това признание направи и самият вицепремиер Томислав Дончев при откриването на Пловдивския панаир. Тоест, ако от ГЕРБ признават, че икономическият модел на държавата е изчерпан, очевидно България се нуждае спешно от нова визия“. Според Калоян Паргов, невъзможността на управляващите да се справят с проблемите и да овладеят ситуацията в държавата вече е съвсем очевидна. „Явно вървим към политическа криза, в която единственото решение е премерване на силите на политическите партии, тоест предсрочни парламентарни избори, коментира лидерът на БСП – София. – Социалното напрежение нараства в следствие на повишението на цената на газа. То ще рефлектира и върху цената на парното, а по-късно и на тока, нека не си правим илюзии, че ще се размине. При приемането на Бюджет 2018 инфлацията беше 2,5%, а сега гони 4%. Ръстът на цените изпреварва ръста на доходите и този факт няма как да не доведе до напрежение. А сме на прага на зимата, която ще бъде тежка. Предвид всички тези фактори, БСП се готви активно за предсрочни избори. На срещите ни с хората при представянето на „Визия за България“ чуваме техния глас, той е най-важен за нас. Имаме предвид данните от проучванията на социолозите и политолозите, знаем различните мнения на всички по въпроса за предсрочни парламентарни избори, но най-важно за нас е какво мислят и усещат хората. Защото властта идва от хората“. Калоян Паргов добави, че за вота на недоверие БСП ще търси максимална подкрепа с цел той да е успешен. „Имам предвид дори политически сили, които традиционно не ни подкрепят в този парламент. Ако колегите от „Атака“ преценят, че има достатъчно аргументи, може да подкрепят този вот на недоверие. Както и останалите по-малки партии от управляващата коалиция, заяви той. – В момента работим по мотивите по вота на недоверие. Разглеждаме проблемите в здравеопазването в 10-годишен период назад. Всички помним, че точно здравеопазването беше „ахилесовата пета“ и на първото, и на второто правителство на Борисов. Министър на здравеопазването беше и продължава да е най-ветровитият пост. Това показва наличието на много проблеми, невъзможност да бъдат овладяни, както и неумение да бъдат открити адекватни решения. Тоест този вот на недоверие няма предвид само проекта за реформа, който предлага министър Ананиев сега. След като претендираш, че си управлявал добре през всичките тези години, трябва да можеш и да защитиш това твърдение. За съжаление, решението на партиите в парламента да подкрепят или не този вот е политическо, а не зависи от аргументите и фактите, с които се сблъскваме всеки ден“. Председателят на групата на БСП в СОС коментира и качеството на ремонта на централната столична улица „Граф Игнатиев“, което предизвика обществено недоволство през седмицата и доведе до протест пред Столична община. „След всичко, което се случи, вече истински съжалявам кмета Фандъкова. Тя демонстрира толкова добри намерения за София през тези 10 години кметуване, а нейният екип и администрацията в Столична община постоянно ги провалят, заяви Калоян Паргов. – В последната година не веднъж сме я предупреждавали за тези провали. Показвали сме й проблемите и липсата на експертиза у администрацията. Давали сме й доказателства за недоглеждане, за некачествено свършена работа на екипа й, но тя не чуваше нашите сигнали. А при свършен факт всички заедно констатирахме проблемите, до които води некомпетентната и некачествена работа. Ние, като опозиция, сме длъжни да посочваме слабостите, особено при изготвянето на проектите. Правили сме го публично, правили сме го и в лични срещи. Целта ни е да бъдем коректив и да посочваме нередностите, за да бъдат поправени. Не сме си поставяли задача да бъдем злостни самоцелно и постоянно да искаме оставки. Ролята ни е да принудим управляващите да работят за гражданите, след като са получили доверието им. Ние не искаме оставката на кмета Фандъкова, настояваме през последната година от нейното управление тя да понесе отговорността за онова, което е свършила, и след това да се оттегли“. Калоян Паргов добави, че през последната година са били развенчани три мита за управлението на ГЕРБ в София. „Хората видяха и оцениха как ГЕРБ „строи и гради“, заяви той. – Излезе на яве истината и за чистотата на въздуха. А приоритетът „образование“ на управляващите в Столична община нареди София на последно място в Европа по удовлетвореност на гражданите от образованието и образователната инфраструктура. Това са „видимите резултати“. И е нормално те да доведат до събуждане на гражданското общество в града ни. А тепърва предстоят скандали с други обекти – „Света Неделя“, „Кристал“… В тази връзка с колегите от БСП в СОС ще поискаме от Дирекция „Архитектура и градоустройство“ и от ресорните отдели в СО, да направят публични представяния на проектите възможно най-скоро. За да се запознаят гражданите с тях и ако имат претенции и съображения, да бъдат коригирани още преди да е започнал ремонтът“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.10.07", "title": " Калоян Паргов: БСП пое курс към властта и сега търсим съюзници"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%b4-%d1%80-%d0%ba%d0%b0%d0%bc%d0%b1%d0%b8%d1%82%d0%be%d0%b2-%d0%be%d1%82%d0%ba-4/", "text": "Кметът на Благоевград д-р Атанас Камбитов постави официално началото VI кръг от Републиканския шампионат по мотокрос. Той приветства участниците, като им пожела безаварийно финиширане. „Радвам се, че след 20 години, Благоевград отново е домакин на кръг от мотокрос. Благодаря на всички, които помогнаха това да се случи. Следващата година ще заделим финансов ресурс, за да направим пистата, спрямо международните изисквания.“, каза кметът Камбитов. Председателят на федерацията по мотокрос Румен Петков благодари на Община Благоевград, в лицето на кмета Камбитов за положените усилия и постигнатите резултати. В шампионата участват над 100 мотокросисти, а състезанието бе проследено от над 10 000 зрители. На официалното откриване присъства и председателят на Общински съвет – Благовград Радослав Тасков. Състезание по мотокрос в Благоевград се провежда след 20 години прекъсване. Трасето, по което се провежда шампионата е разположено в района на село Зелен Дол, което се намира на 5 километра от Благоевград. Почитателите на мотокроса ще могат да видят интересно състезание в клас MX65 на шампионата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.07", "title": " Кметът на Благоевград д-р Камбитов откри кръг от Републиканския шампионат по мотокрос край Благоевград"}
{"url": "https://trud.bg/%d1%80%d1%83%d0%bc%d1%8f%d0%bd%d0%b0-%d0%b0%d1%80%d0%bd%d0%b0%d1%83%d0%b4%d0%be%d0%b2%d0%b0-%d0%b2%d1%81%d0%b5-%d0%be%d1%89%d0%b5-%d0%bd%d0%b5-%d0%b5-%d1%83%d1%81%d1%82%d0%b0%d0%bd%d0%be%d0%b2%d0%b5/", "text": "Все още не е установен извършителят на убийството на 30-годишната жена от Русе, каза говорителят на главния прокурор Румяна Арнаудова. Тя обясни, че окръжният прокурор е посетил местопроизшествието веднага след подаването на сигнала. „Окръжните прокурори са работили през цялата вечер съвместно с МВР. Полагат се максимални усилия за установяване на извършителя. Знаем коя е жената и с какво се е занимавала. Но засега нищо не трябва да се съобщава, за да не попречим на разследването“, заяви Арнаудова пред „Фокус“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.10.07", "title": " Румяна Арнаудова: Все още не е установен извършителят на убийството на Виктория Маринова"}
{"url": "https://trud.bg/%d0%bf%d0%be%d0%b4%d0%bc%d0%b5%d0%bd%d1%8f%d1%82-%d0%b4%d0%be%d0%b3%d1%80%d0%b0%d0%bc%d0%b0%d1%82%d0%b0-%d0%b8-%d0%bd%d0%b0-%d0%bf%d0%b5%d0%bd%d1%81%d0%b8%d0%be%d0%bd%d0%b5%d1%80%d1%81%d0%ba%d0%b8/", "text": "Подмяната на старата дървена дограма и ремонтите на пенсионерските клубове в Търговище продължава, информираха от кметството. Клубовете, обхванати тази година, в които са монтирани ПВЦ прозорци и врати, вече приемат посетителите си на ул. „Паисий” и „Стефан Караджа”, където е и организацията на Съюза на инвалидите. Ремонтите на пенсионерските клубове са част от капиталовата програма на общината. Предстои такива дейности да се извършат и в помещенията, ползвани от възрастните хора в кв. „Въбел”. От общината в Търговище припомниха, че за издръжка, консумативи и други, свързани с дейността на клубовете на пенсионера в града и селата, от кметството заделят по над 130 000 лв. Обновяването на клубовете на пенсионера ще продължи и през следващата година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.07", "title": " Подменят дограмата и на пенсионерските клубове в Търговище"}
{"url": "https://trud.bg/%d0%b1%d0%be%d1%80%d1%83%d1%81%d0%b8%d1%8f-%d0%bc%d1%8c%d0%be%d0%bd%d1%85%d0%b5%d0%bd%d0%b3%d0%bb%d0%b0%d0%b4%d0%b1%d0%b0%d1%85-%d0%b1%d0%b0%d0%b9%d0%b5%d1%80%d0%bd-%d0%b2%d0%b5%d1%87%d0%b5/", "text": "„Байерн“ (Мюнхен) вече не е отбор, от който трябва да се страхуваш. Това заявиха от лагера на „Борусия“ (Мьонхенгладбах) след успеха над „баварците“ с 3:0. Със загубата немският гранд за първи път от 1999 година насам записа четири поредни мача без победа по време на „Октоберфеста“. Ден след поражението в „Байерн“ спретнаха извънредна среща между спортния директор Хасан Салихамиджич, треньора Нико Ковач и неговия асистент Роберт Ковач. Тримата разговаряха в един от офисите на базата, като със сигурност са обсъждали кризата в отбора. Веднага обаче ще бъде направен опит да се върне доброто настроение. За тази цел отборът посети “Октоберфест”-а в града. Сега предстои пауза в първенствата, а следващият мач на „баварците“ е на 20 октомври срещу „Волфсбург“.", "date": "2018.10.07", "title": " „Борусия“ (Мьонхенгладбах): „Байерн“ вече не е страшилище"}
{"url": "https://trud.bg/%d0%b8%d0%b7%d0%b2%d1%8a%d1%80%d0%bd%d1%80%d0%b5%d0%b4%d0%bd%d0%be-%d0%bf%d0%be%d1%8f%d0%b2%d0%b8-%d1%81%d0%b5-%d1%82%d0%be%d1%82%d0%be%d0%bc%d0%b8%d0%bb%d0%b8%d0%be%d0%bd%d0%b5%d1%80%d1%8a%d1%82/", "text": "Преди броени минути тотомилиоренът от Бургас се е появил в централата на българския спортен тотализатор, научи „Труд“. Късметлията спечели джакпота в тото 2 от над 7 млн. лева още през септември, но повече от две седмици нямаше и следа от него. Знаеше се единствено, че късметлийският фиш е бил пуснат в пункт в бургаския кв. „Меден рудник“. Днес той се е появил в централата заедно със своето семейство.", "date": "2018.10.07", "title": " Извърнредно: Появи се тотомилионерът"}
{"url": "https://trud.bg/%d0%bc%d0%be%d1%83-%d1%88%d0%b5%d1%84%d0%be%d0%b2%d0%b5%d1%82%d0%b5-%d0%bc%d0%b8-%d0%bf%d1%80%d0%b0%d1%82%d0%b8%d1%85%d0%b0-%d1%81%d0%bc%d1%81-%d1%87%d0%b5-%d0%be%d1%81%d1%82%d0%b0%d0%b2%d0%b0%d0%bc/", "text": "Ходещият с оставка в джоба Жозе Моуриньо заяви, че остава на работа в „Манчестър Юнайтед“. Новината обаче едва ли ще се хареса на феновете на тима, на които им омръзна от цирковете на Специалния. Играчите на „червените дяволи“ обаче са главните виновници португалецът все още да е с договор. Футболистите са в оптегнати отношения със своя началник, но въпреки това отказаха да паднат от „Нюкасъл“ на „Олд Трафорд“ и наваксаха изоставане от 0:2 за успеха с 3:2. „Хората, които четат вестници и социални мрежи, ще кажат, че съм уволнен – каза Жозе след мача. – Може би и аз щях да си го мисля, ако не бях получил смс от шефовете. Те ме посъветваха да не обръщам внимание на писаниците.“ След последния съдийски сигнал Моуриньо беше уловен от камерата да ругае на португалски, като обръщението му бе адресирано към хейтърите. На пресконференцията той продължи темата.  “За първи път се сблъсквам с такава омраза – добави Жозе. – Един приятел ми каза, че ще обвинят мен, ако в Лондон падне дъжд. Ако Англия има проблеми с Брекзит, то пак аз ще съм виновен.“  С успеха над „Нюкасъл“ треньорът постигна своята победа №400 в кариерата си от общо 597 срещи. Цифри, които едва ли ще се харесат на критиците на Моуриньо… Снимка: Фейсбук", "date": "2018.10.07", "title": " Моу: Шефовете ми пратиха смс, че оставам"}
{"url": "https://trud.bg/%d0%b0%d0%bb%d0%b5%d0%ba%d1%81-%d0%bf%d0%b5%d1%82%d0%ba%d0%b0%d0%bd%d0%be%d0%b2%d0%b0-%d0%bf%d0%be%d0%ba%d0%b0%d0%b7%d0%b0-%d0%b1%d1%80%d0%b5%d0%bc%d0%b5%d0%bd%d0%bd%d0%be-%d0%ba%d0%be%d1%80%d0%b5/", "text": "Моделът Алекс Петканова показа бременното си коремче в социалните мрежи. Половинката на Дани Петканов, известен като Лудия репортер, позира в тясна червена рокля, която очертава ясно извивките й. “Упс… и коремчето се показа вече!”, написа към кадъра бъдещата майка. Младото семейство оповести пола на бебето си с видео, на което красавицата пука балон и от него изскачат сини конфети – индикатор за момченце. Петканови са една от най-коментираните звездни двойки напоследък след като се разделиха с шумен скандал заради изневяра от страна на Алекс. По-късно обаче изненадващо се събраха в къщата на “ВИП брадър” и вдигнаха сватба пред очите на зрителите.", "date": "2018.10.07", "title": " Алекс Петканова показа бременно коремче\t\t\t"}
{"url": "https://trud.bg/%d0%ba%d0%be%d1%80%d0%b8%d0%b3%d0%b8%d1%80%d0%b0%d1%82-%d1%83%d1%87%d0%b0%d1%81%d1%82%d1%8a%d1%86%d0%b8-%d0%bf%d1%80%d0%b5%d0%b4-%d1%86%d1%8a%d1%80%d0%ba%d0%b2%d0%b0%d1%82%d0%b0-%d1%81%d0%b2/", "text": "Работници премахват плочки, поставени при ремонта пред църквата „Свети Седмочисленици“ в столицата. Това е така, защото в момента се коригират участъци пространството пред църквата преди да бъде завършена реконструкцията на зоната, обясниха пред „Труд“ от Столичната община. „Във всички 11 подзони, на които е разделен ремонтът на ул. „Граф Игнатиев“ в София, текат строителни дейности. В градината до църквата „Св. Седмочисленици“ през уикенда продължават дейностите по поставяне на настилка, изграждане на осветление, поливна система, водопровод и канализация за обекти, изграждане на детска площадка, както и своевременно коригиране на участъци, които са върнати от възложителя“, обясниха от общината. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.07", "title": " Коригират участъци пред църквата „Св. Седмочисленици”\t\t\t"}
{"url": "https://trud.bg/%d0%b2%d0%b5%d1%80%d0%b8%d0%b6%d0%bd%d0%b0-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d1%81-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb%d0%b8-%d0%b1%d0%bb%d0%be%d0%ba/", "text": "Верижна катастрофа блокира главния път Велико Търново – София, малко след с. Ново село. Инцидентът станал около 16 часа. Когато огнеборците от Велико Търново се озовали на мястото на злополуката, се оказало, че са се ударили два автомобила. При сблъсъка са пострадали леко трима души като единият е изваден от смачканата кола и откаран за преглед в областната болница във Велико Търново. Заради подадената първоначална информация на телефон 112 за верижна катастрофа, към мястото на инцидента са изпратени 5 линейки. В едната от смачканите коли е пътувала бременна жена. Тя е откарана по спешност във великотърновската болница, където е подложена на щателни изследвания. Друга жена пък се оплаквала от болки в кръста. В огледите на мястото на ПТП-то е извикано вещо лице, а причините тепърва ще се изясняват. Движението в участъка се регулира от служители на Пътна полиция. Водачите, пътуващи по това направление да преминават от там с повишено внимание, апелират органите на реда.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.07", "title": " Верижна катастрофа с пострадали блокира пътя Велико Търново – София край Ново село"}
{"url": "https://trud.bg/%d0%b1%d1%80%d0%b0%d1%82%d0%be%d0%b5%d0%b2-%d1%81%d0%b5-%d0%b2%d1%80%d1%8a%d1%89%d0%b0-%d0%bf%d1%80%d0%b5%d0%b7-%d1%8f%d0%bd%d1%83%d0%b0%d1%80%d0%b8-%d0%bb%d1%8e%d0%b1%d0%be-%d0%b3%d0%b0%d0%bd%d0%b5/", "text": "Националът Георги Братоев обяви, че е готов да се върне на терена през януари. „Възстановявам се добре и се надявам през следващите два месеца да започна да играя волейбол.“ Разпределителят на „Нефтохимик“ (Бургас) пропусна световното заради операция на крака. А преди ден неговият тим спечели Суперкупата за трета поредна година след 3:0 срещу „Монтана“.  Същевременно вицепрезидентът Любо Ганев обяви, че е готов да води федерацията, ако Данчо Лазаров се оттегли. „Той много е дал за волейбола, но дали ще се откаже, може да реши само той. – заяви Ганев пред Би Ти Ви. – Стига да имам възможност, и ако клубовете ме подкрепят, за мен ще бъде чест да го наследя, защото знам, че имам още какво да дам.“", "date": "2018.10.07", "title": " Братоев се връща през януари, Любо Ганев готов да поеме федерацията"}
{"url": "https://trud.bg/%d1%85%d0%b0%d0%b1%d0%b8%d0%b1-%d0%bd%d0%b0%d0%b1%d0%b8-%d0%ba%d0%be%d0%bd%d1%8a%d1%80-%d0%bd%d0%be-%d0%ba%d0%be%d0%bc%d0%b8%d1%81%d0%b8%d1%8f-%d1%80%d0%b5%d1%88%d0%b0%d0%b2%d0%b0-%d1%82%d1%80%d0%be/", "text": "С грандиозен скандал приключи най-чаканият мач в смесените бойни изкуства на UFC, в който руснакът Хабиб Нурмагомедов победи в 4-ия рунд със задушаване Конър Магкрегър (Ирландия) и защити трофея си в лека категория. След битката Дагестанския орел прескочи октагона в 20-хилядната зала „Ти-Мобайл арена“ и тръгна на саморазправа с един от поддръжниците на ирландеца, който не спираше да го обижда. Настана масово меле, което се пренесе и на бойната сцена. „Противна ми е цялата ситуация – обяви Дейна Уайт, президент на UFC= – Хората бяха платили, за да дойдат на велико шоу, не заслужаваха това.“  И разкри, че Хабиб може да отнесе колосална глоба или да бъде дисквалифициран. „А ако наказанието е по-дълго, вероятно ще го лишим от трофея – продължи Уайт. – Но „тежката дума“ ще има Атлетическата комисия на щата Невада.“  От UFC запорираха и премията от $2 млн. за руснака А Конър ще получи $3 млн., като сумата ще набъбне от спонсорските приходи и тв правата. Само от продажбата на билети са постъпили $17 млн.  Все пак Нурмагомедов се извини за постъпката си. „Не беше най-добрата ми страна, но защо някои хора говорят глупости за мен, за религията ми, за моя баща – заяви той. – ММА не е спорт с обиди, а в който уважават противника.“  „Исках да опозоря Хабиб“, пък бе лаконичен Конър. Хабиб Нурмагомедов отнесе много критики за неспортсменското си поведение, но пък в родния му Дагестан го приеха за герой и дори ще кръстят зала на негово име. Макргегър пък остана доволен от здравия мач и поиска реванш. Битката бе предавана пряко по МАХ Спорт 2.", "date": "2018.10.07", "title": " Хабиб наби Конър, но комисия решава трофея"}
{"url": "https://trud.bg/%d1%81%d0%be%d1%82%d0%b8%d1%80-%d1%86%d0%b0%d1%86%d0%b0%d1%80%d0%be%d0%b2-%d0%bd%d0%b5%d0%be%d0%b1%d1%85%d0%be%d0%b4%d0%b8%d0%bc%d0%b0-%d0%b5-%d0%bc%d1%80%d0%b5%d0%b6%d0%b0-%d0%be%d1%82-%d1%82%d0%b5/", "text": "Необходима е мрежа от териториални жандармерийски участъци извън градовете. Това каза главният прокурор Сотир Цацаров по време на Национално съвещание на МВР. „Ще си позволя в рамките на съвсем краткото време, което имаме само да посоча няколко основни пункта, по които съм си позволил наясно да визирам някои от основните проблеми. Едното от нещата беше наречено конвенционална или битова престъпност. Продължавам да твърдя едно – този модел на териториално присъствие на МВР вече е изгубило своя коефициент на полезно действие. Според мен целият модел на Закона за МВР, което касае структурата на министерството и присъствието по места до ниво районен инспектор отдавна е изживял своето време“, заяви Цацаров. „Модулни жандармерии участъци, разположени на територията на цялата страна извън градовете – това е начинът за силно действено полицейско присъствие. Всичко друго е наливане на финанси, ресурс и усилия в един модел, който отдавна е изчерпал своето значение“, добави той. По думите му е бил предназначен и е работел в едни съвсем други обществени условия. „Това, което според мен е необходимо е мрежа от териториални жандармерийски участъци извън градовете. Битовата престъпност е свързана с това, което наричаме местно безобразие“, каза още Сотир Цацаров. При наличието на такава решимост и на политическото ръководство, и на прокуратурата противодействието на контрабандата ще продължи, колкото и на някой да не му харесва, коментира главният прокурор на Р България. „По отношение на противодействието на корупцията и контрабандата. Вчера един, по моя преценка, човек с характер, бившият главен прокурор Никола Филчев каза няколко много верни неща. Едно от тях е, че без оперативните и финансово-контролните служби на МВР, прокуратурата е просто едно деловодство. На едно предно национално съвещание подложих на критика тогавашното ръководство на „Икономическа полиция“ в ГДНП. За съжаление, мога да констатирам пълна непромяна в картината и до днес“, допълни той. „Противодействието на корупцията, което се осъществява на ниво „Икономическа полиция“ и съответните нейни структури, според мен е на крайно недостатъчно ниво. Поискан беше един списък на всички действащи и активни разработки. Изводът от него е пълна тишина. Изводът е, че ако не е ДАНС, ако не е ГДБОП, за противодействие с корупцията, особено по високите етажи, не може да се работи“, уточни Цацаров. „В същото време отчитам добра работа на ДАНС и на ГДБОП. Отчитам много добро взаимодействие със Спецпрокуратурата. Отчитам цялото противопоставяне, което съществува от върховете на Съдебната власт до определени политически сили на съществуването на тези структури“, каза още главният прокурор. Нужна е промяна в цялостния модел на Националния институт по криминалистика за засилване на темпото на разследванията, коментира Цацаров. „Според мен е нужна промяна в цялостния модел на Националния институт по криминалистика. Колкото и да звучи недобре, нужен ни е ненаучен институт. Нужна ни е централна криминалистична лаборатория с поделения по места. Не са ни нужни дисертации. Нужни са ни експертизи. Ако ние гледаме на Националния институт по криминалистика като на научно звено, няма да успеем и темпото на разследванията ще остане същия“, уточни той. „Още един момент – престъпленията, извършвани от служители на МВР. Сегашният модел на разследване очевидно не работи. Той не работи по простата причина, че връзката по места РПУ, Районна прокуратура, Районен съд е колегиална, а на места различна от колегиална, но въпреки всичко силна. Подаването на сигнал срещу служител на МВР води до безкрайни отводи на прокурори, съдии, прехвърляне на преписки и дела. Това не обслужва нито пострадалите, ако сигналите са справедливи, не обслужва и служителите на МВР, ако сигналът е несправедлив“, обясни още главният прокурор. По думите му е необходимо ново законодателно решение. „Призовавам да се мисли, че разследването на престъпления или обвинения за престъпления, извършени от служители на МВР, при сегашната форма на подсъдност, не служи на никого“, заяви главният прокурор Сотир Цацаров. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.10.07", "title": " Сотир Цацаров: Необходима е мрежа от териториални жандармерийски участъци извън градовете"}
{"url": "https://trud.bg/%d0%ba%d1%80%d1%8a%d1%81%d1%82%d0%b8%d1%85%d0%b0-60-%d0%b1%d0%b5%d0%b1%d0%b5%d1%82%d0%b0-%d0%b2-%d0%ba%d0%b0%d1%82%d0%b5%d0%b4%d1%80%d0%b0%d0%bb%d0%b0%d1%82%d0%b0-%d0%b2%d1%8a%d0%b2-%d0%b2%d0%b0%d1%80/", "text": "Варна е един от 11-те градове в страната, в които се извърши масово кръщене на деца в кампанията за насърчаване на раждаемостта. 60 бебета бяха потопени в купела със светена вода от Варненския и Великопреславски митрополит Йоан в катедралата „Св.Успение Богородично”. Той каза на родителите, че миро се дава веднъж в живота и им препоръча да пазят пеленката, с която загръщат детето си след светото кръщене и то ще го пази като християнин във всички трудности на земния му път. Кампанията се провежда под патронажа на Негово Светейшество патриарх Неофит и Българската православна църква. Организирана е от Движение за национална кауза за насърчаване на раждаемостта. Миналата година бяха кръстени 40 деца във Варна, като пет от семействата избраха за кръстник на малките си кметът Иван Портних, припомниха от общината. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.07", "title": " Кръстиха 60 бебета в катедралата във Варна"}
{"url": "https://trud.bg/%d0%b2-%d1%88%d1%83%d0%bc%d0%b5%d0%bd-15-%d0%b1%d0%b5%d0%b1%d0%b5%d1%82%d0%b0-%d1%81%d1%82%d0%b0%d0%bd%d0%b0%d1%85%d0%b0-%d1%85%d1%80%d0%b8%d1%81%d1%82%d0%b8%d1%8f%d0%bd%d0%b8-%d0%be%d1%80%d0%b8/", "text": "Бебета от Шумен, Варна, Търговище, Нови пазар и Велико Търново станаха християни в шуменския вековен храм „Свето Възнесение Господне“ в неделя, а техен добър орисник освен кръстниците им, стана и талантливият музикант Иван Лечев. Той ги насърчи докрай да носят вярата в сърцата си. 15-те момичета и момчета приеха християнството в един ден по инициатива на Движение за национална кауза и станаха част от общо 1 220 новопокръстени в неделния ден. Светото кръщение на малките Максим, Даниел, Михаела, Антония, Петър, Борислав, Деан, Ростислав, Ани, Тереса, Данаил, Преслава, Ивайла, Йоан и Борис извърши архиерейският наместник Димитър. Едно от семействата беше довело кръщелника в народна носия, майката, таткото и кръстницата също бяха във везани одежди. Новопокръстените си тръгнаха със сребърно кръстче и подаръци, осигурени от инициаторите на кампанията ДНК. Събитието в Шумен бе уважено и от зам.-кметът по здравеопазване на община Шумен д-р Светлана Маркова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.07", "title": " В Шумен 15 бебета станаха християни, орисани от Иван Лечев"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d1%83%d0%b1%d0%b5%d0%b4%d0%b5%d0%bd-%d1%81%d1%8a%d0%bc-%d1%87%d0%b5-%d0%be%d1%82-%d0%ba%d1%80%d0%b8/", "text": "Убеден съм, че е въпрос на време, убийството да бъде разрешено. Най-добрите криминалисти са изпратени в Русе, нека да не ги притискаме. Получено е голямо количество ДНК. Това заяви премиерът Бойко Борисов на националното заседание на ръководството на МВР във връзка с  . Убеден съм, че колегите от Криминална полиция ще разкрият убийството в Русе. Въпрос на време е да се разкрие убийството. Искам институтът по криминалистика да го направим такъв, какъвто го гледате по филмите. Колкото трябва ще се заделят пари, най-съвременното, което има, трябва да се купи”, обяви Борисов. „Не съм позволил никакви политически чистки или каквото и да било, за да запазим професионалния състав. Благодаря на заместник-главните прокурори, че сте тук. Прокуратурата е господар на досъдебното производство“, каза още премиерът Бойко Борисов на Националното съвещание на МВР. „Независимо от много ясното разделение между властите, длъжни сме да работим заедно до последния миг, докато вкарваме в съда даденото дело. Защо след като и днес плюс 300 коли са в поръчка, махнахме лимитите, сменихме коли и още продължаваме да говорим, че полицейското присъствие е малко и недостатъчно“, попита Борисов. Не мога да си го обясня – мотори, коли, джипове, 68% сме усвоили от парите, които Европа даде за границата, другите се обжалват в момента, но продължава да идва техника“, изтъкна премиерът. „Всеки един директор си знае населените места, знае колко патрула и полицаи има и не може да ме убедите, че не можете в 2, 3 или 4 села да направите график за по няколко часа полицаите да респектират, да организират. И камери се купуват“, подчерта премиерът и беше категоричен, че тази тема трябва да се затвори. „Не може да мрат хора по улицата. Петък, неделя – като гледате магистралите и трафика, виждате какво става по пътищата. Организира се движението и трудно се поема този трафик. Ако не бяха магистралите, не знам тези милиони коли как щяха да се движат по двулентови пътища“, отбеляза Борисов. „Превишена скорост, пиян, наркотици, задържате. Онзи ден, когато един пиян го бяха пуснали – какво да се похвалим, че сме задържали еди кой си. Един такъв случай и всичко досега, което сме вършили, става нула. Не може областните дирекции да не знаят по магазините какво се продава. Толкова елементарно може да ги изловите. Този, който не иска да се занимава с това, вече може спокойно да си отива“, обърна се Борисов към служителите на икономическа полиция. „Елементарно. Това, че се правят добри операции, потъва на фона на това. Виждате милиарди събрахме повече, работата ви е в много добър синхрон между митници, данъчни, МВР и прокуратурата, но още трябва да се събира. Още се изтича по линия на ДДС. Когато даваме пари за МВР, всички питат защо и искат да има по-добър ред и спокойствие. Центърът за пътна безопасност, агенция за пътна безопасност почти са на финала. Максимално усилие трябва да се вложи в тези няколко неща”, каза още Борисов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.10.07", "title": " Премиерът Борисов: Убеден съм, че от Криминална полиция ще разкрият убийството в Русе"}
{"url": "https://trud.bg/%d1%85%d0%b0%d0%bc%d0%b8%d0%bb%d1%82%d1%8a%d0%bd-%d0%bd%d0%b0-%d0%ba%d1%80%d0%b0%d1%87%d0%ba%d0%b0-%d0%be%d1%82-%d1%82%d0%b8%d1%82%d0%bb%d0%b0%d1%82%d0%b0/", "text": "Люис Хамилтън вече почти спечели „битката за петата титла“ между двамата четирикратни световни шампиони във Формула 1. Пилотът на „Мерцедес“ победи в Гран при на Япония и увеличи още разликата със звездата на „Ферари“ Себастиан Фетел, който остана едва шести. Така британецът вече води с 67 точки, четири кръга преди края на шампионата, и може да си осигури титлата при пилотите още в следващото състезание в САЩ.  „Сребърните стрели“ завършиха като по учебник перфектния уикенд на пистата „Сузука“. Хамилтън и съотборникът му Валтери Ботас стартираха от първите две позиции и финишираха в същия ред за двойната си победа, втора поредна и общо четвърта през сезона. На финландеца му се наложи да свърши повече работа – той отблъсна атака на Макс Верстапен („Ред Бул“), с което освен че запази гърба на лидера, прати холандеца в схватка с двете ферарита.  В края на първия тур Лудия Макс се удари с Кими Райконен, което позволи на Фетел да мине пред съотборника си. Късметът на германеца обаче не трая дълго в десетата обиколка Верстапен блъсна и него при опит да защити позицията си. Младокът беше наказан с 5-секундно спиране в бокса, но това не му попречи да финишира трети. След финала той се размени нападки с пилотите на „Ферари“ заради инцидента.  „Не мисля, че маневрата ми е била отчаяна и не съжалявам за нея, въпреки че нямаше да я направя, ако зная какво ще последва – заяви Фетел. – Той е виновният и затова го наказаха.“  Макс пък отговори, че германецът изобщо не е трябвало да се опитва да мине на въпросния завой, тъй като не е удобен за изпреварване. „Оставих му достатъчно място, но той се заби в мен – настоя Верстапен. – Наказанието е глупаво.“", "date": "2018.10.07", "title": " Хамилтън на крачка от титлата"}
{"url": "https://trud.bg/%d0%b1%d0%bb%d0%b5%d0%b9%d0%ba-%d0%bb%d0%b0%d0%b9%d0%b2%d0%bb%d0%b8-%d1%8f%d0%b6%d1%82%d0%b5-%d0%b2%d1%81%d0%b8%d1%87%d0%ba%d0%be-%d0%bd%d0%be-%d0%b4%d0%b0-%d0%b5-%d0%ba%d0%b0%d1%87%d0%b5%d1%81/", "text": "Блейк Лайвли не е точно жена, която се храни като птиченце и постоянно е на диета. Всъщност, звездата от сериала “Клюкарката” яде много и по принцип няма проблем с метаболизма. По природа е стройна и сексапилна, затова не й се налага да полага усилия, за да е във форма. Дори първата бременност не успява да развали крехката й фигура. Но ето че с напредването на годините – младата холивудска богиня е вече на 31, и на нея се случи да напълнее. С второто си дете Лайвли качи цели 27 кила. Ако за нас, обикновените хора, близо 30 кг. отгоре са драма, за холивудските звезди нещата стоят още по-зле. Външността е едно от средствата, с които си изкарват прехраната, така че не могат да си позволят да се занемарят задълго. След като роди дъщеричката си Инес, Блейк не се помайва, а нае реномиран личен треньор на име Дон Саладино. “След второто дете е различно. Това не е нормалното ми тяло. Уча се да обичам тялото си във всяка форма, но ми е доста трудно – май имам много за учене”, шегува се Лайвли. С помощта на хранителен режим и тренировки Блейк се отърва от излишната тежест, която, по думите й, качила за 10 месеца, а сваляла цели 14. Или, както сама обобщава: “Оказа се, че няма как да отслабнеш, като се ровиш в инстаграм, гледаш стегнатите дупета на разни моделки и се питаш: “Ех, защо и аз не съм като тях?” Може да станеш като тях, но си трябват усилия.” 4-5 пъти седмично във фитнеса с тренировки от по половин-един час. Най-важното е качеството, а не количеството на храната, обяснява треньорът Саладино. Според треньора на моделите и звездите Дон Саладино най-голямата грешка е да се подложи тялото на калориен дефицит. Обикновено диетолозите и треньорите вземат едни хора, които са свикнали да си хапват и пица, и соленки, и торти, и ги подлагат на почти пълен глад. “Вярвам, че храната е лекарство. Вярвам, че човек може да отслабне, без да гладува, – казва Дон. – Номерът не е да се подложиш на някаква строга диета, от която да си постоянно гладен. Въпросът е да научиш тялото да поглъща и изгаря по-голямо количество калории – протеини, въглехидрати и мазнини – да се превърне в пещ за изгаряне на тлъстините. С Блейк точно така постъпихме – тя през цялото време си ядеше всичко.” Тайната на успешното слабеене е – умерен, а не тежък, хранителен режим и редовни тренировки. Важното е храната да е качествена и да не се прекалява, обяснява треньорът на Блейк. Ако яде паста, нека пастата да е възможно най-качествената, ако ще е сладкиш – да е от хубави, полезни продукти. Разбира се, изключват се полуготовите храни, пакетираните закуски с преработени мазнини, транс-мазнини, захар, царевичен сироп и т.н. Винаги има начин човек да се храни с хубава храна, дори и да не е богат. И още нещо – алкохолът е забранен.” От менюто си Блейк гледа да изключва храните с глутен и соя. “В един момент човек осъзнава, че соя има във всичко – в здравословните храни, в пълнозърнестите, навсякъде. Като спреш да ядеш соя и глутен, щеш не щеш се оказваш суровоядец. Или почти,” споделя Лайвли. Първата й поява във филм е на 11 г. – през 1998 г. в мюзикъла Sandman, чийто режисьор е баща й Ърни Лайвли. Истинската й кариера в киното започва с “Женско братство” (2005), в който си партнира с Амбър Тамблин, Алексис Бледел и Америка Ферера. Световна слава Блейк печели благодарение на превъплъщението си в разглезената и скандална богаташка Серина ван дер Удсен в сериала “Клюкарката”. Четворката на Блейк Блейк Лайвли и съпруга ът – актьорът Райън Рейнолдс, имат тригодишното момиченце с момчешкото име Джеймс. Дъщеричката им Инес вече е на две години. Блейк и Райън сключиха брак през 2012 г. Инес е родена 2016 г. На тази снимка Лайвли все още не е свалила натрупаните след раждането килограми.   Тренировки за след раждане Жените с бебета не бива да тренират по същия начин, както останалите дами. Те имат различни нужди. Обикновено носят детето си на единия хълбок, от което тялото се изкривява асиметрично. Опитайте се по няколко часа да прекарате с 10-15 кила на ръце и ще видите що е то болки в гърба. Отделно, натоварването им е много голямо. Повечето майки не си доспиват. При тях упражненията трябва да са за издръжливост, засилване на мускулатурата и корекции на асиметричното изкривяване. Не бива да се подлагат на високо интензивни интервални тренировки HIIT (от англ. high-intensity interval training), при които се редуват упражнения с висок и нисък интензитет или упражнения с висок интензитет и кратки периоди на почивка. Това би било безотговорно. Калории се изгарят и с равно темпо – на велоергометъра, пътеката или степера.", "date": "2018.10.07", "title": " Блейк Лайвли: Яжте всичко, но да е качествено\t\t\t"}
{"url": "https://trud.bg/%d0%bc%d0%bb%d0%b0%d0%b4%d0%b5%d0%bd-%d0%bc%d0%b0%d1%80%d0%b8%d0%bd%d0%be%d0%b2-%d1%83%d0%b1%d0%b8%d1%82%d0%b0%d1%82%d0%b0-%d0%b2-%d1%80%d1%83%d1%81%d0%b5-%d0%b6%d1%83%d1%80%d0%bd%d0%b0%d0%bb%d0%b8/", "text": "30-годишната жена в Русе,  , е била изнасилена преди това. Това каза пред журналисти министърът на вътрешните работи Младен Маринов. „Изпратил съм в Русе най-добрите специалисти, които работят по убийства. Става дума за изнасилване с последвало убийство на 30-годишна жена, която е в управителния съвет на местна телевизия. Беше извършен повторен оглед на мястото, фиксирани са и иззети множество находки, включително и генетичен материал“, каза още Маринов и посочи, че служители на института по криминология вече установяват ДНК профил. „Работи се по отношение на лица от криминалния контингент, проявени по тази линия. Наблизо има и психиатрично заведение, което също е обект на наша проверка – дали някое от лицата вътре се е отклонило. Работи се и по видеокамери и свидетели, за да се стигне до извършителя. Работи се и с най-близкото обкръжение на пострадалата, за да установим нейните контакти и проблеми, които е имала преди да се случи това брутално убийство“, коментира Маринов. Попитан как ще коментира  , Маринов отговори: „По отношение на ПТП-то е установено, че суданският гражданин е управлявал автомобила със  . За това му е съставен акт и автомобилът е дерегистриран и спрян от движение“. Той посочи, че проблемът с оставките на министри винаги е отворен. „Оставката ми е в джоба, така че когато ми бъде поискана, съм готов да я дам, ако сме сгрешили. Разбирам реакцията на г-н Сидеров, защото е засегнат човек от неговото семейство, но не бива да прекрачваме закона в нито един случай“, коментира Маринов. Във връзка с   на главния прокурор по отношение на „Икономическа полиция“, министърът отговори, че ги приема. „Главният прокурор е човекът, който има най-пълно наблюдение както върху дейността на полицията, така и на прокуратурата. И проблеми в едната води до проблем с целия процес по разследване на престъпната дейност. Така че аз ще направя анализ и ще предприема съответните мерки. Винаги съм изхождал от това дали човек е професионалист или не и всеки, който не отговаря на очакванията на бързина и качество на работа, ще отпада“, коментира Маринов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2018.10.07", "title": " Младен Маринов: Убитата в Русе журналистка е била изнасилена"}
{"url": "https://trud.bg/%d1%82%d1%83%d1%80%d1%86%d0%b8%d1%8f-%d1%81%d0%bf%d1%80%d1%8f-%d0%b1%d0%bb%d0%b8%d0%b7%d0%be-50-%d0%bd%d0%b5%d0%bb%d0%b5%d0%b3%d0%b0%d0%bb%d0%bd%d0%b8-%d0%bf%d1%80%d0%b5%d1%81%d0%b5%d0%bb%d0%bd%d0%b8/", "text": "Турските сили за сигурност задържаха този уикенд 226 нелегални преселници в различни части на страната, съобщиха източници от силите за сигурност, цитирани от Анадолската агенция. Екипи на жандармерията задържаха вчера 48 мигранти в окръг Къркларели, близо до границата с България. Мигрантите, сред които граждани на Пакистан и Афганистан, възнамерявали да преминат нелегално в България. Турската полиция задържа и други 14 мигранти в съседния окръг Одрин, които се подготвят да преминат в Гърция. Силите на реда са задържали един заподозрян за трафик на хора. В събота екипи на бреговата охрана заловиха 46 мигранти, които искали да стигнат с лодка от егейския град Измир до гръцкия о-в Лесбос. Силите за сигурност в източния окръг Ван заловиха 118 мигранти, сред които граждани на Пакистан и Афганистан, които са преминали в Турция нелегално. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.10.07", "title": " Турция спря близо 50 нелегални преселници, тръгнали към България"}
{"url": "https://trud.bg/%d0%bc%d0%bb%d0%b0%d0%b4%d0%b5%d0%bd-%d0%bc%d0%b0%d1%80%d0%b8%d0%bd%d0%be%d0%b2-%d0%bf%d0%be%d0%bb%d0%b8%d1%82%d0%b8%d0%ba%d0%b0%d1%82%d0%b0-%d0%b7%d0%b0-%d0%bf%d1%80%d0%be%d1%82%d0%b8%d0%b2%d0%be/", "text": "Политиката за противодействие и превенция на конвенционалната престъпност е приоритет в програмата за управление на правителството на България. Целта е да подобрим взаимодействието с местната власт и с другите институции, ангажирани с проблема, каза министърът на вътрешните работи Младен Маринов днес на национално съвещание на МВР. Той заяви, че назначаването на полицейски служители, изграждането на мобилни екипи, видеонаблюдението в населените места и непосредствената връзка с гражданите остават във фокуса на вниманието на МВР. Друг акцент поставяме върху повишаването на пътната безопасност, тъй като всеки един изгубен живот, всеки, пострадал при пътнотранспортно произшествие, се „умножава“ многократно като негативна емоция сред семейството и приятелите, посочи Маринов. Гордеем се с оценката на Фронтекс, че българско-турската граница е най-добре охраняваната външна граница на ЕС, заяви вътрешният министър. И увери, че се следи тенденцията на миграционния натиск към България и продължават да се охраняват нашите граници с висок професионализъм, със съвременна техника и с добро оборудване. Днес ще дискутираме и за противодействието на контрабандата, каза вътрешният министър. Той отбеляза, че прилагането на схеми за контрабанда, митническите нарушения и разпространението на изделия без платен акциз нанасят на държавния бюджет щети в особено големи размери. За невнесени данъци и такси на национално ниво имаме изграден капацитет – междуведомственият център за противодействие на контрабандата и за контрол на движението на рискови стоки и товари работи ефективно и дава резултати. Доброто взаимодействие с Агенция „Митници“ и прокуратурата също дава реални резултати, коментира министър Маринов. На националното съвещание на ръководството на МВР в сградата на дирекцията „Жандармерия“ присъстват министър-председателят Бойко Борисов, вицепремиерът и министър на отбраната Красимир Каракачанов, министърът на финансите Владислав Горанов, главният прокурор Сотир Цацаров и председателят на ДАНС Димитър Георгиев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.10.07", "title": " Младен Маринов: Политиката за противодействие и превенция на конвенционалната престъпност е приоритет"}
{"url": "https://trud.bg/%d0%ba%d1%80%d0%b0%d1%81%d0%b8%d0%bc%d0%b8%d1%80-%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d0%b4%d1%8a%d1%80%d0%b6%d0%b0%d0%b2%d0%b0%d1%82%d0%b0-%d0%b5-%d0%b4%d0%bb%d1%8a/", "text": "Посоката, в която се върви през последната година-година и половина за увеличаване на доходите на полицая, заделяне на средства за неговото техническо обезпечаване е правилната посока. Това каза вицепремиерът и министър на отбраната Красимир Каракачанов по време на Национално съвещание на МВР. „Истината е, че държавата през последния четвърт век е длъжник на полицая, защото не са един или два случаите, в които при една или друга медийна кампания или политическа ситуация, при една или друга псевдо или реални правозащитни организации полицаят е потърпевш. Това, което наблюдаваме години наред полицаят да бъде обект на агресия, в това число и словесно, е недопустимо. Тук държавата има своя ангажимент и дълг към човека в униформа, който сме определили да защитава обществения ред. Тъй като в нашата програма на правителството мярка 17 беше битовата престъпност и това един от основните приоритети, върху който залага работата на МВР, по мои наблюдения мобилните групи, които бяха съставени, дават своя състав“, коментира Каракачанов. По думите му може би не е този, който очаква обществото или хората в малките населени места, в крайните райони на градовете, но присъствието им дава своя резултат. Според него трябва да се засили превенцията на този престъпен контингент, който тормози малките и средни населени места и крайните квартали на големите градове. „Това е един контингент, който е известен на местната общественост. Той би следвало да бъде профилактиран, за да се предотвратят неговите евентуални активности. Интересна ми се видя идеята на главния прокурор по отношение на мрежата от модулни жандармерийски участъци. И това заслужава своето внимание“, допълни той. „Пожелавам на новия министър на вътрешните работи, човек, който дълбоко уважавам като професионалист, успех. Ние сме длъжни да изпълняваме правителствени програми, а полицията е длъжна да пази обществото, без значение кое е правителството и кога е на власт“, добави още Красимир Каракачанов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.10.07", "title": " Красимир Каракачанов: Държавата е длъжник на полицая"}
{"url": "https://trud.bg/%d0%b0%d1%80%d1%81%d0%b5%d0%bd%d0%b0%d0%bb-%d0%b8-%d1%87%d0%b5%d0%bb%d1%81%d0%b8-%d0%b1%d0%b5%d0%b7%d0%ba%d0%be%d0%bc%d0%bf%d1%80%d0%be%d0%bc%d0%b8%d1%81%d0%bd/", "text": "“Ареснал“ постигна най-убедителната си победа под ръководството на мениджъра Унай Емери. „Артилеристите“ разбиха с 5:1 като гост „Фулъм“ на Славиша Йоканович. Развръзката дойде през втората част, когато „червените“ вкараха четири от попаденията. Александър Лаказет бе точен на два пъти, а същото стори и Пиер-Емерик Обамеянг. Резервата Арън Рамзи вкара само 38 секунди, след като се появи на терена. Това бе и шеста поредна победа за „Арсенал“ във Висшата лига и благодарение на добрата серия отборът вече е в топ 4. Там е и „Челси“ на Маурицио Сари. „Сините“ не срещнаха особена съпротива срещу „Саутхямптън“ при успеха с 3:0. Точни за гостите бяха Еден Азар, Рос Баркли и Алваро Мората. За белгиеца това бе единайсти гол в последните му единадесет мача във всички турнири.", "date": "2018.10.07", "title": " „Арсенал“ и „Челси“ безкомпромисни като гости"}
{"url": "https://trud.bg/%d0%ba%d1%80%d1%83%d1%88%d0%b0%d1%80%d1%81%d0%ba%d0%b8-%d0%bf%d0%be%d0%b8%d1%81%d0%ba%d0%b0-%d0%b2%d0%b0%d1%80-%d0%b2-%d0%bf%d1%8a%d1%80%d0%b2%d0%b0-%d0%bb%d0%b8%d0%b3%d0%b0/", "text": "Ръководството на „Локомотив“ (Пд) излезе с остра декларация по повод съдийските решения в мача с „Берое“, загубен с 0:1 в събота. Според президента Христо Крушарски, БФС трябва да въведе видеоарбитри, както сториха федерациите в Англия, Испания и Италия.  „По време на мача с „Берое“ „Локомотив“ (Пд) за пореден път беше жестоко порязан от съдиите, които отмениха чист гол на „черно-белите“, а след това си затвориха очите и за редица други спорни ситуации. Подобно беше положението и на мача с „Етър“ в предишния кръг. Абсурдно е в 21 век всеки, който е гледал мача на телевизора си вкъщи, да е видял и да знае, че има грешка, а съдията – не. След двубои с подобно съдийство, започваме да си задаваме въпроса дали някой не очаква от нас да започнем да плащаме на съдиите? Аз и ръководството на клуба настояваме да бъдат предприети спешни мерки, като най-важната от които е да се въведе системата за видеоповторения VAR, която бе използвана на Мондиал 2018, от този сезон в испанската Ла Лига, а от догодина и в Шампионската лига.“", "date": "2018.10.07", "title": " Крушарски поиска ВАР в Първа лига"}
{"url": "https://trud.bg/%d0%bf%d0%be%d0%bb%d1%81%d0%ba%d0%be%d1%82%d0%be-%d1%87%d1%83%d0%b4%d0%be-%d0%bd%d0%b0-%d1%81%d0%b5%d1%80%d0%b8%d1%8f-%d0%b0-%d0%bf%d0%be%d0%b4%d0%b3%d0%be%d0%bd%d0%b8-%d0%b1%d0%b0%d1%82%d0%b8%d1%81/", "text": "Полският таран Кшищоф Пьонтек продължава да изумява в дебютния си сезон в Серия А. Нападателят на „Дженоа“ вкара в седми пореден мач в италианския елит, изравнявайки по този начин постижение на Кристиан Виери от сезон 2002/03. Звездата на тима от Генуа бе точен с първото си докосване срещу „Парма“, но гостите осъществиха пълен обрат за 3:1. По този начин бившият клуб на Христо Стоичков и Валери Божинов взе първи успех като гост на „Дженоа“ от 1994 година насам. Пьонтек обаче има нова цел – да задмине и големия Габриел Батистута. През 1995 година той вкара в първите 11 кръга за „Фиорентина“. В друг мач от кръга Гонсало Игуаин заби нови два гола за „Милан“. Нападателят бе в основата на успеха с 3:1 над „Киево“. С гол ознаменува и своя мач №150 за „росонерите, халфът Джакомо Бонавентура. В другите срещи от кръга: „Лацио“ – „Фиорентина“ 1:0, „Аталанта“ – „Сампдория“ 0:1. В събота пък „Ювентус“ надви с 2:0 като гост „Удинезе“, а със същия резултат „Рома“ срази „Емполи“.", "date": "2018.10.07", "title": " Полското чудо на Серия А подгони Батистута"}
{"url": "https://trud.bg/%d1%88%d0%b5%d1%84%d1%8a%d1%82-%d0%bd%d0%b0-%d1%81%d0%b4%d0%b2%d1%80-%d1%82%d1%80%d0%b8%d0%bc%d0%b0%d1%82%d0%b0-%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b8-%d1%81%d0%bb%d0%b5%d0%b4-%d0%bf/", "text": "Тримата   са криминално проявени, в автомобила им не са открити забранени вещества. Това каза пред журналисти директорът на СДВР старши комисар Ивайло Иванов във връзка с инцидента в квартал „Левски В“ в София. „Днес около 11.00 ч. колеги от специализираните полицейски сили са подали сигнал със стоп-палка за спиране на автомобил с три лица в него. Автомобилът не се е подчинил на сигнала, опитал се е да блъсне единия колега, който в последния момент е отскочил. Моментално са организирани заградителни мероприятия на територията на столицата“, обясни Иванов. Той посочи, че след това автомобилът е засечен от друг патрул, който също подава сигнал за спиране. „В следствие на това колата се е насочила към полицая и го е закачила с бронята, но той за късмет е бил с добра екипировка и не е пострадал сериозно. Това е наложило колеги, които са били с него, да произведат изстрели с пистолет в гумата и са я спукали“, обясни Иванов. Директорът на СДВР посочи, че са задържани три криминално проявени лица. „На пръв поглед в автомобила не са открити забранени неща, но не изключваме те да са били изхвърлени. Има множество туби, за които има съмнение, че са съдържали забранена субстанция. Куче, обучено да реагира на наркотици, е реагирало, но все още няма информация да са открити такива в автомобила“, каза още той. Иванов уточни, че лицата са криминално проявени за най-различни грабежи, кражби, наркотици, а документите на автомобила са изправни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.07", "title": " Шефът на СДВР: Тримата задържани след преследване и стрелба са криминално проявени"}
{"url": "https://trud.bg/%d0%b8%d0%ba%d0%be%d0%bd%d0%be%d0%bc%d0%b8%d1%87%d0%b5%d1%81%d0%ba%d0%b8%d1%8f%d1%82-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b5%d0%bc%d0%b8%d0%bb-%d0%ba%d0%b0%d1%80%d0%b0%d0%bd%d0%b8-2/", "text": "От спешен ремонт в страната се нуждаят 858 язовира. Тези ремонти ще започнат скоро, а държавното предприятие, което ще ги стопанисва, е почти готово, съобщи министърът на икономиката Емил Караниколов пред БНР. “В предаварийно състояние, които трябва спешно да се започнат, са около 414 язовира. На някой от язовирите ремонтите им са за около милион – милион и половина лева, но имаме няколко големи, които и в момента имат оценка и са около 30 и няколко милиона лева. В един момент и тези 500 милиона няма да стигнат”, каза още Караниколов.", "date": "2018.10.07", "title": " Икономическият министър Емил Караниколов: Спешно ремонтират 858 язовира\t\t\t"}
{"url": "https://trud.bg/%d1%87%d1%83%d1%88%d0%ba%d0%b8-%d0%b8-%d0%b4%d0%be%d0%bc%d0%b0%d1%82%d0%b8-%d0%bd%d0%b0%d0%b9-%d1%81%d0%ba%d1%8a%d0%bf%d0%b8-%d0%be%d1%82-5-%d0%b3%d0%be%d0%b4%d0%b8%d0%bd%d0%b8/", "text": "И пшеницата с рекордна цена от 2012 г. насам Цената на чушките и доматите е най-високата тази есен от 5 години насам, показва анализ на Центъра за икономически изследвания в селското стопанство. Цените на дребно на доматите през септември са били 2,34 лв./кг, което е с около 27% повече от стойностите за този месец за последните 5 години. Причината – по-лошите климатични условия у нас, както и в голяма част от Европа. Изкупната цена в момента върви по 1,20 лв. за кг. На борсите оранжерийните се продават по 2,45 лв. за кг, а вносните – по 1,74 лв. за кг, показват данните на Държавната комисия за стоковите борси и тържищата. По пазарите обаче качественият домат гони 6 лева за кг, а по-дребният – 3-4 лева за кг. Подобна е и ситуацията при чушките, на дребно цената им стига 1,82 лв./кг, което е с около 50% над месечните цени за периода 2013-2017 г. Цената на пшеницата също е най-високата от 2012 г., показва анализът. Според него началото на пазарната година при житото и ечемика се отличава със силен бум в цените. Тази ситуация наподобява до голяма степен картината от 2006 г. – по-слаба световна реколта, силно търсене и икономически растеж, обясняват експертите. И прогнозират, че ако този сценарий продължи, в следващата 2019/2020 г. може да има още по-слаба световна реколта, с още по-високи цени. По данни на центъра в момента тон хлебна пшеница у нас се продава по 330 лв. за тон, а фуражната – по 300 лева за тон. Очакванията са през октомври цените да бъдат съответно 325 и 305 лв. за тон. Това вече доведе до поскъпване на хляба с 30%. Подобна е и ситуацията на международните пазари, където до края на годината се очаква световните цени на пшеница и ечемик да останат стабилно високи, твърдят от центъра. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.10.07", "title": " Чушки и домати най-скъпи от 5 години\t\t\t"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%b1%d0%b5-%d0%b4%d0%be%d0%bc%d0%b0%d0%ba%d0%b8%d0%bd-%d0%bd%d0%b0-%d1%82%d1%80%d0%b0%d0%b4/", "text": "Благоевград бе домакин на Национална индивидуална купа на България „Виктори“ в традиционен шахматен турнир за подрастващи. Спортното събитие се проведе в рамките на два дни и премина при голям интерес от страна на спортисти и техните треньори. 51 души взеха активно участие в турнира, който бе и първият проведен след легитимирането на Българска федерация по шахмат. От няколко дни Федерацията по шах е член на Министерство на младежта и спорта. По време на шахматната надпревара показаха отлични умения и качества. Първо място спечели Лазар Насар от шахматен клуб „Михаил Тал” от Червен бряг. На второ място бе класиран Димо Терзиев, който пристигна от Петрич, а кпата за трето място взе Владислав Илиев, който също е от Червен бряг. Най-добре представилият се от домакините- шахматен клуб „Виктори” е Илиян Манов, който бе награден със сребърен медал до 14 години и получи четвърто място в генералното класиране. Шахматистите се съревноваваха в блиц и ускорен шах. И в двата турнира играха по швейцарска система съответно в 9 и 7 кръга. Всички участници получиха грамоти и медали. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.07", "title": " Община Благоевград бе домакин на традиционен шахматен турнир"}
{"url": "https://trud.bg/%d0%bf%d1%80%d0%b0%d0%b2%d1%8f%d1%82-%d0%bd%d0%b0-%d1%82%d1%8a%d0%bc%d0%bd%d0%be-%d0%b2%d0%b8%d0%bd%d0%be-%d0%b2-%d0%bf%d0%be%d0%bc%d0%be%d1%80%d0%b8%d0%b5/", "text": "В момента изваряването на продукцията във винзавода в Поморие се извършва на “тъмно”. Причината е, че Агенция “Митници” запечата 16 контролни крана в завод “Черноморско злато” и така технолозите на предприятието не могат да установят качеството на течността, която излиза и дали тя ще е годна за консумация. Това заяви изпълнителният директор на винзавода в Поморие Йордан Панайотов. По думите му тези кранчета били законни и служили за извършване на контрол при дестилационния процес, като се отчитат алкохолният градус, температурата и вкусово-ароматните качества на продукта. Според Агенция “Митници” обаче въпросните кранове са без измервателни устройства, не фигурират в технологичната схема и през тях изтичала готова продукция.", "date": "2018.10.07", "title": " Правят на „тъмно“ вино в Поморие\t\t\t"}
{"url": "https://trud.bg/%d0%bd%d0%be%d0%b8-%d0%b7%d0%b0%d0%bf%d0%be%d1%87%d0%b2%d0%b0-%d0%b8%d0%b7%d0%bf%d0%bb%d0%b0%d1%89%d0%b0%d0%bd%d0%b5-%d0%bd%d0%b0-%d0%bf%d0%b5%d0%bd%d1%81%d0%b8%d0%b8%d1%82%d0%b5-%d0%be%d1%82-%d0%bf/", "text": "Изплащането на пенсиите през октомври 2018 г. от Националния осигурителен институт ще започне на 8 октомври (понеделник) и ще приключи на 22 октомври (понеделник), съобщиха от НОИ. Чрез пощенските станции пенсиите ще се изплащат съобразно изготвен график, който ще бъде обявен във всяка една от тях. Преводите на сумите за октомврийските пенсии по сметките на пенсионерите, които получават парите си по банков път, ще бъдат извършени на 8 октомври 2018 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.07", "title": " НОИ започва изплащане на пенсиите от понеделник"}
{"url": "https://trud.bg/%d0%bc%d0%b0%d0%b9%d0%ba-%d0%bf%d0%be%d0%bc%d0%bf%d0%b5%d0%be-%d0%b8-%d0%ba%d0%b8%d0%bc-%d1%87%d0%b5%d0%bd-%d1%83%d0%bd-%d1%81%d0%b5-%d0%b4%d0%be%d0%b3%d0%be%d0%b2%d0%be%d1%80%d0%b8%d1%85%d0%b0-%d0%b7/", "text": "Севернокорейският лидер Ким Чен-ун и американският държавен секретар Майк Помпейо са се разбрали възможно най-скоро да се организира втора среща на високо равнище между двете страни, съобщи днес пресслужбата на южнокорейското президентство, цитирана от Ройтерс. Южнокорейският държавен глава Мун Дже-ин се е срещнал с най-висшия американски дипломат след посещението му по-рано днес в Пхенян, което включваше среща с Ким. Държавният секретар казал на южнокорейския президент, че двамата с Ким са обсъдили стъпките за ядрено разоръжаване, които ще предприеме Северна Корея. Ким и Помпейо са дискутирали и въпроса за инспектирането на тези действия, за което призова Вашингтон, както и мерките, които ще вземат САЩ, уточни в изявление пресслужбата. Помпейо и Ким са се договорили също да се създаде работна група за обсъждане на процеса на денуклеаризация и на подготовката на втора среща между Ким Чен-ун и президента на САЩ Доналд Тръмп, допълни прессекретарят на Мун Дже-ин. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.07", "title": " Майк Помпео и Ким Чен-ун се договориха за втора среща на върха САЩ-КНДР"}
{"url": "https://trud.bg/%d1%84%d0%b0%d0%bb%d1%81%d1%82%d0%b0%d1%80%d1%82-%d0%b7%d0%b0-%d0%b1%d1%80%d0%b0%d1%87%d0%bd%d0%b8%d1%8f-%d1%80%d0%b5%d1%84%d0%b5%d1%80%d0%b5%d0%bd%d0%b4%d1%83%d0%bc-%d0%b2-%d1%80%d1%83%d0%bc%d1%8a/", "text": "Едва 11,67% избирателна активност днес по обяд С ниска избирателна активност протече референдумът в Румъния през уикенда, на който гражданите трябваше да се произнесат за или против дефиниция на брака като съюз между “мъж и жена”, а не между “партньори”, както е в момента, предаде АП. Към 13 часа местно време днес едва 11,67% от гласоподаватели отговориха на въпроса “Съгласни ли сте със Закона за ревизия на румънската конституция във формата приета от парламента?”. За да бъде валидно допитването е необходима активност от поне 30%. В същото време противници на реформата критикуват промяната, че ще накара гей общността да се чувства като втора класа граждани. Румъния не разрешава гей бракове. В гневна реакция “Коалиция за семейството” – 30 неправителствени организации, които инициираха референдума, обвини вчера всички политически партии и по-специално управляващите социалдемократи в “съвместен бойкот” на плебисцита. Още миналия месец няколко правозащитни организации заведоха дело срещу “хомофобския референдум”, но Конституционният съд не прие съдебния иск.    ", "date": "2018.10.07", "title": " Фалстарт за брачния референдум в Румъния\t\t\t"}
{"url": "https://trud.bg/%d0%b0%d0%bb%d0%b5%d0%ba%d1%81%d0%b0%d0%bd%d0%b4%d1%80%d0%b8%d0%bd%d0%b0-%d0%bc%d0%b8%d0%bb%d1%87%d0%b5%d0%b2%d0%b0-%d0%be%d1%86%d0%b5%d0%bd%d1%8f%d0%b2%d0%b0-%d1%82%d0%b0%d0%bb%d0%b0%d0%bd%d1%82/", "text": "Оперната прима Александрина Милчева ще оглави журито на втория Международен конкурс за камерно пеене „Панчо Владигеров“ в Шумен, който стартира в понеделник. Известната певица бе оценител N1 и на неговото първо издание преди 4 г., а по думите й сега се очаква още по-високо изпълнителско ниво в камерното пеене, на което у нас рядко се посвещават конкурси. В прецизната музикална комисия са и проф. Павел Герджиков, проф.Нико Исаков, Клаудия Виска (САЩ-Австрия) и Джон Грос (САЩ-Австрия). 13 таланти от страната и чужбина на възраст от 24 до 34 г. са заявили участие и шуменци, и гостите на града ще имат възможност да присъстват безплатно на техните изяви през седмицата. Голяма част от певците са българи, които за седмица ще напуснат сцените в Лондон и Виена, за да покажат умения на сцената на НЧ „Добри Войников“. Най-добрите ще си поделят наградния фонд – 16 500 евро. Той се осигурява от Министерство на културата, а музикалният форум е организиран от фондация „П.Владигеров“ с финансовата подкрепата и на Община Шумен. Според изискванията, изпълнителите задължително над 18-годишни /заради гласови характеристики б.а./ се състезават в три тура, а във втори и трети изпълняват творби на Панчо Владигеров. Сред предпочитаните от участниците сега е опус 5 по стихове на Дора Габе, както и по народни песни, каза изп.директор на фондацията Диана Дечева. Конкурсът стартира тържествено в понеделник от 19,30 часа с концерт, в който заради ангажименти в европейски театри няма да участва нито един от призьорите на първото му издание. Публиката обаче ще се наслади на вокален състав BELLA VOCE при Софийската филхармония. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.07", "title": " Александрина Милчева оценява таланти в Шумен\t\t\t"}
{"url": "https://trud.bg/%d0%be%d0%bf%d1%80%d0%b0%d0%b2%d0%b4%d0%b0%d1%85%d0%b0-%d0%bd%d0%b0%d0%bf%d0%b0%d0%b4%d0%b0%d1%82%d0%b5%d0%bb%d1%8f-%d0%bd%d0%b0-%d0%b4%d0%b5%d0%bd%d0%b8%d1%86%d0%b0-%d1%81%d0%b8%d0%b4%d0%b5%d1%80/", "text": "Чужденецът няма статут на бежанец Суданецът, който нападна в петък вечерта съпругата на Волен Сидеров – Деница Сидерова, е бил оправдан и пуснат от ареста малко след инцидента. До него се е стигнало след като половинката на лидера на “Атака” и 40-годишният Магди Гхандур са ударили едно в друго страничните огледала на джиповете си в малка улица в столичния квартал “Витоша”. Чужденецът реагирал агресивно и Деница Сидерова побързала да потегли с автомобила. След около километър преследване обаче, той я настигнал, принудил я да спре и демонстрирал агресия. Разправията била забелязана от патрул наблизо, който отишъл на на място. Малко по-късно пристигнали евродепутатът Николай Бареков и Волен Сидеров. Суданецът бил задържан за дребно хулиганство. От МВР уточняват, че и на двамата водачи пробите за алкохол и опиати са отрицателни. Магди Гхандур е представил суданска шофьорска книжка, която обаче е невалидна за територията на България. Автомобилът му е дерегистриран и номерата са свалени. Софийският районен съд е оправдал и пуснал на свобода суданеца, който е бивш военен. Причина за това решение са процесуални нарушения, свързани с превод на документи. В профила си в социалните мрежи суданецът има множество снимки, на които държи оръжие и е с маскировъчна униформа, пуска религиозни и ислямски послания. Той пътува много и работи в хотел с клонове в различни държави. Самият Гхандур е в България със статут на обикновен гражданин, а не със статут на бежанец. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.10.07", "title": " Оправдаха нападателя на Деница Сидерова (обзор)\t\t\t"}
{"url": "https://trud.bg/%d1%84%d0%b8%d0%bb%d0%bc%d1%8a%d1%82-%d0%bd%d0%b0-%d0%bc%d0%b0%d0%b9%d0%ba%d1%8a%d0%bb-%d0%bc%d1%83%d1%80-%d1%81%d1%80%d0%b5%d1%89%d1%83-%d1%82%d1%80%d1%8a%d0%bc%d0%bf-%d0%ba%d0%b0%d1%82%d0%b0%d1%81/", "text": "Мизерни приходи за мащабно рекламираната документалка Мащабно рекламираният нов филм на Майкъл Мур срещу американския президент Доналд Тръмп “Фаренхайт 11/9” катастрофира в кината и след две седмици широко разпространение в рекордните за документална продукция 1700 салона не е успял да премине бариерата от 6 милиона долара приходи, което е в пъти под очакванията и десетки пъти по-малко от най-успешния филм на Мур “Фаренхайт 9/11” от 2004-а година. Прочутият режисьор неслучайно озаглави новия си анти-Тръмп филм, така че да напомня на големия му анти-Буш хит от годините на войната с Ирак. Но този път не му се получи. Доскоро Мур бе сигурен залог за добро представяне в кината и имаше репутацията на най-успешния режисьор на документални филми на нашето време. Носител на “Оскар” и “Златна палма” в Кан. Обожаван от критиците, медиите и своите колеги в Холивуд. По тези причини “Фаренхайт 11/9” трябваше да бъде световен хит. Медиите дадоха на Мур неограничено ефирно време за промоция, а критиците му “пуснаха аванта” с абсурдно завишени ревюта, водени от собствената си сляпа омраза към Доналд Тръмп. Но провалът на филма нанесе сериозен морален удар върху така наречената “Съпротива” срещу американския президент и усложни финансовата ситуация на Майкъл Мур. Той много се надяваше на триумфално завръщане с политически наженен филмов хит, но получи тежък шамар от зрителите. Дори либералите бяха разочаровани. Скоро се очаква документалката му да бъде безславно изтеглена от салоните и да се забрави. Според някои анализатори Майкъл Мур е надценил жаждата на публиката за анти-Тръмп филм. Медиите разпространяват достатъчно откровена анти-Тръмп пропаганда нонстоп в продължение на поне три години и особено усилено в последните две, откакто манхатънския милиардер спечели изборите срещу Хилари Клинтън. Отделно в повечето нови холивудски филми и сериали има директни и индиректни нападки срещу президента. Либералното пространство сякаш е задръстено от сурова омраза към Тръмп. А Мур се надяваше, че хората ще дадат и пари, за да гледат как той два часа го сравнява с Хитлер и си дава героични близки планове. Но самият Мур вече изобщо не е за показване. Има лице и тяло за радиото, както го осмяха няколко зрители в социалните медии. Според други коментатори провалът на този филм слага край на кариерата на Мур като най-прослвавения и успешен автор на документално кино. Наричано от неговите критици крайно манипулативна пропаганда.      ", "date": "2018.10.07", "title": " Филмът на Майкъл Мур срещу Тръмп катастрофира в кината\t\t\t"}
{"url": "https://trud.bg/%d1%87%d0%b5%d1%82%d0%b8%d1%80%d0%b8%d0%bc%d0%b0-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb%d0%b8-%d1%81%d0%bb%d0%b5%d0%b4-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0/", "text": "Четирима са пострадалите  . Сред тях са две жени и двама мъже. Една от жените е бременна. Тя е с тежка гръдна травма и рупура на далака, наложило се е да бъде оперирана по спешност. Другата пострадала жена е с фрактури на лицев череп и таз. Единият мъж е с фрактури на глезен и прешлен, втория също има фрактура на глезен и тежка гръдна травма. В момента има спешна нужда от кръв от всички групи. Лекарите призовават, всеки който има възможност утре да дари в Отделението по транфузионна хематология на МОБАЛ “ Д-р Стефан Черкезов” от 7:30 до 13:30. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.07", "title": " Четирима пострадали след катастрофата край Ново село"}
{"url": "https://trud.bg/%d1%82%d1%80%d0%b8%d0%bc%d0%b0-%d0%b4%d1%83%d1%88%d0%b8-%d1%81%d0%b0-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb%d0%b8-%d0%bf%d1%80%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be-7/", "text": "Катастрофа между лек автомобил и бус е станала на автомагистрала „Хемус“ при виадукта над Елешница, в посока столицата. Трима души са пострадали при инцидента, съобщи говорителят на ЦСМП-София Катя Сунгарска. „В 19.38 е подаден сигналът към Спешната помощ, при което екипът в Елин Пелин тръгва веднага. Пострадалите са един мъж и две жени. В момента те се превозват към София. Няма информация да са в животозастрашаващо състояние или в безсъзнание“, обясни Сунгарска пред „Фокус“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.07", "title": " Трима души са пострадали при катастрофа на „Хемус“"}
{"url": "https://trud.bg/%d0%b8%d0%b3%d1%80%d0%b0%d1%85%d0%bc%d0%b5-%d0%bb%d0%be%d1%88%d0%be-%d0%bf%d1%80%d0%b8%d0%b7%d0%bd%d0%b0-%d1%82%d1%80%d0%b5%d0%bd%d1%8c%d0%be%d1%80%d1%8a%d1%82-%d0%bd%d0%b0-%d0%b2%d0%be%d0%bb%d0%b5/", "text": "Играхме лошо във всички елементи – призна треньорът на волейболистките Иван Петков слез загубата от световния шампион САЩ с 0:3 (-16, -17, 11). – За да сме на ниво срещу тим, какъвто е този на Щатите трябва да дадеш 100 процента от възможностите си. Двата отбора бяха на различно ниво и имат различни цели. Нашата е да натрупаме най-много опит, който да ни помогне в бъдеще.“  Загубата е четвърта за „лъвиците“, като с две победи и 6 точки нашите заемат последното осмо място в групата. Рано тази сутрин националките излязоха срещу Русия.  Лидер е тимът на САЩ с пълен актив от 6 успеха от 6 срещи.", "date": "2018.10.07", "title": " Играхме лошо,  призна треньорът на волейболистките"}
{"url": "https://trud.bg/%d0%b8%d0%bb%d0%b8%d1%8f%d0%bd%d0%b0-%d0%b9%d0%be%d1%82%d0%be%d0%b2%d0%b0-%d0%b8%d0%bc%d0%b0%d0%bc-%d0%b3%d0%be%d0%bb%d0%b5%d0%bc%d0%b8-%d0%bd%d0%b0%d0%b4%d0%b5%d0%b6%d0%b4%d0%b8-%d1%87%d0%b5-%d0%b4/", "text": "Облекчаването на процедурата по получаване на българско гражданство не зависи само от мен, но имам големи надежди до края на годината да се направят конкретни законодателни промени. Моята информация е, че в момента Министерството на правосъдието и останалите институтции, които имат отношение към законодателната дейност в държавата правят своите предложения и анализи. Българските институции също имат аргументи „за“ облекчаване на тази процедура. Това каза пред   вицепрезидентът Илияна Йотова, която посети Украйна през изминалата седмица. „За тях България наистина е голямата мечта. Те много често казват „Българията“. За първи път чувам някой да членува така страна – сякаш стои на едно много далечно място, непостижима мечта“, коментира вицепрезидентът. Визитата на Йотова съвпадна с тази на министър-председателя Бойко Борисов и двамата се срещнаха на тържеството в Болгпадската гимназия. Йотова обаче отчете, че двете посещения са уговаряни в различни периоди: „Хубаво беше, че българската държава се събра на този голям празник. Българските общности бяха буквално окрилени. Те за първи път казаха: „Видяхме на живо как България стои зад нас“. Освен поздравителните адреси, многото песни и танци, отдолу проблемите си остават. Всъщност, най-голямото желание на нашите общности е да се запазят и да съхранят езика си. Дават се гаранции, безспорно, от украинска страна, но аз имам своите тревоги – самата административна реформа, която се извършва в момента в Украйна, желанието да се направят така наречените грамади – обединения, които в някои случаи ще обединят места с компактно население от български произход с други националности, с други етнически общности, означава процентът вътре на българите да бъде минимален, защото, то е исторически предопределено, естествено е, че ще има много повече руснаци, украинци. Когато под въпрос се поставя изучаването на майчиния език и когато хорариумът на часовете е един и същ, схващаме много лесно, че българският език винаги ще остане, в най-добрия случай, свободноизбираем, а за някои училища преподавателите не криеха своите страхове, че направо ще отпадне. В този момент има една добра новина – в Болград, на честването на гимназията, министър-председателят заяви, че вече има договорка с президента Порошенко да бъде открито в Одеса изцяло българско училище от първи до 11-ти клас и всички предмети да бъдат на български език. Министър-председателят на България постави конкретни срокове и ние много стриктно ще видим дали тези срокове ще бъдат изпълнени от украинска страна.“ „Вторият проблем на българите в Украйна е обучението в България. Българската държава е завишила почти двойно за тази учебна година квотата за млади хора от Украйна, които идват да учат в български ВУЗ. Руски, румънски и украински университети обаче също се опитват да привлекат младежите с българско самосъзнание“, отчете Илияна Йотова. Къщата, в която Христо Ботев е учителствал във с. Задунаевка е възстановена от местните хора, но стои празна, въпреки молбите до Министерството на културата да се направи музей. Йотова се ангажира да проведе среща с вицепремиера Валери Симеонов, други заинтересовани и с музеите в Калофер, за да се обсъди дали е възможно къщата да бъде оборудвана: „В крайна сметка, ние се опитваме по всякакъв начин да се договаря на различни нива с украинската държава запазването на компактния характер на нашата общност и на тези български села, на българския език, а в един момент българската държава какво демонстрира по този начин?“ В Задунаевка все още има българско училище, макар само 7 деца да са първи клас, сподели тя. Дискусията, която се е провела след обръщението на президента, не е била за единението, а за и против Румен Радев като президент на Република България, заяви Йотова: „Ако тук има някаква политическа злоба на деня и ние сме свикнали за последните 30 години, бях наистина втрещена и много изненадана от факта, че хората, които се свързват с този комитет „Единение“, от това което излезе в пресата, защото и аз нямам друга информация, в моите очи са видни хора и общественици. Вижте какъв е парадокса – ние можем да ръкопляскаме дълго в залите на един Васил Михайлов, който и блестящ актьор, на една Цветана Манева, да четем и да се учим от книгите на академик Марков, но когато те заемат някаква публична обществена позиция, изведнъж върху тях се излива толкова много злоба. За мен е абсолютно необяснимо! Те са български граждани, могат да се сдружават както искат, да си казват мнението и да искат среща с когото искат“. Йотова сподели, че е „направила много отдавна“ своя избор за партия и коментира, че за да има единение, на масата трябва да бъдат поставени поне три важни теми – как да запазим младите хора в България, как да оцелеем като народ и какво искаме да направим в следващите 10-15 години. „Направихме едно добро председателство на Европейския съюз, но сега сме на път да го пропилеем. Авторитетът, който си извоюва България навън с много сложни теми – за Западни балкани, за отношенията Централна Европа – Западна Европа, Централна Европа – Южна Европа, темата за миграцията – всички тези актуални и изключително сложни теми, които са днес на масата, ние се опитахме да им дадем един отговор… Темата за Западните Балкани трябваше да бъде на европейската маса за преговори, за политики, но това е един много дългосрочен процес. Това, което аз виждам в момента в Австрийското председателство, за съжаление, е крачка назад. Западните балкани, след нашето председателство, отстъпиха и ги няма вече в приоритетите на Европейския съюз. Това още веднъж доказва, че ако не беше България, никой нямаше да обърне внимание въобще върху тази част на Европа, но за съжаление нашите сили не стигат, за да се подклажда и темата да бъде непрекъснато гореща в европейските политики. Аз съм песимист и в председателството на Румъния. Румъния винаги се е стремяла към политиките за Средна и Западна Европа и едва ли ще се подновят тези процеси. Нека да не бъдем песимисти, важно е България да продължи да играе тази роля, но в общ план, след едно успешно председателство, някак си като че ли пак се оттегляме в периферията“. Една от най-лошите идеологеми за страната ни – че няма подготвена администрация на европейско ниво е отпаднала след европредседателството, но в момента капацитета ѝ не се ползва, отчете Йотова. „За шест месеца като председател на ЕС ние показахме най-малкото, че можем. Ами, хайде да продължим напред“. Според Йотова, във „Визия на България“ на БСП „има много ценни идеи, които можеха да бъдат елементи или поне аргумент за дискусия, а да не бъдат отхвърлени, просто защото една политическа партия ги предлага“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.07", "title": " Илияна Йотова: Имам големи надежди, че до края на годината ще има промени, облекчаващи получаването на гражданство"}
{"url": "https://trud.bg/%d0%bf%d1%80%d0%b5%d0%bf%d0%be%d0%b4%d0%b0%d0%b2%d0%b0%d1%82%d0%b5%d0%bb%d0%b8-%d0%bf%d0%be-%d0%b4%d0%b8%d0%b7%d0%b0%d0%b9%d0%bd-%d0%bd%d0%b0-%d1%81%d1%82%d1%8a%d0%ba%d0%bb%d0%be%d1%82%d0%be/", "text": "Базата за витраж, който е част от учебната програма по „Стенопис“ във Факултета по Изобразително изкуство към Великотърновския университет, през уикенда се превърна в притегателно място, както за студенти, така и за любители на стъклото. Във факултета има студио за горещо стъкло, което е единствено в България и второ на Балканите и там бе организиран уъркшоп. От 5 до 7 октомври студенти и желаещи да се докоснат до това изкуство имаха възможност да ваят изделия от стъкло под ръководството на проф. Борис Шпейзман, преподавател в Академията Безалел в Йерусалим и собственик на студио за горещо стъкло в Тел Авив и съпругата му д-р Анастасия Андреева, която пък е водещ преподавател на магистърската програма „Дизайн на стъклото” във ВТУ. „В тази програма младите ни колеги се учат на различни техники на обработка на стъкло, но основно работят с пещта. Те разглеждат стъклото като артмедия, изобщо не става въпрос за стъклото като промишлен материал. Интерес към заниманията проявиха дори и фармацевти, които споделиха, че са привлечени от красотата на този магичен материал”, коментира д-р Анастасия Андреева. Тя допълва, че студентите в базата се запознават с 3D формата на стъклото. „Няма друго учебно заведение за духано горещо стъкло. Напоследък има все по-голям интерес към тези изделия в Европа. Работата със стъклото обаче не е лека”, споделя д-р Андреева. Със съпруга си, който е един от най-известните в света преподаватели по Стъкло, са разработили иновации от несъвместими материал, които са с различно темпериране. Като доказателство за това преподавателката показва творба изваяна от стомана и горещо стъкло, която е изложена в галерия в чужбина. „По принцип стъклото трябва да се пръсне при досега с метала, но ние открихме начин за съвместяване им”, уточнява д-р Андреева. Тя показва и изваяна от нея конска глава от поредицата „Нощем с белите коне” като споделя, че ухото на коня е посипано с керамика. Д-р Андреева разказва и за изработена от проф. Шпейзман риба, която е комбинация от органика –скелет на крава и от стъкло. Творбата е изложена в САЩ. Произведения на двамата преподаватели има в Дания, Израел и други страни по света. „Приятно съм изненадан, че в България хората са много възприемчиви и талантливи. С удоволствие им преподавам тънкостите на това изкуство”, коментира проф.Шпейзман. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.07", "title": " Преподаватели по „Дизайн на стъклото” разработиха иновации от комбиниране на несъвместими материали\t\t\t"}
{"url": "https://trud.bg/%d0%b1%d0%b5%d0%b1%d0%b5%d1%82%d0%b0-%d0%be%d1%82-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4%d1%81%d0%ba%d0%b0-%d0%be%d0%b1%d0%bb%d0%b0%d1%81%d1%82-%d0%bf%d1%80%d0%b8%d0%b5/", "text": "Бебета от цяла област бяха кръстени в храм „Въведение Богородично“. Християнският обред е част от кампанията „Национално кръщене“ 2018. Негово Високопреосвещенство митрополит Серафим покръсти децата в присъствието на техните семейства. Мащабното кръщене се проведе за първи път в Благоевград. Представители на църквата „Въведение Богородично“ също взеха участие в националното кръщене. Сред официалните гости на масовото кръщене бяха Мария Гроздева-посланик на каузата на Движение за национална кауза и д-р Антон Темелков, главен експерт „Здравеопазване“ към Община Благоевград. Кампанията се провежда под патронажа на Негово Светейшество патриарх Неофит. С Националното кръщене приключва второто издание на кампанията на ДНК, с фокус върху демографските показатели в България. Успехът на кампанията „Направи го за България“ се дължи на обединяването и съвместната работа на неправителствения сектор, бизнеса, църквата, местната власт, популярни личности и обществеността. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.07", "title": " Бебета от Благоевградска област приеха християнската вяра в църквата „Въведение Богородично“"}
