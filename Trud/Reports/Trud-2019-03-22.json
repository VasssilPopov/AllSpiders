{"url": "https://trud.bg/%d1%82%d1%80%d1%8a%d0%bc%d0%bf-%d1%83%d0%b4%d0%b0%d1%80%d0%b8-%d1%80%d0%b0%d0%bc%d0%be-%d0%bd%d0%b0-%d0%bd%d0%b5%d1%82%d0%b0%d0%bd%d1%8f%d1%85%d1%83-%d0%bf%d1%80%d0%b5%d0%b4%d0%b8-%d0%b2%d0%be%d1%82/", "text": "Русия предупреди за нарушаване на решенията на ООН Президентът Доналд Тръмп излезе с разтърсващо международния ред предложение – САЩ да признаят Голанските възвишения за израелска територия, съобщи Би Би Си. Въпросните възвишения са отнети от територията на Сирия в Шестдневната война през 1967 г. А през 1981 г. са анексирани от Израел – действие, което не е международно признато. В своя резолюция Съветът за сигурност на ООН обявява израелското решение за невалидно и без международна правна тежест. Идеята си Тръмп обяви в туитър, докато в Ерусалим течеше среща между US държавния секретар Майк Помпейо и израелския премиер Бенямин Нетаняху. Анализатори коментираха, че ходът на президента на САЩ всъщност е мощна предизборна подкрепа за Нетаняху, който се бори за нов мандат на изборите на 9 април, но същевременно е изправен и пред обвинения в корупция. “След 52 г. е време САЩ да признаят пълния суверенитет на Израел над Голанските възвишения, които са от критично стратегическо значение и важни за сигурността на Държавата Израел и Регионалната Стабилност!”, написа Тръмп в туитър. В края на 2017 г. той взриви света с решението си Вашингтон да признае Ерусалим за столица на еврейската държава, въпреки палестинската позиция, която смята, че източната част на града трябва да бъде столица на една бъдеща палестинска държава. “Във време, когато Иран се опитва да използва Сирия като платформа, за да унищожи Израел, президентът Тръмп смело признава израелския суверенитет над Голанските възвишения. Благодаря ви, Президенте Тръмп!”, написа в туитър Нетаняху. Останалият свят реагира гневно на предложението на Тръмп. Сирия го заклейми, като посочи, че то издава “сляпото пристрастие” на САЩ към Израел. Турският президент Реджеп Ердоган предупреди, че думите на Тръмп “изправят региона на ръба на нова криза”. Иран нарече позицията на US президента “незаконна и неприемлива”. Русия пък подчерта, че промяна на статута на Голанските възвишения ще е пряко нарушение на решенията на ООН. А говорителка на външната министърка на ЕС Федерика Могерини обяви, че ЕС няма да признае суверенитета на Израел над Голанските възвишения.", "date": "2019.03.22", "title": " Тръмп удари рамо на Нетаняху преди вота (обзор)\t\t\t"}
{"url": "https://trud.bg/%d0%ba%d0%be%d0%bf%d0%b8%d0%b5-%d0%bd%d0%b0-%d1%87%d1%83%d0%b4%d0%be%d1%82%d0%b2%d0%be%d1%80%d0%bd%d0%b0%d1%82%d0%b0-%d0%b8%d0%ba%d0%be%d0%bd%d0%b0-%d0%b1%d0%be%d0%b3%d0%be%d1%80%d0%be%d0%b4%d0%b8/", "text": "Икона от Света гора, смятана за чудотворна, пристигна в София. Тя е точно копие на иконата на Богородица Всецарица. През следващите дни ще бъде изложена в храма „Рождество Христово“, съобщи  . Молитвеното бдение до иконата се очаква да продължи до 2 през нощта. Десетки миряни дойдоха още в късния следобед, за да посрещнат чудотворната икона. Вярва се, че тя оказва благотворна сила върху тежките заболявания – затова и често свещеници в християнския свят носят нейните копия в болничните отделения – при пациентите, които не могат да станат от леглата си. Малко преди залез слънце миряните се стекоха в двора на храма в очакване на една от най-големите светогорски светини. Иконата е уголемено копие на оригинала, който се пази в Атонския манастир. Богородица е изобразена в алена одежда и седнала на царски трон. От лявата ѝ страна е Младенеца, а зад гърба ѝ стоят архангелите Михаил и Гавриил. Вярва се, че Всецарица има силата да изцерява от най-страшните и нелечими болести, познати на човечеството. Такива бяха и молитвите, отправени към нея днес. А когато болният не може да стигне до иконата,бтя отива при него. В последния ден от престоя си Всецарица ще бъде занесена и в столичната онкология. „Посланието – да престанем да враждуваме по между си, за да не враждува и Бог с нас. 07:58 Живеем в момента във времето на великия пост – време, което църквата ни е отделила за покаяние”, коментира архимандрит Никанор. Според поверията иконата помага и на пристрастените към алхолол, наркотици и хазарт да се избавят от пороците си. Но само ако вярата им е жива.", "date": "2019.03.22", "title": " Копие на чудотворната икона Богородица Всецарица пристигна в София"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d0%b8%d0%b7%d1%80%d0%b0%d0%b5%d0%bb-%d0%bd%d1%8f%d0%bc%d0%b0-%d0%bf%d1%80%d0%b0%d0%b2%d0%be-%d0%b4%d0%b0-%d0%be%d0%ba%d1%83%d0%bf%d0%b8%d1%80%d0%b0-%d0%b3/", "text": "Турският президент Реждеп Тайип Ердоган заяви, че Израел няма право да окупира Голанските възвишения, съобщи Anadolu Agency. „Според резолюцията на ООН Израел не може да го направи“, каза той. Съветът на ООН по правата на човека прие по-рано през деня резолюция, която се противопоставя на израелската окупация на Голанските възвишения, призовавайки Израел да спазва резолюциите на международната организаця. Резолюцията, приета с 26 гласа „за“, 16 „против“ и 5 „въздържали се“, призовава Израел да позволи на сирийците в окупираните Голански възвишения да посетят семействата си, да осигурят достъп на международни институции до региона и да освободят всички задържани сирийци, включително и тези, които са държани 30 години в израелски затвори. Това стана ден след като президентът на САЩ Доналд Тръмп каза, че е време САЩ да признаят напълно суверенитета на Израел над Голанските възвишения", "date": "2019.03.22", "title": " Ердоган: Израел няма право да окупира Голанските възвишения"}
{"url": "https://trud.bg/%d0%b4%d0%b5%d1%86%d0%b0-%d0%b8-%d1%80%d0%be%d0%b4%d0%b8%d1%82%d0%b5%d0%bb%d0%b8-%d0%bf%d1%80%d0%b5%d0%be%d0%b1%d1%80%d0%b0%d0%b7%d0%b8%d1%85%d0%b0-%d0%b4%d0%b2%d0%be%d1%80%d0%b0-%d0%bd%d0%b0/", "text": "Децата от ДГ №2 „Света Богородица”, техните учители и родители преобразиха двора на детското заведение. Заредени с много ентусиазъм, всички заедно засадиха цветя и фиданки. Те успяха да превърнат мястото в по-цветно и приветливо. Малчуганите и техните помощници  се включиха активно и в освежаване на беседките и пейките. Инициативата е традиционна и цели да възпита у децата любов към растенията и грижата за тях. Мотото, под което премина проявата е „Чиста природа и повече зеленина за здрави деца!“. Както всяка година, децата от ДГ № 2, показаха креативност и старателно изпълняваха поставените цели.", "date": "2019.03.22", "title": " Деца  и родители преобразиха   двора на ДГ „Света Богородица”"}
{"url": "https://trud.bg/%d1%81%d0%b0%d1%89-%d1%81-%d0%bd%d0%be%d0%b2%d0%b8-%d1%81%d0%b0%d0%bd%d0%ba%d1%86%d0%b8%d0%b8-%d1%81%d1%80%d0%b5%d1%89%d1%83-%d0%b8%d1%80%d0%b0%d0%bd/", "text": "САЩ наложиха санкции срещу 14 физичеки лица и 17 организации в Иран, които според Вашингтон участват в развиването на ядрената програма на Техеран, обявиха от американското финансово министерство, съобщи Reuters. Физическите и юридическите лица, изброени в списъка, са или пряко свързани с дейностите на иранската научноизследователска организация за отбрана СПНД, или са нейни дъщерни дружества, или осъществяват дейността си в нейните интереси. „САЩ ще продължат да оказват максимален натиск върху иранския режим, като използват всички налични икономически методи, за да попречат на Техеран да създава оръжия за масово унищожение. Всеки, който се опитва да си сътрудничи с иранската отбранителна индустрия като цяло и в частност със СПНД, е изложен на риск от професионална, лична и финансова изолация“, заяви министърът на финансите на САЩ Стивън Мнучин.", "date": "2019.03.22", "title": " САЩ с нови санкции срещу Иран"}
{"url": "https://trud.bg/%d0%bd%d1%83%d0%bb%d0%b5%d0%b2-%d0%bf%d1%80%d0%b8%d0%b5%d0%bc-%d0%b2-9-%d0%b2%d1%83%d0%b7-%d0%b0-%d0%bf%d0%be-%d0%b8%d0%ba%d0%be%d0%bd%d0%be%d0%bc%d0%b8%d0%ba%d0%b0-%d0%b8-%d1%82%d1%83%d1%80%d0%b8/", "text": "Първокурсници няма да има в 16 професионални направления Системата трябва да се настрои към последиците от демографската криза Студенти няма да се приемат в 16 професионални направления за учебната 2019/2020 година. Това обяви министърът на образованието и науката Красимир Вълчев по време на представянето на проекта на план-приема в държавните висши университети. Част от специалностите, в които няма да се обучават кадри в разни университети, са икономика, национална сигурност, туризъм, администрация и управление. Причината е, че системата на висшето образование трябва да се настрои да работи с по-малко студенти в следващите десетилетия и да отговаря на търсенето на пазара на труда, категорични са от просветното министерство. Новоприети студенти няма да има в направлението „Национална сигурност” в Шуменския университет „Епископ Константин Преславски”, Русенския университет „Ангел Кънчев” и Великотърновския университет „Св. Св. Кирил и Методий”. Кандидати за „Икономика” няма да се приемат в Шуменския, Университета по хранителни технологии-Пловдив и Аграрния университет-Пловдив, а „Администрация и управление” – в Национален военен университет „Васил Левски”-Велико Търново, Лесотехнически университет-София, Висше училище по телекомуникации и пощи. „Обществени комуникации и информационни науки” в Шуменски университет „Епископ Константин Преславски” и Обществено здраве в Софийски университет „Св. Климент Охридски” също попадат в списъка с неутвърден прием. Оказва се, че през следващата учебна година обобщеният план-прием във ВУЗ-овете, който е предложен за обществено обсъждане, предвижда 43 276 бройки, което е с 2500 по-малко от настоящата. Държавата ще субсидира обучението в 37 университета. 37 568 места са в редовна форма на обучение, а 5975 в задочна. Местата за докторанти в редовна форма на обучение са 1668, а за задочно – 596. „Нулевият прием се получава по механизма, който сме заложили по Постановление 64, това че те трябва да обучават под 15 бройки и това че тези професионални направления, които не сме определили като приоритет”, обясни министър Вълчев. По думите му в последните десетилетия в най-голяма степен нерационалното търсене на висше образование е избуяло в професионалните направления от социалните, стопанските, правните науки и Национална сигурност. „Системата трябва да се настрои към това да работи с по-малко студенти в следващите десетилетия”, посочи Вълчев и подчерта, че министерството на образованието залага на този метод от 2016 година. „Политиката, която правим, съвпадна и с негативните демографски тенденции от края на миналия век, които сега навлизат в системата на висшето образование”, каза още той.   Просветният министър Красимир Вълчев: Точните науки остават приоритет  И в новия план-прием приоритетни остават инженерните специалности в техническите направления и в природните науки. „Обществената загуба ще бъде много по-голяма, ако не осигурим специалисти. Броят на завършващи ученици е един и същ, ние не можем да го променим. Трябва да направим така, че да насочим по-голямата част от тях към инженерно-техническите професионални направления”, посочи образователният министър Красимир Вълчев. „Миналата година имаме 92% изпълнение на държавно финансирания прием и 50% на приема в частните училища. (…) Тази година очакваме същите проценти, което означава, че приблизително между 37 000 и 37 500 ще бъдат приети след завършено училищно образование, което като дял от завършващи средно образование е 68%”, каза още Вълчев и коментира, че оптимумът е някъде около 55% от завършващите средно образование да постъпват във висши учебни заведения.   НИМХ с над 9000 експертизи Националният институт по метеорология и хидрология (НИМХ) прави над 9000 експертизи годишни, което е огромен труд и той се дължи на многочасова работа и денонощни усилия. Това заяви вчера министърът на образованието и науката Красимир Вълчев по повод Световния ден на водата и Световния ден на метеоролозите. Той изказа уважение към всички служители, които са съградили, развили и модернизирали дейността на института. „НИМХ е необходим за предотвратяване на последиците от хидрометеорологичните бедствия в редица сектори и дейности, за оценка и прогноза на качеството на атмосферния въздух”, подчерта Вълчев. ”Информацията на НИМХ се използва от различни държавни структури – МОСВ, МВР, МРРБ, Столична община, МЗХГ, МТИС и др., както и дават информация на световните центрове за времето”, изясни генералният директор на НИМХ проф. Христомир Брънзов. Той обясни, че в момента в НИМХ работят 1285 служители на 724 щата, от които 218 на денонощен режим на работа.   Десетокласниците догодина с нови изпити и удостоверение за етап Нужните оценки ще участват в балообразуването, посочи Таня Михайлова От 2022 г. ще е първият випуск, който ще завърши по нова учебна програма, уточниха от МОН във връзка с промените, които предстоят в средното образование. През следващата година ще започнат да учат десетокласниците, които ще получат удостоверения за завършен първи етап. В новото удостоверение ще бъдат вписани оценките до 10 клас и те няма да присъстват в дипломата. „Удостоверението е абсолютно легитимен документ, който показва оценката от 8, 9 и 10 клас. В дипломата са средно образование пък ще бъдат вписани окончателните оценки от 11 и 12 клас. Дипломата е документ, който показва завършена степен на образование”, обясни зам.-министърът на образованието Таня Михайлова. По повод притесненията, че ако е изучаван профил, който не е свързан с насоката за кандидатстване на ученика след 12 клас, това ще пречи при формирането на бала, Михайлова увери, че ще могат да бъдат използвани оценките от удостоверението за завършен първи гимназиален етап, ако е нужна оценката като балообразуваща за висше учебно заведение. През следващата година учениците в 10 клас ще полагат изпит за завършване на първия етап.  Задължителните ще бъдат по български език и литература, както и по математика. По желание – по чужд език и информационни технологии.   Социалният министър Бисер Петков: Търсим кадри за над 40 професии  Коефициентът на безработица е 5,2% През 2019 година със средства от държавния бюджет е необходимо да бъдат обучени 11 483 безработни лица по основни ключови компетентности и по над 40 професии. Това обясни министърът на труда и социалната политика Бисер Петков по време на изслушване в парламента. Той подчерта, че ресорното министерство ще съсредоточи силата си в обученията и в услугите. „През 2019 г. борят на безработните, които ще повишат квалификацията си или ще придобият нова квалификация, са с 9% повече от 2018 г. Осигурено е професионално обучение за над 8000 лица, както и заетост на над 3700 души, които успешно са придобили професионална квалификация”, посочи още Петков, като уточни, че основна целева група са продължително безработните. „Коефициентът на безработица през 2018 г. е 5,2%, което е с 1% по-нисък спрямо предходната година. Продължава да намалява и коефициентът на младежка безработица”, подчерта социалният министър. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.22", "title": " Нулев прием в 9 ВУЗ-а по икономика и туризъм"}
{"url": "https://trud.bg/%d1%82%d1%80%d1%83%d0%b4-%d1%83%d0%b8%d0%ba%d0%b5%d0%bd%d0%b4-%d0%b5%d0%b4%d0%b8%d0%bd-%d0%b2%d0%b5%d1%81%d1%82%d0%bd%d0%b8%d0%ba-%d0%b7%d0%b0-%d0%b4%d0%b2%d0%b0-%d0%b4%d0%bd%d0%b8-14/", "text": "Тази събота и неделя: Аманда Крю: Вече не ми се играе готиното маце Телевизията се промени напълно и измества киното.           Александър Балабанов: Какво става в Малката България? Каквато и да е реч на министър-председател – трябва да завърши с ръкопляскания. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.22", "title": " „Труд Уикенд“ – един вестник за два дни"}
{"url": "https://trud.bg/%d0%b0%d0%bd%d0%b0-%d0%b1%d1%8a%d1%80%d0%bd%d0%b0%d0%b1%d0%b8%d1%87-%d1%81%d1%8a%d1%80%d0%b1%d0%b8%d1%8f-%d0%bd%d0%b5-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d0%b7%d0%b0%d0%b1%d1%80%d0%b0/", "text": "Сърбия е наясно какви грешки е допуснала в миналото, но бомбардировките на НАТО от 1999 г. не са сред тях. Това заяви премиерът Ана Бърнабич на конференция „Агресията на НАТО срещу СР Югославия: 20 години по-късно“ в Белград, съобщава B92. Бърнабич бе категорична, че Сърбия не трябва да забравя жертвите на натовските удари, унищожените фабрики, мостове и разрушената икономика. Същевременно тя призова да бъде направен опит в тази насока, защото – съгласно думите й – „това е единственият начин да реализираме големите си потенциали и да се обърнем към бъдещето, партньорството и сътрудничеството“. През последните 20 години Сърбия се опитва да получи отговор на въпроса как една малка страна е станала такъв голям противник на най-големите сили, но и какви са причините за прецедента да бъде нападната суверенна държава без решение на Съвета за сигурност на ООН, каза още Бърнабич.  ", "date": "2019.03.22", "title": " Ана Бърнабич: Сърбия не трябва да забравя жертвите на натовските удари"}
{"url": "https://trud.bg/%d1%81%d0%b0%d1%83%d0%b4%d0%b8%d1%82%d1%81%d0%ba%d0%b0-%d0%b0%d1%80%d0%b0%d0%b1%d0%b8%d1%8f-%d0%b8%d1%81%d0%ba%d0%b0-%d0%bc%d0%b8%d0%bd%d0%b8%d0%bc%d0%b0%d0%bb%d0%bd%d0%b0-%d1%86%d0%b5%d0%bd%d0%b0/", "text": "Най-големият производител на петрол в света Саудитска Арабия ще се задоволи с минимална цена на горивото в размер от 70 долара за барел, предаде Блумбърг ТВ България. Неформалният лидер на Организацията на страните износители на петрол (OPEC) е поставен под натиск от американските си партньори, за да намали цената, но изискванията на икономиката са такива, че стойности под 80-85 долара за барел биха били ирелевантни към плановете за икономически растеж според директора на Международния валутен фонд за Близкия Изток и Централна Азия Джихад Азур. Кралството възнамерява да намали производството през март и април до под 10 млн. барела на ден – ставка, която е дори под официалните цели на OPEC за 10.3 млн. барела на ден. В понеделник има насрочена среща между OPEC и съюзниците ѝ, за да се вземе решение дали да продължи политиката за намаляването на износа отвъд уговорения вече срок от юни до края на 2019 г.", "date": "2019.03.22", "title": " Саудитска Арабия иска минимална цена на петрола от 70 долара за барел"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d0%bf%d0%be%d1%85%d0%b2%d0%b0%d0%bb%d0%b8-%d0%b4%d0%b6%d0%b0%d1%81%d0%b8%d0%bd%d0%b4%d0%b0-%d0%b0%d1%80%d0%b4%d1%8a%d1%80%d0%bd-%d0%bf%d0%be%d0%b2%d0%b5/", "text": "Поведението на премиера на Нова Зеландия Джасинда Ардърн е пример за света. Това заяви турският президент Реджеп Ердоган. Вицепремиерът и новозеландски външен министър Уинстън Питърс пък увери външните министри на мюсюлманските страни, че атентаторът от Крайсчърч ще прекара остатъка от живота си в затвора, съобщи  . Извънредната среща на Организацията за ислямско сътрудничество на ниво външни министри е посветена на кървавата баня в Крайстчърч и на ислямофобията. Тя се проведе в Истанбул, тъй като Турция понастоящем е председател на организацията. Реджеп Ердоган призова страните-членки да не бъдат безразлични към събития, които застрашават ислямския свят и цялото човечество. Ето какво още заяви турският президент: „Чувствам се длъжен да благодаря на новозеландските институции и народ. Искам да благодаря от свое, от името на страната ми и на организацията на премиера Ардърн и на правителството за демонстрираната по повод случилото се чувствителност и решително поведение. Демонстрираната от г-жа Ардърн реакция, проявената емпатия и подкрепа към мюсюлманите, са пример за всички световни лидери“. От своя страна новозеландският външен министър Уинстън Питърс беше категоричен, че атаката няма да промени характера на новозеландското общество: „Нова Зеландия е и ще остане сигурно и отворено общество, място, където чуждите посетители се чувстват комфортно и сигурно. Ние сме състрадателни и толерантни хора. Тази ужасяваща атака не може да разтърси тези основни ценности, защото това е кои ние, новозеландците, сме. Днес, утре и в бъдеще, нека заедно да застанем срещу идеологията на омразата, която доведе до ужасната трагедия от миналия петък. Нека с подновен плам да разпространяване толерантност, състрадание и разбиране“. Питърс заяви, че е уверен, че новозеландците, които посещават Турция, ще бъдат посрещнати с гостоприемство както винаги.", "date": "2019.03.22", "title": " Ердоган похвали Джасинда Ардърн: Поведението на премиера Ви е пример за света"}
{"url": "https://trud.bg/%d0%b4%d1%8a%d1%80%d0%b6%d0%b0%d0%b2%d0%bd%d0%be-%d1%84%d0%b8%d0%bd%d0%b0%d0%bd%d1%81%d0%b8%d1%80%d0%b0%d0%bd%d0%b5-%d0%b7%d0%b0-%d0%bf%d0%be%d0%b2%d0%b5%d1%87%d0%b5-%d0%b1%d0%be%d0%bb%d0%bd%d0%b8/", "text": "Субсидират се дейности извън НЗОК Повече болници ще могат да получават държавно финансиране от бюджета на Министерството на здравеопазването, предвижда проектонаредба на ведомството, публикувана за обществено обсъждане. Става въпрос за медицински дейности, които са извън заплащаните от НЗОК. При определени условия право да предлага за финансиране допълнителен брой лечебници, които досега не са били в списъка, ще има Националното сдружение на общините. От промените ще се възползват болници, които обслужват пациенти в труднодостъпни райони. Предвижда се и субсидиране на повече центрове, които предлагат психорехабилитационна програма за жени, оперирани от рак на гърдата. Предвижда се също освен сегашните пет лечебници за диагностика, лечение и проследяване на заболяванията на кръвта и кръвотворните органи, финансиране да получат още две други. В сферата на психиатричната помощ субсидията остава за същия брой заведения, както досега – 33. Същото се отнася и за местата за метадоново лечение – досега седем получаваха държавни средства и броят им остава непроменен. Целта на промените е подобряване на достъпа на населението до медицински услуги на уязвими групи и решаване на здравни проблеми извън обхвата на задължителното здравно осигуряване, се посочва в мотивите към наредбата.", "date": "2019.03.22", "title": " Държавно финансиране за повече болници\t\t\t"}
{"url": "https://trud.bg/%d0%b0%d1%80%d0%b0%d0%b1%d1%81%d0%ba%d0%b0%d1%82%d0%b0-%d0%bb%d0%b8%d0%b3%d0%b0-%d0%bf%d0%be%d1%80%d0%b8%d1%86%d0%b0-%d1%82%d1%80%d1%8a%d0%bc%d0%bf-%d0%b7%d0%b0-%d0%b3%d0%be%d0%bb%d0%b0%d0%bd%d1%81/", "text": "Лигата на арабските държави предупреди, че признаването на израелския суверенитет над Голанските възвишения ще подкопае позициите на САЩ в Близкия изток. Арабските страни осъдиха намерението на държавния глава на САЩ Доналд Тръмп да признае суверенитета на Израел над стратегическата територия, окупирана от страната след Шестдневната война през 1967 г., пише Deutsche Welle. „Преразгледайте тази грешна ситуация и се замислете задълбочено за незабелязаните и по-нататъшните последици. Всяко признаване на израелския суверенитет над Голанските възвишения може да има сериозни последствия за позициите на САЩ в арабско-израелския конфликт като цяло, особено след огромната грешка на администрацията на САЩ по палестинския въпрос“, се казва в изявление на генералния секретар на организацията Ахмед Абдул Гейт.", "date": "2019.03.22", "title": " Арабската лига порица Тръмп за Голанските възвишения"}
{"url": "https://trud.bg/%d0%b5%d0%bb%d0%b5%d0%bd%d0%b0-%d0%b9%d0%be%d0%bd%d1%87%d0%b5%d0%b2%d0%b0-%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%be%d1%82%d0%be-%d0%bd%d0%b0-%d0%b1%d0%be%d1%80%d0%b8/", "text": "Днес можехме да открием АЕЦ „Белене“, защото през 2019 г. централата трябваше да заработи, ако вече 10 години вредното за България правителство на Борисов не управляваше. Това каза говорителят на ПГ на „БСП за България“ и водач на листата на левицата за европейските избори Елена Йончева пред медиите в Плевен, съобщиха от партийния пресцентър. Тя заяви, че правителството на Бойко Борисов не е успяло да осъществи нито един значим за България енергиен проект. Йончева припомни, че през тези 10 години са спрени три големи проекта – „Бургас – Александруполис“, „Южен поток“ и АЕЦ „Белене“. „Затова в момента не само шалтерът на българската енергетика се държи от Анкара, но и кранчето за газта“, категорична бе тя. „Аферата за апартаментите с водещи политици от ГЕРБ – Цветан Цветанов, Цецка Цачева и Вежди Рашидов показва модела на управление и схемата, по която се управлява България“, каза още Елена Йончева. По думите йпроблемът е много по – голям от това, че Цветанов спестява почти 1 млн. лв. от покупката на апартамент. „Той показва как в България се гласуват лобистки закони. „Златният лобистки закон“, както наричам промените в ЗУТ от 2017 г. дава възможност на „Артекс“ да реализира проекта си за 120 метрова сграда в София, вместо разрешените 24 метра“, коментира още тя. Народният представител попита може ли КОНПИ да направи обективно разследване, след като нейният председател и ръководство са назначени от ГЕРБ и Цветанов. „Можем ли да се доверим на председателя на тази комисия- Пламен Георгиев, след като той спря разследването по аферата „Ало Ваньо“, попита още Елена Йончева.", "date": "2019.03.22", "title": " Елена Йончева: Правителството на Борисов не успя да осъществи нито един значим енергиен проект"}
{"url": "https://trud.bg/%d1%8f%d0%bd-%d0%b5%d0%bd%d0%b3%d0%bb%d0%b5%d1%80%d1%82-%d0%b8%d0%b7%d0%b8%d0%b3%d1%80%d0%b0%d0%bb-%d1%81%d1%8a%d0%bc-150-%d1%80%d0%be%d0%bb%d0%b8-%d0%bd%d0%be-%d0%bd%d0%b8%d1%82%d0%be-%d0%b5%d0%b4/", "text": "Председателят на парламентарната Комисия по културата и медиите Вежди Рашидов връчи почетния плакет на Народното събрание на известния полския актьор Ян Енглерт. На церемонията в зала „Запад“ на парламента Вежди Рашидов приветства госта с думите: „Малко са актьорите, които са обичани от един народ толкова дълго време, колкото българската публика обича Ян Енглерт. Неговият отец Ередия във филма „Осъдени души“ накара поколения българи да се възхищават на един вдъхновен талант“, съобщиха от Комисията по културата и медиите. Ян Енглерт благодари за високото признание. „В живота си съм изиграл 150 роли, но нито една не пожъна успеха на ролята на отец Ередия. Получих голямо признание във вашата страна, затова се чувствам като посланик на България в Полша“, каза Ян Енглерт.", "date": "2019.03.22", "title": " Ян Енглерт: Изиграл съм 150 роли, но нито една не пожъна успеха на отец Ередия (СНИМКИ)"}
{"url": "https://trud.bg/%d1%82%d1%80%d1%8a%d0%bc%d0%bf-%d0%be%d0%b1%d1%8f%d0%b2%d0%b8-%d0%b8%d1%81%d0%bb%d1%8f%d0%bc%d1%81%d0%ba%d0%b0-%d0%b4%d1%8a%d1%80%d0%b6%d0%b0%d0%b2%d0%b0-%d0%b7%d0%b0-%d1%81%d1%82%d0%be/", "text": "Президентът на САЩ Доналд Тръмп обяви близкоизточната радикална групировка „Ислямска държава“ за „сто процента“ победена на територията на Сирия. Тръмп направи коментара си, като същевременно показваше на репортерите карти на региона, предаде AFP. На едната бяха изобразени регионите, някога контролирани от джихадистите, а другата изобразяваше ситуацията към днешна дата. „Териториалният халифат е елиминиран в Сирия“, заяви и говорителя на Белия дом Сара Сандърс.", "date": "2019.03.22", "title": " Тръмп обяви Ислямска държава за „сто процента победена“"}
{"url": "https://trud.bg/%d0%ba%d0%be%d0%b9-%d0%bf%d0%b5%d1%87%d0%b5%d0%bb%d0%b8-%d0%b8-%d0%ba%d0%be%d0%b9-%d0%b3%d1%83%d0%b1%d0%b8-%d0%be%d1%82-%d1%81%d1%83%d1%81%d0%bf%d0%b5%d0%bd%d0%b4%d0%b8%d1%80%d0%b0%d0%bd%d0%b5%d1%82/", "text": "„Загубата“ може да се превърне в печалба за европейците Асамблеята на основната дясноцентристка партия в Европарламента – Европейската народна партия (ЕНП), суспендира, тоест, временно прекрати участието на управляващата партия в Унгария в т.нар. християн-демократическо семейство. ФИДЕС няма право да присъства на партийни срещи; няма право на глас; няма право да предлага кандидати за длъжности. Под ръководството от бившия председател на Европейския съвет Херман ван Ромпой се създава комисия от трима „старейшини-мъдреци“, която да следи как ФИДЕС съблюдава ценностите на ЕНП, преди да вземе окончателно решение дали унгарската партия да бъде изключена. Президентът на ЕНП Жозеф Дол призна, че решението било прието „доста трудно“, но подчерта, че не може да се допускат компромиси с демокрацията, върховенството на закона, свободата на словото, академичната свобода, правата на малцинствата, както и с анти-европейската реторика. „Различията между ФИДЕС и ЕНП трябва да бъдат преодолени“, заяви Дол. А председателят на Европейския съвет Доналд Туск уточни: „Ако не харесвате свободната преса и неправителствените организации, ако толерирате ксенофобията, хомофобията, национализма и антисемитизма, вие не сте християнин-демократ.“ Новината, макар и очаквана от някои, провокира повече въпроси отколкото отговори. Само преди седмица проучванията сочеха, че от общо 262 делегати на ЕНП, едва 58 биха гласували против ФИДЕС; 48 обявиха, че подкрепят партията на Орбан; докато останалите 156 не се бяха определили. Въпросът е какво е станало през тези няколко дни до сряда, та 190 делегати гласуваха за суспендиране, само 3 се обявиха против, а останалите 69 изглежда ги е хванала липсата? Иначе казано, налице са дълбоки разногласия в редиците на самата ЕНП. Но дали наистина ФИДЕС и лично унгарския премиер губят позиции? На пресконференция непосредствено след гласуването,излъчена на живо от унгарските медии, Орбан подчерта, че е постигнат „компромис“.“Имаме спорове само с членовете на ЕНП, които искаха да бъдем изгонени, а не с мнозинството от ЕНП.“ Отхвърлени са исканията на 13-те партии, главно от Северна Европа, за изключване на ФИДЕС.“Доброволно се съгласихме временно да прекратим участието си, докато комисията не излезе с доклад. В джоба си държах писмо за напускане на ЕНП, ако гласуването беше приключило с изключване“, каза Орбан. И допълни, че ФИДЕС ще излъчи собствена тричленка, която да преговаря с комисията на „старейшините-мъдреци“. Едва ли резултатът от гласуването може да се нарече добра новина за дясноцентристкия блок два месеца преди изборите за Европарламент. В ЕНП членуват 80 партии, но нито една не е доминираща сила в страната си. Докато ФИДЕС има мнозинство от две трети в унгарския парламент и е реална политическа сила в Унгария. Много десни, антиимиграционни партии, виждат в лицето на Виктор Орбан герой, заради изобличителните му речи срещу порочните практики на Брюксел. Някои дори го наричат европейския Доналд Тръмп, тъй като алармира за заплахата, която грози Евросъюза от масовия приток на мигранти. И сега, партията на Орбан ще бъде подлагана на оценки дали нарушавала ценностите на ЕНП от трима „старейшини-мъдреци“! За какви ценности иде реч? Според Жозеф Дол и Доналд Туск ценностите на ЕНП (макар някои да са твърде обтекаеми) са по правилата на Брюксел; а патент за оценка за съблюдаването на тези правила има само Европейската комисия. Всяка критика срещу порочни практики на Брюксел се дамгосва като „анти-европейска реторика“. Впрочем, в коя евросъюзна страна има истинско народовластие? В коя евросъюзна страна има партия, действително представляваща интересите на народа, с абсолютно парламентарно мнозинство, при това за трети пореден мандат? В коя евросъюзна страна практикуването на двойни стандарти не се нарича съблюдаване върховенството на закона? В коя евросъюзна страна има свобода на словото извън диктата на медийните магнати? В коя евросъюзна страна, платени от чуждестранни фондации агенти на влияние не са наричани неправителствени организации? и т.н. На какво основание искането за закриване на университета, създаден в Будапеща с парите на международния спекулант Джордж Сорос, се интерпретира като „антисемитизъм“ – при това дни след решението на унгарското правителство да установи търговското си представителство в Йерусалим, оспорваната столица на Израел, единствената държава, в която организациите на Сорос са забранени като заплаха за националната сигурност? Накрая, но не на последно място, на какво основание се лансират обвинения в „антисемитизъм“, след като са публикувани данни, че Сорос е бил колаборатор на нацистите в Унгария? Ако Орбан следваше рецептите на Брюксел, той определено щеше да бъде „наш кучи син“. Но той следва унгарските национални интереси. И определено е загрижен за бъдещето на европейските народи. За него, автентични са ценностите в защита на християнската култура като необходимо условие за свободата на европейските народи. Този акцент той отново постави в речта си на унгарския национален празник. „Без християнска култура няма свобода, няма свободна Унгария. Ето защо искаме народите на Европа да разберат, че в една либерална европейска империя всички губим свободата си“, каза той. „Понятието за свобода има своите корени в християнството, защото пред Бог всички хора и всички народи са равни.“ Орбан изрази надежда, че на предстоящите избори за Европарламент антимиграционните партии ще спечелят ново мнозинство срещу либералите и подчерта, че икономическите резултати на страните от Централна Европа свидетелстват за „ново европейско възраждане“. Седмица преди асамблеята на ЕНП, председателят на ЕНП в Европарламента Манфред Вебер бе Будапеща за среща с Виктор Орбан. Разговорите били конструктивни, но разногласията оставали. Унгарският лидер продължава да отстоява възгледа си, очакваният електорален успех на антиимиграционните партии на предстоящите избори да изправи ЕНП пред необходимостта да приеме позицията на ФИДЕС. Той обаче се извини за изцепката си, квалифицирайки като „полезни идиоти“ 13-те партии в ЕНП, които искат изключването на ФИДЕС. Според Орбан, нагнетявайки спора с Унгария точно преди изборите за Европарламент, те обективно обслужват либералните и крайно левите опоненти на ЕНП. А Вебер, който се надява след изборите да наследи Жан-Клод Юнкер като председател на Европейската комисия, е най-заинтересован от оставането на ФИДЕС в редовете на ЕНП. Ако унгарската партия бъде изключена, той ще загуби гласовете на ФИДЕС, които в момента са 12 и шансовете му за председателския пост чувствително намаляват. При всички случаи, „загубата“ на ФИДЕС може да се превърне в печалба за европейците.    ", "date": "2019.03.22", "title": " Кой печели и кой губи от суспендирането на унгарската ФИДЕС?\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba-%d0%bc%d0%b8%d1%82%d0%bd%d0%b8%d1%87%d0%b0%d1%80%d0%b8-%d0%b8%d0%b7%d0%b3%d0%be%d1%80%d0%b8%d1%85%d0%b0-%d0%bd%d0%b0%d1%80%d0%ba%d0%be%d1%82%d0%b8/", "text": "583 кг наркотични вещества бяха унищожени днес в инсинератора на Предприятието за управление на дейностите по опазване на околната среда към МОСВ. Сред тях най-голямо е количеството марихуана – 487 кг. Изгорени бяха и 58 кг екстази, 24 кг амфетамин, 5 кг метамфетамин и 3 кг хероин, както и още шест килограма други вещества, съобщиха от Агенция „Митници“. Наркотичните вещества са по 1490 преписки, а стойността им по цени на „черния пазар“ и данни на улицата надминава 20 млн. лева. Унищожават се само тези количества наркотични вещества, за които има влезли в сила присъди или за тях са издадени постановления на прокуратурата. За седемнадесет години Агенция “Митници” организира и осъществи 64 процедури по унищожаване на наркотични вещества с общо количество над 42,7 тона.", "date": "2019.03.22", "title": " Вижте как митничари изгориха наркотици за 20 млн. лева (ВИДЕО)"}
{"url": "https://trud.bg/%d0%b2%d1%8a%d1%80%d1%85%d0%be%d0%b2%d0%b5%d0%bd%d1%81%d1%82%d0%b2%d0%be-%d0%bd%d0%b0-%d1%87%d0%b8%d0%bd%d0%be%d0%b2%d0%bd%d0%b8%d1%87%d0%b5%d1%81%d0%ba%d0%be%d1%82%d0%be-%d0%b1%d0%b5%d0%b7%d1%81/", "text": "Или как могат да обсебят имота ти, да не те допускат до него, властта да си затваря очите и накрая да те карат да плащаш данък Знам отговорът на този въпрос, но има ли човек, който да дължи пари и да не са го потърсили държавата, някакви колекторски фирми или частни съдебни изпълнители? Имам и втори въпрос. Има ли човек, когото да са обрали, а след това държавата да е пратила колекторски фирми да събере от бандитите откраднатото? Поне личният ми опит е тъжен. За две години мен ме обраха пет пъти – един автомобил (застрахован), къща, мазе, компютри, памет… майната им. Не ми е тъжно за предметите, а затова, че се опитвам да бъда честен. Единствените обаждания, които съм получавал от властта, е „прекратено е делото“. А аз нито съм идиот, дето не си пази нещата, нито разсеян човек. Няма да хвърля и стотинка, ако ми се обадят други приятели на властта – „Ало, ало“ бандитите, но пак се чувствам глупак в родината си. И с това се свиква. Гледах по bTV един репортаж, който ме потресе. Това е еманация на чиновническата безсмисленост, на уродливото мислене на всички, които са включени в така наречената държава. Възрастна жена, върху чийто имот са застроени десетки незаконни постройки я преследват за данък от хиляда лева.   е разказвана преди време – писани са репортажи, bTV репортерите я направиха в новина. И какво? Ами дължи си Люба данъците и това е. За нея те са неотменими като смъртта. Когато тя се е родила, семейството й е притежавало голяма къща, двор още няколко декара земя. Дошли ромските номади и заградили земята, влезли в къщата и това е. Тя не може да влезе в имота си. Сигналите й за събитието срещат едно много спокойно безразличие от чиновниците. И защо да го правят? Това не е имот на „Артекс“. Двете събития за тях са различни. Едното е свързано с нещо си там – грабеж. Другото е данък. Пред данък не се диша. „Как да ги платя, като циганите живеят там? А на моята племенница не u приеха документите за детската градина на детето, защото трябвало да плати данъка. Ние сме четирима души наследници. Не може един човек да плати данъка“, разказва пред репортера Шаламанова. Тя милата няма пари дори за жилището, в което живее. „Отивам да си плащам данъка за къщата и чиновничката казва: Няма да ви взема данъка. Имате един голям данък, трябва първо да го платите и после този за къщата“, обяснява Люба. Според властта „проблемът с незаконното строителство в цялата страна не може да се реши от общините, защото е създаден в парламента. А държавата, вместо санкции, предвижда права за нашествениците, превзели чужда земя.“ Това не е вярно, защото това са „местни данъци и такси“, очевидно събирани от общината. Освен това, както се казва в един филм „едно врабче да умре в парка, отговорен е кметът“. В случая е важна съдбата на всички, но така, както една телевизия може да постави проблема на масата през една единствена съдба, така може и местната власт, чиновниците да го направят. Тезата обаче може да се нагорещи ако обърнем въпроса. Да не говорим за данъци – за простосмъртните те са ясни като смъртта. Нормално ли е дори да се дискутира за данъци, когато частната ти собственост е открадната? Местният кмет каза пред bTV, че е нужна законодателна промяна. „Когато ти си извършил строителство в чужд имот, независимо общински, държавен или частен, то не трябва да се дава право и минута да си помислиш, че този човек може да обжалва. Това даже трябва да се криминализира, а не да му даваш право да обжалва“, мисли той. Но мисли и това е проблем, а просто трябва да прати полиция, да се бори за тази Люба, защото това е съдбата на десетки хора в този проблемен квартал. Районните кметове не са хора без власт, нищо че в големите градове дори нямат бюджет. Ей, на – Иванчева в софийската „Младост“. Тя не разбираше от управление, но обърка много мафиотски схеми. Един опитен политик може да направи чудеса от такъв проблем. Чудото се нарича „справедливост“. Защо трябва да има специални закони, когато в Наказателния кодекс пише как се наказва кражбата, обсебването или както там се нарича да вземеш на човек имота? Всеки у нас смята, че няма държава. Напротив! Държавата е в повече и тя се нарича чиновническо безсмислие. Стотици хиляди чиновници, които имат единствена задача да ти вземат законния данък, а не да те отърват от беззаконието. Нима е толкова трудно да влезе полицията в заграбените къщи и след това да ти каже мило „Заповядайте в частната си собственост, ние ще ви пазим и защитаваме“? Или… ако не можеш, поне не тормози хората, бе власт!   Законодателен хаос Партиите в Пловдив се карат как да се справят с откраднатите имоти. Всеки има своя гледна точка, но се оправдава със законите. А то просто си е кражба. „Проблемите в махалите трябва да бъдат решавани. Държавата и общината трябва да съдействат имотите да бъдат освободени. След това имотът може да бъде продаден или общината да мисли възможност за купуване и пускане след това за продажба на тези терени“, казва например Борислав Инчев, кмет на район „Южен“ и председател на ВМРО в Пловдив. И това е добра илюстрация на всичко.  ", "date": "2019.03.22", "title": " Върховенство на чиновническото безсмислие"}
{"url": "https://trud.bg/%d0%bd%d1%84%d1%81%d0%b1-%d1%89%d0%b5-%d1%81%d0%b5-%d1%8f%d0%b2%d0%b8-%d1%81%d0%b0%d0%bc%d0%be%d1%81%d1%82%d0%be%d1%8f%d1%82%d0%b5%d0%bb%d0%bd%d0%be-%d0%bd%d0%b0-%d0%b5%d0%b2%d1%80%d0%be%d0%b8%d0%b7/", "text": "НФСБ ще се яви самостоятелно на евроизборите, съобщи пред журналисти днес в Сливен председателят на партията Валери Симеонов. „Коалиционните ни партньори отдавна заявиха самостоятелно участие или участие в други коалиции, каза той. Единият коалиционен партньор още през декември заяви, че ще участва в евроизборите в коалиция „Патриоти плюс“ с Бареков с амбиции да постигнат три-четири места в Европейския парламент. Другият коалиционен партньор през януари са издигнали свой кандидат, учредили са предизборен щаб, изложили са билбордове. Въпреки че настоявахме да направим коалиция с ВМРО, те отказаха категорично. С Атака не може да се коалираме, заради сериозни външнополитически разминавания“, каза Симеонов, цитиран от БТА. Продължават номинациите по структурите, като в началото на април ще бъдат представени участниците в листите, посочи Симеонов. Помолен да коментира очакванията на БСП за предсрочни избори след евровота, председателят на НФСБ каза, че от левицата искат да променят демократичното устройство на държавата, да спечелят властта без избори. Той бе категоричен, че това няма да се случи.", "date": "2019.03.22", "title": " НФСБ ще се яви самостоятелно на евроизборите"}
{"url": "https://trud.bg/%d0%b4%d0%be%d0%b1%d1%8a%d1%80-%d0%b2%d1%8a%d0%bf%d1%80%d0%be%d1%81-%d1%83%d0%b2%d0%b0%d0%b6%d0%b0%d0%b5%d0%bc%d0%b8-%d0%b3%d0%be%d1%81%d0%bf%d0%be%d0%b4%d0%b8%d0%bd-%d0%bf%d1%80%d0%b5%d0%bc%d0%b8/", "text": " с луксозния апартамент, купен от Цветан Цветанов на съмнително ниска цена, премиерът Борисов поставя отличен въпрос на колегата си, а именно, като тръгва за Съединените щати, да се замисли откъде дойде атаката срещу него. Позволявам си, докато господин Цветанов мисли, да отговоря на премиера, защото, както е казал поетът, „пожарът на бунта гори“. Атаката, уважаеми господин Борисов, дойде от информационната агенция „Свободна Европа“*, която възобнови своята дейност преди около месец. Както е известно, тази медия се финансира от Конгреса на САЩ и бе символ на истината за нашия живот в тоталитарни времена. Възможно е днес в редакционния екип на агенцията да са се промъкнали агенти на Корнелия Нинова и президента Радев, но да ви кажа честно, силно се съмнявам.                                                                    ", "date": "2019.03.22", "title": " Добър въпрос, уважаеми господин премиер"}
{"url": "https://trud.bg/%d0%be%d0%b3%d1%80%d0%b0%d0%bd%d0%b8%d1%87%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d1%81%d0%ba%d0%be%d1%80%d0%be%d1%81%d1%82%d1%82%d0%b0-%d0%bf%d0%be-%d0%b0%d0%bc-%d1%82%d1%80%d0%b0%d0%ba/", "text": "Ремонтът на АМ „Тракия“ от км 168 до км 208 – отсечката между Чирпан и Стара Загора – е сред приоритетите на АПИ и ще се търсят средства за изпълнението му. Това увери министърът на регионалното развитие и благоустройството Петя Аврамова по време на редовния парламентарен контрол. „Индикативната стойност за необходимите ремонтни работи по 40-километровата отсечка е около 60 млн. лв. Експертите от АПИ считат, че преди пристъпване към ремонта следва много ясно да се определи технологията и обхвата за неговото издържане, защото е необходим неотложен ремонт и на пътните съоръжения, които са в лошо състояние и са 7 на брой“, заяви Аврамова и посочи, че този ремонт не може бъде изпълнен бързо, защото е свързан с ограничаване на движението. Тя припомни, че от 19 декември 2018 г. бе въведено ограничение на скоростта до 90 км/ч. в участъка, като срокът за действие на заповедта изтича на 31 март. Той обаче ще бъде удължен. „Безспорен факт е, че с въвеждане на ограничение на скоростта в този пътен участък пътнотранспортните произшествия чувствително намаляха. Заради това Областно пътно управление – Стара Загора е предложило ограничението на скоростта по АМ „Тракия“ от км 168 до км 208 да бъде запазено на 90 км/ч., като срокът на заповедта да бъде удължен до 30 септември 2019 г.“, каза Аврамова.", "date": "2019.03.22", "title": " Ограничението на скоростта по магистрала „Тракия“ между Чирпан и Стара Загора остава до края на септември"}
{"url": "https://trud.bg/%d0%ba%d0%be%d0%bd%d1%84%d0%b5%d1%80%d0%b5%d0%bd%d1%86%d0%b8%d1%8f-%d0%bd%d0%b0-%d0%b6%d0%b5%d0%bd%d0%b8%d1%82%d0%b5-%d0%bb%d0%b8%d0%b4%d0%b5%d1%80%d0%b8-%d1%81%d0%b5-%d0%bf%d1%80%d0%be%d0%b2%d0%b5/", "text": "Конференция „Жени.Технологии.Време“, организирана от списание „Жената днес“ и Женския форум за идеи се проведе в Литературен клуб „Перото“ – НДК.  В приветствието към гостите вицепрезидентът на България г-жа Илияна Йотова очерта значението на технологиите в съвременното общество: „Новите технологии са интригуващ и неизчерпаем свят, който отваря много възможности за развитие, открива много пътища, по които можем да минем в научните изследвания.“ Тя засегна темата за ролята на жените в IT сектора, както и как те спомагат за промяната му. Вицепрезидентът завърши речта си с думите на Стив Джобс: „Иновацията е това, което различава лидера от последователя.“  В откриващия форума панел „Жени“ с модератор Симеон Колев се включиха бившият министър по европейските въпроси Гергана Паси, изпълнителният директор на Fibank Севдалина Василева, и експертът по корпоративни комуникации Веселка Вуткова.  Гергана Паси постави акцент върху социалната роля на жената като майка и пазител на семейните ценности. На въпроса за визията на жената след 75 години, г-жа Паси обобщи: „Смятам, че ще е по-независима, по-уверена, в състояние да избира сред много повече възможности. Технологиите, разбира се, помагат за това.“  Изпълнителният директор на Fibank Севдалина Василева представи отличните резултати на програмата Smart Lady от Fibank (Първа инвестиционна банка), която година след старта си помогна на над 300 жени предприемачи в България да развият бизнеса си. Тя засегна и въпроса за кредитите и ролята на менторството в успеха на компании, ръководени от жени.  „Във Fibank идентифицирахме женското предприемачество като специфичен сегмент, който заслужава да получи подходящи финансови услуги и нефинансови придобивки. Целта ни чрез програмата Smart Lady беше да стимулираме дамите да излязат смело напред, да имат достъп до финансиране, обучения и срещи, които да им помагат да развият своя бизнес и да го предпазят от фалит. Смятам, че за този кратък период изградихме една своеобразна мрежа от бизнес дами, които споделят историите на успеха, като същевременно подобряват своите знания и умения“, сподели пред гостите г-жа Василева.    ", "date": "2019.03.22", "title": " Конференция на жените лидери се проведе в София"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d1%81-%d0%bf%d0%be%d1%87%d0%b5%d1%82%d0%b5%d0%bd-%d0%b7%d0%bd%d0%b0%d0%ba-%d0%b7/", "text": "Кметът на община Благоевград д-р Атанас Камбитов бе сред официалните гости на тържественото отбелязване на Пролетния празник на Република Казахстан – Науръз в Благоевград. Той поздрави посланика на Република Казахстан в България Н.Пр. Темиртай Избастин, почетния консул на Република Казахстан в България Митко Солаков и всички присъстващи пред зала „22 септември“, съобщиха от пресцентъра на общината. Сред официалните гости на празника бяха още заместник-областният управител Антоанета Янчева, председателят на Общински съвет Радослава Тасков, Иван Димитров, директор на дирекция „Протокол“ към Президентството на Р Българя, ст. комисар Николай Хаджиев, директор на ОДП – Благоевград, Росица Димитрова, директор на ВиК. „За пета поредна година честваме този празник заедно – българи и казахи. Пролетта обикновено се свързва с ново начало, с плодородие. Ние може да кажем, че вече плодовете ги имаме – едно приятелство, което надграждаме. Приятелството е нещо, което не  се измерва в цифри, в статистика, или го има или го няма. Сигурен съм, че всичко това което правим ще даде своите конкретни резултати, и в културния обмен и в бизнес отношенията, във всички аспекти, касаещи двете страни. Благодаря на Н. Пр. Темиртай Избастин и Митко Солаков, че стигнахме дотук. Преди няколко дни открихме и почетно консулство на Грузия в Благоевград. И тъй като знам, че числото седем е символ в Казахстан, Ви пожелавам седем дни във всяка седмица в годината да бъдете здрави, щастливи и успешни“, каза кметът д-р Атанас Камбитов. Н. Пр. Темиртай Избастин благодари на кмета д-р Атанас Камбитов за отличните отношения. В знак на признателност той му връчи почетен знак за принос за дипломатическите отношения между Р Казахстан и Р България. Той изрази увереност, че добрите партньорски и приятелски взаимоотношения между двете страни ще продължат и в бъдеще.  Празникът в Благоевград започна с концерт- спектакъл на емблемата на Пиринския край Ансамбъл „Пирин”. Те бяха подбрали специален репертоар, представящ богатството на българския фолколор. В програмата взеха участие и Тримата тенори.  След откриването бе проведен официален прием, а присъстващите разгледаха фотоизложба под наслов „Казахстан – далечен и близък“. Изложбата включва фотографии, посветени на историята и културата на Казахстан и столицата Астана.", "date": "2019.03.22", "title": " Кметът на Благоевград с почетен знак за принос за дипломатическите отношения между Казахстан и България"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b1%d0%b0%d0%bd%d0%be%d0%b2-%d1%84%d1%83%d0%bd%d0%ba%d1%86%d0%b8%d0%be%d0%bd%d0%b8%d1%80%d0%b0-%d1%81%d0%b8%d1%81%d1%82%d0%b5%d0%bc%d0%b0%d1%82/", "text": "Системата за подаване на електронни декларации на разпространителите и доставчиците на медийни услуги е напълно функционираща. Това каза министърът на културата Боил Банов по време на парламентарен контрол в отговор на въпрос относно създаването на публичен регистър на разпространителите и доставчиците на медийни услуги. „Законодателят въведе задължение доставчиците на медийни услуги и разпространителите на периодични и печатни произведения ежегодно да подават до 30 юни в Министерството на културата декларация“, припомни Банов и посочи, че са предприети действия за осигуряване на автоматизирано управление на процеса на деклариране, съответно изработка на електронна пътна карта на документа, която онагледява пътя на декларация от подаването до складирането ѝ в архив. „До 20 февруари 2019 г. системата беше в тестови режим, а към настоящия момент тя е напълно функционираща. Към настоящия момент тече процес по подготовка на техническото задание за създаване на публичен електронен регистър с оглед последващо възлагане по реда на обществените поръчки“, обясни Банов.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.22", "title": " Министър Банов: Функционира системата за подаване на електронни декларации на доставчиците на медийни услуги "}
{"url": "https://trud.bg/%d1%81%d0%b5%d0%b2%d0%b5%d1%80%d0%bd%d0%b0-%d0%bc%d0%b0%d0%ba%d0%b5%d0%b4%d0%be%d0%bd%d0%b8%d1%8f-%d0%be%d0%b3%d0%be%d1%80%d1%87%d0%b8-%d1%81%d1%82%d0%be%d1%8f%d0%bd%d0%be%d0%b2%d0%b8%d1%87/", "text": "Северна Македония победи Латвия с 3:1 в двубой от група G на европейските квалификации. Срещата на стадион „Филип Втори“в Скопие ще се запомни с и факта, че беше под номер 100 с националната фланелка на местната легенда Горан Пандев, както и с дебюта на бившия треньор на „Левски“ Славиша Стоянович начело на латвийците. Западните ни съседи бяха близо да решат мача още през първите 45 минути, когато можеха да водят и с 4:0, но пропуски им попречиха. „Поздравявам Северна Македония – каза Стоянович след мача. – Имат добър отбор с микс от млади и опитни играчи. Бяхме победени заслужено“. Казахстан, който до скоро бе воден от Станимир Стоилов, друг бивш треньор на „Левски“, започна борбата за Евро 2020 с шокираща победа с 3:0 над Шотландия в Група I. Този мач беше първи за домакините след напускането на Мъри, който им беше селекционер до средата на януари. В основата на триумфа обаче бяха двама от футболистите, които през годините българинът привлече в „Астана“ – Юри Перцух и Бактийор Зайнутдинов. Те вкараха два от головете за успеха.", "date": "2019.03.22", "title": " Северна Македония огорчи Стоянович"}
{"url": "https://trud.bg/%d0%be%d1%81%d1%8a%d0%b4%d0%b5%d0%bd-%d0%b7%d0%b0-%d0%bf%d0%b5%d0%b4%d0%be%d1%84%d0%b8%d0%bb%d0%b8%d1%8f-%d0%b8%d0%b7%d0%bb%d0%b5%d0%b7%d0%b5-%d0%be%d1%82-%d0%b7%d0%b0%d1%82%d0%b2%d0%be%d1%80%d0%b0/", "text": "Педофил на свобода! Така английските медии започнаха историята за Адъм Джонсън, който се смяташе за един от най-талантливите английски футболисти. Изигра и един мач за националния отбор. Блестеше в „Съндърланд“ и „Манчестър Сити“. Но заради своя глупост унищожи кариерата си. Джонсън беше осъден на шест години затвор, обвинен в педофилия. През 2016-а съдът го призна за виновен, че е целувал и опипвал 15-годишно момиче. Заради добро поведение Джонсън, който сега е на 31, излежа само половината от присъдата си. Баща му Дейв прибра сина си от затвора в ранните часове на петък и го заведе в имението му за 2 милиона паунда. „Радвам се, че си е у дома“, бяха единствените думи на родителя. Домът на играча е със седем спални, боулинг зала, плувен басейн и футболно игрище. Родителите живеят на 100 метра от него. Джонсън мечтае отново да играе футбол. Но много отбори бяха категорични на въпроса дали биха му дали шанс. Отговорът на всички запитани беше „Не!“ Джонсън ще остане под специално наблюдение на британските власти. Те му позволяват да се върне към старата си професия – футбола. Бившият национал няма право да вижда насаме дъщеря си и други деца. Освен това банковата му карта е под полицейски надзор, за да не влиза в порно сайтове. Пред съда Джонсън призна, че е целунал 15-годишното момиче, но не го е опипвал. Когато това се случи, той получаваше по 60 000 паунда седмично от „Съндърланд“. Сега Джонсън трябва да чака да изминат 15 години, преди да бъде заличен от регистъра на сексуални насилници. Стейси Флаундърс, бившата съпруга на футболиста, живее в имение заедно с дъщеря им Айла. То е купено от Джонсън, който продължава да плаща издръжка на детето. „ За доброто на детето ще се радвам да бъде приятелка с баща си – каза Стейси. – И въпреки това съм нервна. Преди много обичах Адъм. Сега все едно не го познавам. Все едно от три години е мъртъв. Ако нямах Айла, никога нямаше да го срещна пак. Той съсипа живота ми, но не искам да го нарека чудовище, защото един ден дъщеря ми ще го прочете. Знам, че той обича Айла и ще бъде добър баща за нея. Но никога няма да допусна Адъм в живота ми отново. Не го обичам. Мога да му простя, но не и да забравя. Вече не мога да вярвам на мъж.“", "date": "2019.03.22", "title": " Осъден за педофилия излезе от затвора"}
{"url": "https://trud.bg/%d0%b3%d0%b5%d1%80%d0%bc%d0%b0%d0%bd%d0%b8%d1%8f-%d0%b8%d0%b7%d1%82%d1%80%d1%8a%d0%bf%d0%bd%d0%b0-%d0%be%d1%82-%d1%80%d0%b0%d1%81%d0%b8%d0%b7%d1%8a%d0%bc/", "text": "Полицията във Волфсбург започна разследване на фенове, обвинени в расизъм. Няколко души на стадиона крещяли „Негър, негър“ при всяко докосване на топката от Лерой Сане при 1:1 между Германия и Сърбия. Обиждали и Илкай Гюндоган – първо с „турчин“, после с „псевдо турчин“. Акредитираният журналист Андре Фойгт е сезирал полицията и е снимал седалките, от които са звучели обидните думи. Най-активни в расистките обиди били трима запалянковци. Те крещели и нацистки възгласи. „ Правим всичко възможно да се идентифицират виновните – каза Райнхард Гриндел, шеф на немския футбол. – Трябва да бъдат завинаги спрени от стадионите.“  ", "date": "2019.03.22", "title": " Германия изтръпна от расизъм"}
{"url": "https://trud.bg/%d0%bf%d1%8c%d0%be%d0%bd%d1%82%d0%b5%d0%ba-%d0%bf%d0%be%d0%b2%d0%b5%d0%b4%d0%b5-%d0%bf%d0%be%d0%bb%d1%88%d0%b0/", "text": "Сензацията в италианския шампионат Кшищоф Пьонтек се оказа щастливият жокер за отбора на Полша на старта на европейските квалификации. Нападателят на „Милан“ заби единствения гол за успеха с 1:0 над Австрия като гост в мач от Група “G”. Пьонтек се появи като смята в 59-ата минута, а точно десет по-късно се разписа с глава при добавка. Сребърният медалист от Мондиал 2018 Хърватия срещна трудности при домакинството си на Азербайджан, но все пак успя да стигне до успех с 2:1 в среща от Група “Е”. В другия мач Словакия надигра Унгария с 2:0.", "date": "2019.03.22", "title": " Пьонтек поведе Полша"}
{"url": "https://trud.bg/%d0%bb%d1%8e%d0%b1%d0%be-%d0%b3%d0%b0%d0%bd%d0%b5%d0%b2-%d0%b7%d0%b0-%d0%b7%d0%b0%d0%bb%d0%be%d0%b6%d0%b5%d0%bd%d0%b0%d1%82%d0%b0-%d0%b1%d0%be%d0%bc%d0%b1%d0%b0-%d1%81-%d0%b5%d0%ba%d0%b8%d0%bf%d0%b8/", "text": "Скандалът за екипировката на волейболните ни национали сe потуши с посредничеството на легендата Любо Ганев, вицепрезидент на централата и БОК. В началото на седмицата БФ по волейбол заложи бомба заради неизпълнена обществена поръчка. Федерацията избра екипи на „Ерея“, представяни от „Спорт Депо“, срещу тези на „Асикс“, които се доставят от „Кей Дифужън“. Загубилите са дали близо 11 000 лева по-изгодна оферта и обявиха, че са изпратили жалба до Комисията по защита на конкуренцията.  „Имахме заседание на управителния съвет на федерацията и като последна точка се постави този въпрос – довери Ганев. – Бях в чужбина и едва в сряда разбрах какво се случва. Много отдавна съм излязъл от „Кей Дифужън“, където бях съдружник до 2011-а година. В случая те пледираха, че са прави – работят и искат да имат резултати и справедливост. Синът ми Любомир е част от „Кей Дифужън“, но не ме е информирал за жалбата до КЗК. И правилно, ако иска да има успех, фирмата трябва да е самостоятелна и да взема бизнес решения според закона без да е подвластна на емоции. Не се сърдя, че не са ме потърсили, защото първо не са длъжни и второ – успях да реагирам по най-бързия начин. Направих всичко възможно за да помогна да се разреши спора и да не пострада имиджа на любимия ми спорт. Впрочем, както винаги досега съм действал – за доброто на волейбола.“  Заседанието на управата се ръководи от президента на федерацията инж. Данчо Лазаров и на него бе поканен Красимир Гайдаров, изпълнителният директор на „Кей Дифюжън“. „Призовах ги да се разберат и да спрат скандала – каза Ганев. – Не съм присъствал на разговорите и не знам точно какво се е случило. Важното е, че след половин час се обадиха, че всичко е наред. Претенциите са оттеглени. Никой не трябва да страда, а камо ли националните отбори по волейбол.“  Години наред Ганев е обединителна фигура във волейбола. Откакто спря да играе, БФС разчита непрекъснато на него за разрешаване на всевъзможни проблеми – от този за договаряне на съвместна кандидатура с Италия за мондиала до обединение в националния отбор и преговори например с новия селекционер Силвано Пранди.  „Да, всички ме свързват с „Асикс”, което е нормално – все пак съм първото рекламно лице. – каза Ганев. – Разбрах, че представителите на японския концерн са предложили по-ниска цена, но федерацията ги е отстранила преди да се стигне до отваряне на ценовата оферта. Може би затова обжалват. Не съм страна по казуса. Нито съм участвал в комисията от Федерацията по волейбол, нито участвам във фирмата, която е пуснала жалбата, която би трябвало да спечели поръчката. Не играя волейбол от повече от 20 години и все още за мен е пришит етикета „волейболиста Любо Ганев”. Никога няма да се изтърка, но аз се занимавам приоритетно с метан. И мога да кажа с успех – неслучайно имам 6 златни медала от Пловдивския панаир заради бизнеса с метана. Всеки път, когато излизам там, казвам, че си пожелавам един ден за мен да говорят като за бизнесмена Любо Ганев, а не волейболиста Любо Ганев. Да, все още много хора ме търсят заради „Асикс”, но веднага ги препращам на колегите. За да си свързан с дадена фирма, трябва да получаваш заплата или дивиденти от нея, както и да работиш там. А при мен отдавна не е така“.  “Няма напрежение в отношенията ми с президента на волейболната федерация Данчо Лазаров или с който и да е друг член на УС – обяви Ганев. -. Поне това се видя на заседанието на управителния съвет. Аз не съм конфликтна личност и всеки го знае. Гледам над нещата и ако има някакво напрежение, винаги целя да го туширам. В управата на федерацията съм, за да помагам на волейбола и винаги съм правил това. Слава Богу, има откъде другаде да си изкарвам хляба. И стига да имат нужда от мен, винаги съм на линия. И това не са кухи фрази. Доказал съм го. Миналата година, когато бяхме домакини на световното, лично аз осигурих 1,2 милиона от общия бюджет от рекламодатели, който беше 1,3 милиона. През мен са минали всички договори и лично уговарях фирмите да ни станат партньори за каузата. През тази година съм подсигурил още 400 хиляди от януари досега. Това са хора, с които съм се срещал чрез мои лични контакти, които познавам, защото съм Любо Ганев. Други задачи нямам поставени за 2019-а и чакам дали президента на централата ще иска отново моето съдействие. Винаги съм искал националите ни да се чувстват комфортно и да мислят само за мачовете, а не за каквито и да било битовизми. Те го знаят и затова имаме чудесни отношения. Често с удоволствие съм вадил от собствения си джоб за екстри за момчетата по пътувания и състезания, а не съм искал да спечеля от маратонките им. Затова и сега ще направя пак нужното за доброто на волейбола, защото не съм забравил откъде съм тръгнал. И че за хората все още съм волейболиста Любо Ганев ” Акцент  Все още за хората съм волейболиста Любо Ганев, а не господин бизнесмена", "date": "2019.03.22", "title": " Любо Ганев за заложената бомба с екипировката на националите: Помогнах да потушим скандала"}
{"url": "https://trud.bg/%d1%81%d1%8a%d1%80%d0%b1%d0%b8%d1%8f-%d0%be%d1%81%d1%8a%d0%b4%d0%b8-%d1%81%d0%b5%d0%b4%d0%b5%d0%bc-%d0%b4%d1%83%d1%88%d0%b8-%d0%bd%d0%b0-11-%d0%b3-%d0%b7%d0%b0%d1%82%d0%b2%d0%be%d1%80-%d0%be%d1%82/", "text": "Съдът в Сърбия осъди седем души, трима от тях задочно, на до 11 години затвор за присъединяване към „Ислямска държава“ и заговор за набиране на други хора за присъединяване към терористичната групировка в Сирия и по света, предава Ройтерс. Десетки мъже от Санджак, предимно мюсюлмански югозападен регион на Сърбия, се присъединиха към джихадистката организация в Сирия. Малцина се върнаха в обратно. Сръбските власти смятат, че повечето от тях са загинали в битки или са избягали от Сирия. Седемте души, които току-що бяха осъдени „за продължителен период от време, са извършвали дейности за … събиране на финанси … наемане и организиране пътувания за себе си и за други граждани, за да се присъединят към“ „Ислямска държава“ в Сирия, според присъдата, оповестена от Апелативния съд късно в четвъртък. Тяхната присъда варираше от седем години и половина до 11 години затвор. Трима остават на свобода. През 2007 г. сръбската полиция се сблъска с група ислямски бунтовници в района на Санджак, убивайки един, но оттогава не е имало други нападения. През 2015 г. Сърбия прие закон, който позволява преследване на онези, които участват в бойни действия в чужбина.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.03.22", "title": " Сърбия осъди седем души на 11 г. затвор от Санджак за набиране на бойци за „Ислямска държава“"}
{"url": "https://trud.bg/%d0%b3%d0%b4%d0%b1%d0%be%d0%bf-%d0%b7%d0%b0%d0%b4%d1%8a%d1%80%d0%b6%d0%b0-%d1%82%d1%80%d0%b8%d0%bc%d0%b0-%d0%bd%d0%b0%d0%b1%d0%b8%d1%80%d0%b0%d0%bb%d0%b8-%d0%bc%d1%83%d0%bb%d0%b5%d1%82%d0%b0/", "text": "Трима участници в международна организирана престъпна група за трафик на наркотици от Африка към Западна Европа са задържани на 19 март 2019 г. в София при операция на Специализираната прокуратура и ГДБОП в изпълнение на европейска заповед за арест, издадена от Германия. Сред задържаните са българин и граждани на Танзания и Сомалия – временно пребиваващи в страната, без постоянни адреси, съобщиха от държавното обвинение. Събраните доказателства сочат, че тяхната функция в рамките на широка международна престъпна мрежа е била да набират и изпращат в африкански държави български „мулета“, които да трафикират наркотици, най-вече към Италия и Германия. Тримата влизат в полезрението на разследващите у нас преди повече от половин година. В Специализираната прокуратура е образувано досъдебно производство, дейността им е наблюдавана и документирана, в т.ч. със СРС. Неотдавна Германия издава европейски заповеди за арест и за разследване на тримата, на базата на тамошно досъдебно производство срещу международна престъпна група. Повод за разследването са няколко случая на задържани количества хероин с еднаякъв произход (общо над 75 кг.) в Германия и в други европейски държави. Тримата са с наложени от съда мерки за неотклонение „Задържане под стража“, задействана е процедура по ектрадирането им във Федералната република.  ", "date": "2019.03.22", "title": " ГДБОП задържа трима, набирали „мулета“ за трафик на дрога от Африка към Западна Европа\t\t\t"}
{"url": "https://trud.bg/%d0%bd%d0%b0%d0%bf%d0%b0%d0%b4%d0%b0%d1%82%d0%b5%d0%bb%d1%8f%d1%82-%d0%be%d1%82-%d1%83%d1%82%d1%80%d0%b5%d1%85%d1%82-%d0%be%d1%81%d1%82%d0%b0%d0%b2%d0%b0-%d0%b2-%d0%b0%d1%80%d0%b5%d1%81%d1%82%d0%b0/", "text": "Задържаният за нападението в трамвай в нидерландския град Утрехт остава в ареста, съобщава германският национален ежедневник Die Frankfurter Allgemeine Zeitung. 37-годишният Гьокмен Т. се яви пред местния съд, който постанови предварителното му задържане да бъде за максималния период, предвиден в закона – две седмици. Прокуратурата го обвинява в „убийства с терористични намерения“. Досега подозрението за терористичните мотиви на атаката произтичат от писмо, намерено в превозно средство, с което заподозреният е планирал бягството си. Властите са изискали психиатричен доклад за състоянието на Гьокмен Т. с цел да се установи дали той е бил радикализиран. Според разследването стрелецът, който отне живота на трима души и рани още трима, е действал сам.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.22", "title": " Нападателят от Утрехт остава в ареста още две седмици"}
{"url": "https://trud.bg/%d0%bf%d1%80%d0%b8%d0%ba%d0%bb%d1%8e%d1%87%d0%b8-%d0%b2%d1%8a%d0%b7%d1%81%d1%82%d0%b0%d0%bd%d0%be%d0%b2%d1%8f%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%bf%d0%be%d0%b4%d0%bf%d0%be%d1%80/", "text": "Приключи възстановяването на пропуканата подпорна стена на река Чая, край пловдивското село Катуница, което беше възложено на “Напоителни системи” ЕАД. „Извършените дейности по укрепването на реката са изправяне на коритото и възстановяване на заливаемата тераса, заскаляване за намаляване агресията на водата към бреговете. Почистена е от храстовидна и дървесна растителност, които са отклонявали теченията й. Брегът е укрепен и трамбован. Подпорната стена е окончателно завършена и предстои комисия да приеме обекта“, обясни Снежина Динева, изпълнителен директор на “Напоителни системи” ЕАД, съобщиха от пресцентъра на земеделското министерство. В резултат на обилните валежи, в началото на месец февруари, укрепителната стена на река Чая в района на село Катуница се скъса и пропадна.  Последва бърза реакция на всички отговорни институции, а особеността  на случая произлизаше от това, че реката попада  в защитената зона на Натура 2000.", "date": "2019.03.22", "title": " Приключи възстановяването на подпорната стена край пловдивското село Катуница"}
{"url": "https://trud.bg/%d0%b1%d0%b5%d0%b7-%d0%bf%d1%80%d0%b8%d0%b5%d0%bc-%d0%bd%d0%b0-%d1%81%d1%82%d1%83%d0%b4%d0%b5%d0%bd%d1%82%d0%b8-%d0%b2-16-%d1%81%d0%bf%d0%b5%d1%86%d0%b8%d0%b0%d0%bb%d0%bd%d0%be%d1%81%d1%82%d0%b8/", "text": "В 16 професионални направления тази година няма да има прием. Това засяга Аграрния университет в Пловдив, Великотърновския университет „Св. св. Кирил и Методий“, Лесотехническия в София, Медицинския университет в Плевен, Русенския университет „Ангел Кънчев“, Софийския университет „Св. Климент Охридски“, Шуменския университет „Епископ Константин Преславски“, университетът по хранителни технологии в Пловдив, Националния военен университет „Васил Левски“ във Велико Търново. Това обяви министърът на образованието и науката Красимир Вълчев, който представи план приема в държавните висши университети за 2019/2020 година, предаде „Канал 3“. „Три са в икономика, 3 в национална сигурност, 3 в туризъм, 3 в администрация и управление. Нулевият прием се получава по механизма, който сме заложили по ПМС 64, това че те трябва да обучават под 15 бройки и това че тези професионални направления, които не сме определили като приоритет“, обясни министър Вълчев. Той поясни, че от 2016 г. министерството води политика за преструктуриране на приема. Броят на студентите, които да бъдат приети се определя въз основа на предложения от самите висши училища и това колко са приели миналата година, а за държавните той се определя и въз основа на оценката за учебната и научна дейност, реализацията и това дали професионалното направление е с по-голям очакван недостиг на пазара на труда. „Общият прием в държавните висши училища за бакалавър, магистър и доктор ще бъдат 43 276. В това число, първи курс бакалавър, след завършено средно образование са 36 984, което е с 1700 бройки по-малко от миналата година. В частните училища приемът за бакалаври, след завършено средно образование е 8200. Общият прием на студенти бакалавър в държавните и частни университети ще бъде близо 45 200“, уточни министърът и добави, че общият прием в частните университети ще бъде 12 300, от които над 4100 са местата за магистър, след завършена степен бакалавър. Вълчев подчерта, че министерството не може да се меси в приема на частните висши училища. „Миналата година имаме 92% изпълнение на държавно финансирания прием в държавните висши училища, и 50% изпълнение на приема в частните висши училища. Тази година очакваме същите проценти да се изпълнят, което означава че между 37000 и 37500 ще бъдат приети след завършване на гимназия, което е 68%. Този процент е по-нисък, от този който сме имали преди 4 години, но е значително по-висок отпреди 30 години, тогава е бил 30%“, каза министърът и подчерта, че в сравнение с 2015-а държавно финансираният прием е с 26% по-малко. Той подчерта, че тази година очакват по-ниско изпълнение на държавния прием, защото се увеличава броят на професионалните направления, където има ниско търсене. „Само в няколко приоритетни професионални направления успяваме да постигнем по-значително увеличение на приема. Това са информатика и компютърни науки, компютърна и комуникационна техника, педагогика и ветеринарна медицина“, добави още той. Вълчев подчерта, че е драматичен очакваният недостиг на преподаватели по математика и физика, информационни технологии. Аграрният сектор също страда от липса на специалисти, в инженерните професионални направления – хидроинженери, енергетика, машиностроене също се очаква сериозен недостиг. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.22", "title": " Без прием на студенти в 16 специалности тази година"}
{"url": "https://trud.bg/a1-%d1%81-%d0%bf%d1%8a%d1%80%d0%b2%d0%b0-%d0%bd%d0%b0%d0%b3%d1%80%d0%b0%d0%b4%d0%b0-%d0%be%d1%82-%d0%ba%d0%be%d0%bd%d0%ba%d1%83%d1%80%d1%81%d0%b0-%d0%ba%d0%be%d0%bc%d0%bf%d0%b0%d0%bd%d0%b8/", "text": "А1 получи поредно признание за своето ребрандиране – компанията бе отличена за ефективни комуникации в категория „Телекомуникации” от престижните награди „Компания на годината” на списание Business Lady.  „Ребрандирането беше голямо предизвикателство за нас и съм много щастлив от резултатите, които постигнахме. Успяхме да надхвърлим всички очаквания и само 2 месеца след ребрандирането на практика всички знаеха, че вече сме А1. Наградата е за всички колеги от А1, които направиха това възможно и които продължават да дават най-доброто от себе си всеки ден. За нас ребрандингът не е просто смяна на лого и име – това е приключение, което започва много преди ребрандирането и продължава дълго след това”, сподели Симеон Донев, член на УС и старши директор „Маркетинг” на А1.  През миналата година компанията премина през най-мащабната промяна в своята история. Основното предизвикателство беше не просто да се смени името и визуалния облик с идването на А1, а да се наложи нов стандарт на телеком пазара – с нови услуги в сектора, с високо ниво на експертиза и с по-добро клиентско обслужване. Позиционирането на бранда А1 не беше еднократен акт, а цялостен процес, който продължава и до днес с постоянен стремеж към усъвършенстване и подобряване.  Измеренията на проекта изискваха и по-специален подход в комуникационно отношение. Новият бранд беше представен с мащабна рекламна кампания, серия от традиционни и нетрадиционни материали в медиите, публикации в социалните мрежи, специални събития и редица инициативи, компанията успя да достигне до всички целеви групи и да наложи новия бранд А1. За кратък период от време новото име беше припознато и стана разпознаваемо за всеки в България.  Целта на „Компания на годината” е да се даде гласност на добрите бизнес практики, да се популяризира успешната индустрия в световен и локален мащаб, да се фокусира общественото внимание върху иновативни и актуални модели за управление на бизнеса и компанията, като по този начин се поощри предприемачеството сред българската общественост. A1 е традиционен победител в конкурса. През миналата година телекомът бе отличен с приза „Грижа за обществото и клиентски подход” в неговото четвърто издание.  ", "date": "2019.03.22", "title": " A1 с първа награда от конкурса „Компания на годината”\t\t\t"}
{"url": "https://trud.bg/%d0%ba%d0%b0%d0%bc%d0%b8%d0%be%d0%bd-%d1%81%d0%b5-%d0%bf%d1%80%d0%b5%d0%be%d0%b1%d1%8a%d1%80%d0%bd%d0%b0-%d0%b8-%d1%80%d0%b0%d0%b7%d0%bf%d0%b8%d0%bb%d1%8f-%d1%81%d0%ba%d1%80%d0%b0%d0%bf-%d0%bd%d0%b0/", "text": "Товарен автомобил, превозващ скрап спука предна гума и се преобърна на едната си страна на АМ „Струма“ край Бобошево, предаде БНТ. В инцидента няма пострадали. Пътният инцидент станал малко след 13 ч. при 69-и километър в платното в посока Дупница. Товарният автомобил спукал предна дясна гума, излиза от пътя, минава през отводнителната канавка, след което се качва по ската. След 15 метра се преобръща на лявата си страна, точно върху канавката. Има теч на гориво от резервоара, върху аварийната лента се разпиляват пресовани леки автомобили и части от тях. Движението по автомагистралата се извършва само в изпреварващата лента, сигнализирано е с конуси. Две патрулки има на мястото, трафикът ще бъде затруднен след пристигането на кран, който ще претовари разпиления товар. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.22", "title": " Камион се преобърна и разпиля скрап край Бобошево"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bf%d0%be%d1%80%d0%be%d0%b6%d0%b0%d0%bd%d0%be%d0%b2-35-%d0%be%d0%b1%d1%80%d0%b0%d0%b1%d0%be%d1%82%d0%b2%d0%b0%d0%b5%d0%bc%d0%b8%d1%82%d0%b5-%d0%bf/", "text": "35% от всички обработваеми площи ще бъдат защитени от градушка през 2019 г. Това каза министърът на земеделието, храните и горите Румен Порожанов в рамките на петъчния парламентарен контрол. Порожанов уточни, че предстои през новия активен сезон по градозащита тази година да бъдат въведени две нови регионални дирекции – в село Тъжа, област Стара Загора, и в Хасково в допълнение към сега действащите осем. „Изпълнителна агенция „Борба с градушките“ осъществява дейности по градозащита на площ 17,2 млн. дка, от които обработваемите земи са с площ 11,7 млн. дка по данни през 2018 г. Обработваемите площи в страната са близо 28 млн. дка, което значи, че защитени от градушка са близо 30% от обработваемите земи. След въвеждане в експлоатация на нови 63 площадки през този сезон защитаваната територия ще се увеличи с 4,7 млн. дка – или ще станат близо 22 млн. дка., като от тях обработваемите площи ще достигнат близо 14 млн. дка, което е 35 на сто от всички обработваеми площи“, обясни Порожанов. Toй уточни, че с нов закон се предвижда да се обхване цялата обработваема площ.", "date": "2019.03.22", "title": " Министър Порожанов: 35% обработваемите площи ще бъдат защитени от градушки през тази година"}
{"url": "https://trud.bg/%d0%be%d1%82%d0%bf%d1%83%d1%81%d0%bd%d0%b0%d1%85%d0%b0-%d0%bd%d0%b0%d0%b4-3-%d0%bc%d0%bb%d0%bd-%d0%bb%d0%b5%d0%b2%d0%b0-%d0%bd%d0%b0-%d0%be%d0%b1%d1%89%d0%b8%d0%bd%d0%b0-%d1%81%d0%b2%d0%b8%d1%89/", "text": "Управителният съвет на Предприятието за управление на дейностите по опазване на околната среда отпусна на община Свищов средства в размер на близо 3,1 млн. лева за закриване и рекултивация на депо за твърди битови отпадъци в местността Ненова шатра. Депото е с площ 48 900 кв. м. и е в експлоатация повече от 40 години. Реализирането на проекта е от изключителна важност за Общината и е в съответствие с принципите за опазване на околната среда. Благодарение на своята активност и преодолените трудности във връзка с процедурата на ОВОС, община Свищов ще реализира пореден проект от голямо значение за района.", "date": "2019.03.22", "title": " Отпуснаха над 3 млн. лева на община Свищов за закриване на депо за отпадъци"}
{"url": "https://trud.bg/%d0%bd%d0%b0%d0%bf%d1%80%d0%b0%d0%b2%d0%b8%d1%85%d0%b0-%d0%bf%d1%8a%d1%80%d0%b2%d0%b0-%d0%ba%d0%be%d0%bf%d0%ba%d0%b0-%d0%bd%d0%b0-%d0%bc%d0%b0%d1%89%d0%b0%d0%b1%d0%b5%d0%bd-%d1%81%d0%bf%d0%be%d1%80/", "text": "Кметът на община Разлог инж. Красимир Герчев, изпълнителният директор на „Хидроенергийна компания“- АД Иван Чапов и заместник-министърът на спорта Стоян Андонов направиха „първа копка“ за изграждане на мащабен „Спортен комплекс“ в местността Байова борика, Община Разлог. На официалната церемония присъстваха още и областният управител на Благоевград – Бисер Михайлов, Валентин Чакъров – председател на зонален съвет на БФС, Александър Кабзималски – председател на зонален съвет на БФС – Благоевград, д-р Мария Копанарова – председател на Общински съвет – Разлог, кметове на населени места в Община Разлог, спортисти, граждани и гости на града. Негово Високопреосвещенство митрополит Серафим извърши тържествен водосвет за просперитета на новото начинание и за здраве на всички, които ще участват в изграждането му, както и на тези, които ще го ползват в бъдеще. „Това е историческо събитие в сферата на спортната инфраструктура за община Разлог. Бяха положени много усилия и отделено доста време, за да се стигне до тук.“, каза пред присъстващите кметът на община Разлог инж. Красимир Герчев. „Искам да благодаря на министър-председателя Бойко Борисов и правителството на Република България, че предоставиха този имот безвъзмездно на община Разлог. Това нямаше как да се случи, без помощта на Областния управител на Благоевград г-н Бисер Михайлов.“ – допълни кметът и изтъкна административната работа на Община Разлог по отношение на придвижване на документалния статут на земята от нива в урбанизирана територия на Спортен комплекс. Инж. Герчев изказа благодарности на екипа на „Хидроенергийна компания“ АД за подготовката на проекта и специално на г-н Иван Чапов за доверието да инвестира именно в спортната инфраструктура на Община Разлог. От своя страна зам. министърът на младежта и спорта г-н Стоян Андонов си пожела повече кметове като г-н Герчев и повече инвеститори като г-н Чапов. „Всяка инвестиция в спорта е инвестиция в здравето на нацията. Нека след години, когато е открит комплексът, винаги да е пълен с деца и млади хора.“ – допълни той. Инвестицията възлиза на 24 млн. лева с ДДС и е най-голямата частна такава, влагана в спортна инфраструктура в Югозапада. Дружеството концесионер е преминало всички проектантски и съгласувателни процедури и вече има издадено разрешение за строеж. Концесията предвижда изграждане на 5 футболни терени с прилежащата инфраструктура-трибуни, заведения, паркинги, както и две игрища за волейбол, две за баскетбол и четири за тенис. Ще бъде построен и голям открит паркинг за автомобили и автобуси. Спортният комплекс ще предоставя спортни услуги и дейности, както на местното население и туристическия поток в региона, а така също и на български и чуждестранни спортни организации и клубове за осъществяване на тренировъчни и състезателни дейности, и организиране на домакинства на спортни събития. Първият етап от строителството трябва да приключи до пет години. Концесията не позволява да бъде изменяно предназначението на обекта. Според Община Разлог, с реализирането на проекта ще се повиши стандарта и нивото на туристическата услуга, ще доведе до откриване на нови работни места и до тласък в развитието на другите икономически сфери в региона АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.22", "title": " Направиха първа копка на мащабен спортен комплекс за 24 милиона лева край Разлог"}
{"url": "https://trud.bg/%d1%81%d0%be%d0%ba%d0%be%d0%bb%d0%be%d0%b2-%d0%b8-%d0%bb%d1%83%d0%b1%d0%b5-%d0%b2-%d1%82%d0%be%d0%bf-4-%d0%bd%d0%b0-%d1%88%d0%b0%d0%bc%d0%bf%d0%b8%d0%be%d0%bd%d1%81%d0%ba%d0%b0%d1%82/", "text": "Цветан Соколов и неговият италиански тим „Кучине Лубе“ стигна полуфиналите на Шампионската лига по волейбол. В реванша момчетата на Фердинандо де Джорджи сразиха категорично гостите от „Динамо“ (Москва) с 3:0 (16, 21, 21). Първият сблъсък Соколов и компания спечелиха с 3:0. Българинът отново изигра силен мач, като заби 15 точки. А най-резултатен бе кубинецът Йоанди Леал с точка повече.  На полуфинала „Лубе“ среща полския СКРА (Белхатув), който отстрани „Зенит“ (Санкт Петербург) след „златен“ гейм. След този сблъсък Соколов отново затвърди класата си на топ играч от световно ниво. Не случайно руският гранд „Зенит“ (Казан) иска да го отмъкне за следващите 3 години, като му предлага и апетитна оферта от 900 000 евро на сезон. Според медиите на Ботуша фаворит за мястото му в „Лубе“ е холандецът Намир Абдел-Азиз, сега играч на „Ревирве“ (Милано).", "date": "2019.03.22", "title": " Соколов и „Лубе“ в топ 4 на Шампионската лига"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%bf%d0%be%d0%b2%d0%b4%d0%b8%d0%b3%d0%bd%d0%b0-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d0%b5-%d0%bd%d0%b0-14/", "text": "Районна прокуратура – Пловдив, вече е повдигнала обивнение на 63-годишния шофьор на линейката с инициали А. Б. за шофиране в нетрезво състояние. Водачът на линейка беше задържан, след като беше  ер махала“. Около 14 часа вчера линейката ударила автомобил „Дачия“ при опит да направи ляв завой на ул. „Диланка“. Извиканите на мястото полицаи тествали и двамата шофьори за алкохол и така установили, че 63-годишният служител на Спешна помощ е с 1,5 промила алкохол в кръвта. 34-годишният водач на леката кола бил чист. При катастрофата няма пострадали, само маловажни материални щети.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.22", "title": " Прокуратурата повдигна обвинение на шофьора на линейка, спипан да кара пиян в пловдивската „Шекер махала“"}
{"url": "https://trud.bg/%d0%b4%d0%b8%d0%b0%d0%bd%d0%b5-%d0%ba%d1%80%d1%8e%d0%b3%d0%b5%d1%80-%d0%b7%d0%b0-%d0%bd%d0%b0%d0%b9-%d1%82%d0%b5%d0%b6%d0%ba%d0%b0%d1%82%d0%b0-%d0%b3%d0%be%d0%b4%d0%b8%d0%bd%d0%b0-%d0%b2-%d0%b6%d0%b8/", "text": "Актрисата Диане Крюгер наскоро призна, че годината 2017-та е маркирана в черно за нея, имайки предвид раздялата с дългогодишния й партньор Джошуа Джаксън и последвалата смърт на двама от най-близките й роднини, предават от  . Пред iNews, Диане сподели, че дори наградата й „Най-добра актриса“ във филма „Без милост“ на фестивала в Кан по това време, е била горчиво-сладка победа. „ „, признава Диане. Въпреки това, краят на годината й носи най-щастливата новина – заедно с приятеля й, звездата от „Живите мъртви“ Норман Рийдъс, приветстваха раждането на дъщеря им. Освен това, 42-годишната актриса започва да работи и по филма The Operative, като по време на снимките е била бременна, което както твърди самата тя е направило филма още по-специален за нея. В момента тя е щастливо обвързана с Норман, който наскоро навърши 50 години.", "date": "2019.03.22", "title": " Диане Крюгер за най-тежката година в живота й"}
{"url": "https://trud.bg/%d0%b1%d0%b0%d0%b3%d0%b0%d1%82%d0%b0-%d0%be%d1%82%d0%bd%d0%be%d0%b2%d0%be-%d0%b2-%d0%be%d0%ba%d1%82%d0%b0%d0%b3%d0%be%d0%bd%d0%b0-%d0%bf%d1%80%d0%b5%d0%b7-%d1%8e%d0%bd%d0%b8/", "text": "Благой Ивано-Багата отново ще влезе в октагона на 8 юни в Чикаго. За тогава е насрочен следващия му мач от веригата UFC на смесените бойни изкуства ММА. Съперник на българина ще бъде 26-годишният австралиец Тай Туиваса, който е с 8 победи и една загуба. Той тежи 120 кг, а размахът на ръцете му е 191 см. Това му дава известно предимство пред Багата, който е със 185 см.  В UFC 32-годишният българин има победа и загуба. Дебютът му във веригата започна с поражение през лятото, но тогава той се би с контузия и по-късно претърпя операция. А наскоро поиска реванш от бразилеца Жуниор Дос Сантош. Преди 10-ина дни Багата постигна и първата си победа – срещу Бен Ротуел (САЩ) със съдийско решение.", "date": "2019.03.22", "title": " Багата отново в октагона през юни"}
{"url": "https://trud.bg/%d0%bf%d1%8a%d1%80%d0%b2%d0%b8%d1%8f%d1%82-%d0%b4%d0%b2%d1%83%d0%b1%d0%be%d0%b9-%d0%bd%d0%b0-%d0%b3%d1%80%d0%b8%d0%b3%d0%be%d1%80-%d0%b2-%d0%bc%d0%b0%d1%8f%d0%bc%d0%b8-%d0%bf%d1%80%d1%8f%d0%ba%d0%be/", "text": "След два месеца извън корта заради травма в рамото, Григор Димитров ще стартира участието си на ATP Masters 1000 турнира в Маями тази събота. Първият съперник на българската звезда ще е испанският ветеран Фелисиано Лопес, а мачът ще се излъчи пряко по MAX Sport 1.  37-годишният Лопес достигна до мача срещу Димитров, след като се наложи трудно в първия кръг на надпреварата срещу французина Беноа Пер с 2:1 сета. Досега двамата са изиграли 5 мача помежду си, като българинът има аванс от 3:2 победи, а добрата новина е, че на твърд корт Григор има 100% успеваемост – две победи от два мача. През 2018 г. Димитров достигна до третия кръг на турнира в Маями, където загуби в два сета от Жереми Шарди (Франция). Първата ракета на България се нуждае от силно представяне във Флорида, тъй като заради травмата в рамото пропусна всички турнири през февруари и първия ATP Masters 1000 в Индиън Уелс и бележи сериозно отстъпление в световната ранглиста. В момента той е 29-и, а испанскиът му съперник е 94-и.", "date": "2019.03.22", "title": " Първият двубой на Григор в Маями пряко по MAX Sport 1"}
{"url": "https://trud.bg/%d0%ba%d0%be%d0%b1%d1%80%d0%b0%d1%82%d0%b0-%d1%81%d0%b5-%d0%b7%d0%b0%d0%ba%d0%b0%d0%bd%d0%b8-%d0%b4%d0%b0-%d0%bd%d0%be%d0%ba%d0%b0%d1%83%d1%82%d0%b8%d1%80%d0%b0-%d0%b4%d0%b8%d0%bd%d1%83/", "text": "Кубрат Пулев се закани да нокаутира румънеца Богдан Дину. Битката между двамата е в събота късно вечер в Коста Меса (Калифорния), а българинът е фаворит на букмейкарите.  „Дину е техничен и нанася много удари, а когато се качи на ринга, често се поддава на емоциите – каза Кобрата. – Трябва да се справя със стила му, а той включва постоянно атаки и търсене на удари. Важното е да съм концентриран през цялото време и да изчакам момента, в който да го сваля. Искам да го нокаутирам брутално. Това е целта ми – да вдигнат моята ръка, а той да лежи долу.“ Битката ще е втора помежду им, като дебютът е през 2007-а, но при аматьорите. Тогава Пулев печели мача и сега признава, че не е било никак лесно, защото е много техничен.  След тази среща Кобрата обяви, че иска бой с Оскар Ривас (Колумбия). „Бихме се на олимпиадата в Пекин през 2008 година и Ривас спечели със съдийско решение, а това още ме тормози“, призна Кубрат.  На същата галавечер ще се бие и брат му Тервел. Преди шоуто дватама се срещнаха с деца от българската общност в Лос Анджелис и направиха открита тренировка с тях.", "date": "2019.03.22", "title": " Кобрата се закани да нокаутира Дину"}
{"url": "https://trud.bg/%d0%bc%d0%be%d1%82%d0%be%d1%80%d0%b8%d1%81%d1%82-%d0%b8-%d1%81%d0%bf%d1%8a%d1%82%d0%bd%d0%b8%d1%86%d0%b0%d1%82%d0%b0-%d0%bc%d1%83-%d1%81%d0%b0-%d0%b2-%d0%b1%d0%be%d0%bb%d0%bd%d0%b8%d1%86%d0%b0-%d1%81/", "text": "И днешното рокерско мотошествие от Пловдив до Бачково не премина без произшествие. Млад моторист и спътницата му са в болница след като катастрофираха край Асеновград, предаде  . От УМБАЛ „Св. Георги“, където са настанени пострадалите съобщиха, че младежът е с открита фрактура на главата, а момичето е в съзнание. Инцидентът е станал около 14 часа на изхода на Асеновград в посока Бачково, след како моторът се е блъснал в скала. Движението в участъка е затруднено и автомобилите се пропускат само в едната лента. Полицаи от РУ – Асеновград регулират преминаването на колите в участъка. От Пътна полиция предупреждават шофьорите да преминават с повишено внимание.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.22", "title": " Моторист и спътницата му са в болница, след като се удариха в скала край Асеновград"}
{"url": "https://trud.bg/%d1%81%d0%b2%d0%b5%d1%89%d0%b5%d0%bd%d0%b8%d0%ba-%d0%b5-%d0%b1%d0%b8%d0%bb-%d0%bd%d0%b0%d0%bc%d1%83%d1%88%d0%ba%d0%b0%d0%bd-%d1%81-%d0%bd%d0%be%d0%b6-%d0%bf%d0%be-%d0%b2%d1%80%d0%b5%d0%bc%d0%b5-%d0%bd/", "text": "Свещеник от Монреал е нападнат и пронизан с нож по време на сутрешна литургия в най-голямата църква в Канада, предава AFP, като се позовава на данни от местната полиция. Заподозреният е арестуван в римокатолическата базилика „Свети Йосиф“ малко след нападението. Междувременно свещеникът е откаран в болница. Полицията информира, че свещеникът е „леко ранен в горната част на тялото“, когато според свидетели, цитирани от властите, „заподозреният внезапно се е запътил към свещеника и го е нападнал с нож“.  ", "date": "2019.03.22", "title": " Свещеник е бил намушкан с нож по време на литургия в Монреал"}
{"url": "https://trud.bg/%d1%84%d0%b5%d0%b9%d0%b3%d0%b8%d0%bd-%d0%b8%d0%b7%d1%80%d0%b0%d0%b2%d0%bd%d0%b8-%d0%bd%d0%b0%d0%b9-%d0%b4%d0%be%d0%b1%d1%80%d0%be%d1%82%d0%be-%d0%bf%d0%be%d1%81%d1%82%d0%b8%d0%b6%d0%b5%d0%bd%d0%b8/", "text": "Александра Фейгин изравни най-доброто българско постижение на световно по фигурно пързаляне за жени. 16-годишната националка се класира 17-а като получи сбор от 165,31 т. на първенството в Япония. Преди 26 години на тази позиция завърши Виктория Димитрова.  „Радвам, че и във волната програма се справих с вълнението, с елементите, с всичко – заяви Фейгин за БНР. – Много съм доволна. Публиката подкрепяше абсолютно всички състезатели, независимо от коя държава са, а на нас това много ни помага.“ Шампионка стана Алина Загитова (Русия), която получи за изпълнението си 237,50 т.. Призовата тройка допълват казахстанската фигуристка Елизабет Турсинбаева (224,76) и рускинята Евгения Медведева (223,80).  ", "date": "2019.03.22", "title": " Фейгин изравни най-доброто постижение на  наша фигуристка"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%bf%d0%b0%d0%b7%d0%b0%d1%80%d0%b4%d0%b6%d0%b8%d0%ba-%d1%89%d0%b5-%d1%81%d0%b5-%d0%b1%d0%be%d1%80%d0%b8-%d0%b7%d0%b0-%d1%87%d0%b5%d1%82%d0%b2%d1%8a/", "text": "На извънредна пресконференция, кметът на Пазарджик Тодор Попов обяви, че ще се кандидатира за четвърти кметски мандат. На предстоящите местни избори той отново ще се яви като независим, със своя листа за общински съветници и свои кандидати за кметове на 30-те села в общината, предаде  . Тодор Попов прогнозира тежки европейски и местни избори: „Омръзна ми, когато дойдат избори, независимо какви, нашите теми на дебат да бъдат кой в каква къща живее, кой какви апартаменти има или няма, кой каква кола кара и кой с коя жена спи. Вместо да се занимаваме с политики, вместо да се занимаваме с това каква ще е перспективата за държавата, за Европа, за общината. И аз съм имал периоди, през които съм се превъзбуждал и си мислиш, че слънцето изгрява с теб или залязва. Имал съм периоди, в които съм си получавал по някой път по изключително драматичен начин някои уроци, но на тези избори аз ще се явя много по-мотивиран, по-ангажиран, отколкото в първия ми мандат“. „Както и в предишните ми мандати ще бъда независим кандидат. Решението ми е плод не на емоция, а на внимателно обмислени аргументи“, обясни той. Основните приоритети за следващите 4 години ще бъдат подобряването на екологията и развитието на иновациите, популяризирането на културните традиции, както и превръщането на Пазарджик в един от спортните градове в страната. Попов отбеляза, че през тази година в Пазарджик ще бъдат открити близо 1500 нови работни места, като за последните няколко години броят им достига 3500. Според Тодор Попов трябва да се търсят възможности в Пазарджик да се открие висше учебно заведение. Той очерта като възможности филиал на български университет за подготовка на медицински кадри и филиал на чуждестранен университет с иновативни специалности от сферата на цифровите технологии.", "date": "2019.03.22", "title": " Кметът на Пазарджик ще се бори за четвърти мандат като независим"}
{"url": "https://trud.bg/%d0%bf%d0%be%d1%87%d0%b8%d0%bd%d0%b0-%d0%bd%d0%b0%d1%80%d0%be%d0%b4%d0%bd%d0%b0%d1%82%d0%b0-%d0%bf%d0%b5%d0%b2%d0%b8%d1%86%d0%b0-%d1%81%d1%82%d0%b5%d1%84%d0%ba%d0%b0-%d0%ba%d1%83%d1%88%d0%bb%d0%b5/", "text": "Почина народната певица, композитор и диригент Стефка Кушлева, предаде БНТ. Дълги години с прочутия квартет „Сестри Кушлеви“ тя представяше магията на българските фолклорни песни в страната и чужбина. Поклонението ще бъде в неделя, 24 март, в църквата „Св. Седмочисленици“ от 11 часа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.22", "title": " Почина народната певица Стефка Кушлева"}
{"url": "https://trud.bg/%d0%be%d1%81%d1%8a%d0%b4%d0%b8%d1%85%d0%b0-%d0%b4%d0%b2%d0%b0%d0%bc%d0%b0%d1%82%d0%b0-%d0%bc%d1%8a%d0%b6%d0%b5-%d0%ba%d0%be%d0%b8%d1%82%d0%be-%d1%81%d0%b5-%d1%81%d1%82%d1%80%d0%b5%d0%bb%d1%8f%d1%85/", "text": "Присъди за двамата млади мъже, които участваха в престрелка в град Кюстендил през юни 2018 г. Днес А.Д. (на 18 години) и И.С. (на 24 години) сключиха споразумение с прокуратурата, съобщиха от държавното обвинение. Припомняме, че на 06.06.2018 г. подсъдимият И.С. паркирал, управлявания от него микробус „Мерцедес“, в центъра на кв. „Изток“ в гр. Кюстендил. Не след дълго до него спрял лекия си автомобил „Фолксваген“ свидетелят С.И. Мъжете разговаряли, когато към тях се приближил подсъдимият А.Д., изблъскал с ръце С.И. и тръгнал. След известно време той се върнал, придружен от двама мъже. Заедно те се насочили към С.И. и започнали да му нанасят удари, в това число с тръба, по главата. При побоя на пострадалия бил отнет златен ланец, като материалите за това престъпно деяние са били отделени в друго досъдебно производство. Виждайки случващото, подсъдимият И.С. се качил в микробуса и се насочил към групата лица, нападнали С.И. В този момент А.Д. взел парчета тротоарни плочки от земята и започнал да ги хвърля по автомобилите на опонентите си, след което се оттеглил с останалите от фамилия „Гольовци“. Подсъдимият И.С. се върнал в кв. „Изток“ с микробуса, като държал огнестрелно оръжие – ловна пушка. Произвел изстрели в посока „Околовръстно шосе“ – към жилищния блок на фамилията „Гольовци“, след което заминал. На свой ред, подсъдимият А.Д. също дошъл в квартала, където извадил изпод връхната си дреха автоматичен пистолет марка „Скорпион“. Насочил оръжието към ул. „Мездра“ и произвел няколко изстрела в тази посока, след което продължил да ръкомаха и да показва пистолета. На местопроизшествието по същото време се намирали двама свидетели – Б. и непълнолетния С. Момчето чуло изстрели, уплашило се и тръгнало с колелото, като междувременно усетило силна болка в гърба. Не спряло да кара, а се прибрало в дома си, след което бил откаран в болница от майка му. Лекарите констатирали, че детето е било уцелено с куршум в гърба, като го оставили за лечение. От инцидента пострадала и Б., която вървяла по ул. „Мездра“ в кв. „Изток“. Жената усетила болка в дясната си ръка и видяла, че кърви. Пристигналата на място линейка я откарала в лечебно заведение. Жената била подложена на операция, по време на която от ръката й бил изваден проектил. След одобрено от съда споразумение на подсъдимият А.Д. е наложено наказание от една година „лишаване от свобода“ при „общ“ режим на изтърпяване. За С.И. е наказанието петнадесет месеца „лишаване от свобода“ с тригодишен изпитателен срок.", "date": "2019.03.22", "title": " Осъдиха двамата мъже, които се стреляха в Кюстендил миналия юни"}
{"url": "https://trud.bg/%d0%bb%d0%b0%d0%b2%d1%80%d0%be%d0%b2-%d0%b7%d0%b0%d0%bf%d0%b0%d0%b4%d1%8a%d1%82-%d0%bf%d1%80%d0%b8%d0%ba%d1%80%d0%b8%d0%b2%d0%b0-%d0%bf%d1%80%d0%b5%d1%81%d1%82%d1%8a%d0%bf%d0%bb%d0%b5%d0%bd%d0%b8/", "text": "Руският външен министър Сергей Лавров заяви, че западните страни прикриват престъпленията, извършени по време на военната операция на НАТО в Съюзна република Югославия през 1999 г. Лавров каза това в интервю за филма на руската телевизия НТВ „Обръщане над Атлантика“, говорейки за възможностите за международно разследване срещу представители на НАТО във връзка със смъртта на цивилни, удари над цивилни обекти и използване на обеднен уран при бомбардировките над Югославия, предаде ТАСС. „Мисля, че Западът правеше и ще продължи да прави всичко възможно, за да попречи на това. Що се отнася до забранените боеприпаси, сърбите водят свое разследване“, каза Лавров, но повтори, че не вижда никакъв шанс международните инстанции, в които участват западни страни, да се съгласят с наказания за тези престъпления. Лавров припомни, че през 2010 г. швейцарският парламентарист Дик Марти публикува доклад за чудовищни престъпления на Армията за освобождение на Косово /АОК/, включващи незаконна търговия с човешки органи. Западът беше принуден да накара косовските лидери да се съгласят със създаването на специален съд за военните престъпления на АОК, но тази структура, в която за прокурор бе назначен американски гражданин, за няколко години от създаването си не е повдигнала нито едно обвинение, изтъкна Лавров.      ", "date": "2019.03.22", "title": " Лавров: Западът прикрива престъпленията на НАТО в бивша Югославия"}
{"url": "https://trud.bg/%d0%ba%d0%b0%d0%bb%d0%be%d1%8f%d0%bd-%d0%bf%d0%b0%d1%80%d0%b3%d0%be%d0%b2-%d0%be%d1%82-%d1%86%d0%b3%d0%bc-%d0%b4%d0%b0-%d0%ba%d0%b0%d0%b6%d0%b0%d1%82-%d1%80%d0%b5%d0%b0%d0%bb%d0%bd%d0%b0%d1%82%d0%b0/", "text": "Ръководството на Центъра за градска мобилност да обясни истинската причина за срива в GPS системата за управление на обществения транспорт и на електронните табла по спирките. Това призова лидерът на БСП – София и председател на групата на социалистите в СОС Калоян Паргов. Според него обяснението „обновяване на технологиите“ на втория ден, след като се е случил сривът, е неуспешен опит за кризисен пиар или обикновено оправдание, за да бъде скрит истинският проблем, съобщиха от пресцентъра на столичната структура на БСП. „Не мога да приема подобно извинение, след като ние вчера получихме сигнали от граждани и от шофьори в градския транспорт, че системата не работи, коментира Калоян Паргов, който е и заместник-председател на Комисията по транспорт и туризъм. – В четвъртък почти целия ден е имало хаос в транспорта, шофьорите са се движели без разписания и колите не са имали връзка с Централния диспечерски пункт. И не са били информирани, че ще има „обновяване на технологиите“. Ако е било планирано всичко това, най-малкото няколко дни предварително трябваше да има информация и създадена организация“. Калоян Паргов припомни, че настоящата система за управление на трафика беше въведена от бившия заместник-кмет по транспорта Любомир Христов и още тогава е имало доста въпроси без отговори по отношение на качеството й. „Към този момент няма яснота реално колко струва на Центъра за градска мобилност поддръжката и експлоатацията на тази система. Самият факт, че има подобни сривове, показва липси – на качество, на сигурност…“, коментира той. В тази връзка, лидерът на БСП – София настоява заместник-кметът по транспорта Дончо Барбалов и изпълнителният директор на ЦГМ Християн Петров да информират членовете на Комисията по транспорт и туризъм на предстоящото й заседание идната сряда за истинските причини за срива. „Очаквам и информация за това кой и как осъществява поддръжката на системата, ще има ли санкции за допуснатия срив и какви са мерките, които са предприети, за да не се повтарят подобни инциденти“, каза Калоян Паргов.  ", "date": "2019.03.22", "title": " Калоян Паргов: От ЦГМ да кажат реалната причина за срива в GPS системата за управление на обществения транспорт"}
{"url": "https://trud.bg/%d1%81%d1%82%d0%b0%d1%80%d1%82%d0%b8%d1%80%d0%b0-xvii-%d1%82%d0%b8-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%b5%d0%bd-%d1%84%d0%b5%d1%81%d1%82%d0%b8%d0%b2%d0%b0%d0%bb-%d0%bd%d0%b0-%d0%bb/", "text": "Стартира XVII-ти Национален фестивал на любителските камерни и кафе-театри в Свищов. Проявата тази година е с рекорден брой участници от цяла България. Записаните състави са 16, като по-голямата част от тях ще играят за първи път на свищовска сцена. Преди официалното откриване, в свищовския манастир „Св. Св. Петър и Павел“ беше отбелязана 115-годишнината от дарителския акт на Кирил Д. Аврамов за построяване на сграда за читалище и театър в Свищов. Веднага след това, по традиция Фестивалът беше открит от кмета на крайдунавския град Генчо Генчев. Градоначалникът приветства участниците, гостите и организаторите от ПБНЧ „Еленка и Кирил Д. Аврамови – 1856“, които за седемнадесети път реализират националното културно събитие. Програмата започна  с изява на театрали от гр.Бяла Черква, след което продължи с участници от Нова Загора, Трявна, Габрово, Гълъбово, Троян, Свищов и Своге. През втория фестивален ден своите театрални заложби ще покажат съставите от Приморско, частен клуб – Трявна, София, Бургас, Каварна, Сопот, Костинброд и Карлово. През двата фестивални дни жури в състав- Крум Гергицов, Сашо Петков и Росен Чапанов ще оценява представянето на театралните групи, като на финала ще отличи най-добре представилите се сред тях.", "date": "2019.03.22", "title": " Стартира XVII-ти Национален фестивал на любителските камерни и кафе-театри в Свищов"}
{"url": "https://trud.bg/%d0%be%d1%81%d1%82%d0%b0%d0%b2%d0%b8%d1%85%d0%b0-%d0%b2-%d0%b0%d1%80%d0%b5%d1%81%d1%82%d0%b0-%d0%b4%d0%b2%d0%b0%d0%bc%d0%b0%d1%82%d0%b0-%d0%bc%d1%8a%d0%b6%d0%b5-%d0%b3%d0%b0%d0%b2%d1%80%d0%b8%d0%bb/", "text": "Дежурен съдия остави в ареста  , които са обвинени за   жена в Харманли, предаде „ „. С постоянна мярка за неотклонение от днес са Андрей Демирев и Асен Ангелов. Убийството бе извършено в неделя, а три дни след това разплетено. Двамата мъже са направили признания и са описали случилото си в детайли. Жената е била първо изнасилена, а след това зверски пребита до смърт. Двамата са пили бира, след това са погълнали 2 л ракия и след това отново бира, съобщава „Дарик“. На улицата са срещнала жертвата си, която също е била в безпомощно състояние заради поет алкохол. Двамата са поискали секс от нея, но тя отказала. Тогава Андрей Демирев и Асен Ангелов я задърпали в изоставен терен около стадиона в Харманли, пребили я и дори скачали с крака върху главата й, установили разследващите. Освен това са опитали да палят косата на жертвата си. Според запознати, арестуваните, след като я умъртвили поискали да ходят да търсят други момичета. Днес делото за мярката за неотклонение се гледа при закрити врата. Според съдия Филип Филипов, искането на държавното обвинение е изцяло основателно. Пред съда Андрей и Асен са изразили съжаление. Юристи обаче смятат, че разкаянието им е фалшиво. Прокурорът по делото Петър Мидов обясни, че това убийство е едно от най-бруталните до този момент в Хасковска област. Адвокатите отказаха да говорят. Криминалистите са убедени, че двамата са употребили и наркотици освен алкохол. Част от експертизите не са готови.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.03.22", "title": " Оставиха в ареста двамата мъже, гаврили се и убили 53-годишна жена в Харманли"}
{"url": "https://trud.bg/%d0%bd%d0%b8%d0%bd%d0%be%d0%b2%d0%b0-%d0%ba%d0%be%d1%80%d1%83%d0%bf%d1%86%d0%b8%d1%8f%d1%82%d0%b0-%d0%b2%d0%b5%d1%87%d0%b5-%d0%b5-%d0%b4%d1%8a%d1%80%d0%b6%d0%b0%d0%b2%d0%bd%d0%b0-%d0%bf%d0%be%d0%bb/", "text": "Корупцията вече е държавна политика, разписана в закона. Това каза лидерът на БСП Корнелия Нинова на пресконференция по темата за апартаментите на властта. „Това, което се случва сега е най-добрият синтез на модела „ГЕРБ“. Това не е просто един изолиран случай. Не е просто поредното петно, което г-н Борисов смята, че така ще изчисти от костюма си. Той вече целият е в петна“, заяви Нинова. Това е модел, който има поне 3 характеристики, продължи тя. „Първата – приемане на закони в услуга на бизнесмени и олигарси. Нашата теза е, че корупцията вече е държавна политика, разписана в закона. Цветанов и ГЕРБ приеха закон, който облагодетелства фирмата „Артекс“. Втората характеристика е политическият рекет като модел на управление. Няколко дни преди да си купи апартаментите г-н Цветанов е започнал проверка срещу тази фирма. След което, като е купил апартаментите, проверката е приключила“, заяви Корнелия Нинова. По думите й третата характеристика е, че хората във властта не плащат данъци. „Държавната хазна е ощетена от тези занижени цени“, посочи тя. „Лечението на това заболяване, когато толкова дълго си във властта и си се самозабравил, е да се махнеш от там, за да изтрезнееш за реалния живот“, категорична е лидерът на БСП.          ", "date": "2019.03.22", "title": " Нинова: Корупцията вече е държавна политика, разписана в закона"}
{"url": "https://trud.bg/%d1%80%d0%b0%d0%b4%d0%b5%d0%b2-%d0%b8%d0%b7%d0%bf%d1%80%d0%b0%d1%82%d0%b8-%d1%81%d1%8a%d0%b1%d0%be%d0%bb%d0%b5%d0%b7%d0%bd%d0%be%d0%b2%d0%b0%d0%bd%d0%b8%d1%8f-%d0%b4%d0%be-%d0%bf%d1%80%d0%b5%d0%b7/", "text": "Държавният глава Румен Радев изпрати съболезнователно писмо до президента на Република Ирак Бархам Салих по повод потъването на ферибот в река Тигър, при което загинаха десетки хора. Това съобщиха от прессекретариата на държавния глава. В писмото си до своя иракски колега българският президент изразява своята съпричастност към болката на близките и роднините на загиналите. Румен Радев поднася от свое име и от името на българския народ най-дълбоки съболезнования за жертвите на злополуката.", "date": "2019.03.22", "title": " Радев изпрати съболезнования до президента на Ирак за жертвите от потъналия ферибот"}
{"url": "https://trud.bg/%d1%82%d1%83%d1%80%d1%81%d0%ba%d0%b8%d1%82%d0%b5-%d1%81%d0%b5%d1%80%d0%b8%d0%b0%d0%bb%d0%b8-%d0%bd%d0%b0%d0%b9-%d1%83%d1%81%d0%bf%d0%b5%d1%88%d0%bd%d0%b8%d1%8f%d1%82-%d0%bc%d0%b5%d1%81%d1%82%d0%b5/", "text": "Турските сериали са станали не само най-новата тенденция в работата на телевизиите, но също така и доста успешен сектор в местния бизнес. В момента турските телевизионни поредици се излъчват в 140 страни по целия свят. Общо приходите на южната ни съседка от сериали възлизат на 350 млн. долара, показва проучване на Interpress Media Services, цитирано от „Хюриет Дейли Нюз“. В него се допълва, че турските сериали са много популярни в страните от Латинска Америка. Там турските серийни филми са сред 15-те най-гледани програми. В Близкия Изток също се наслаждават на турските продукции, като зрителите там предпочитат да гледат сериали, които показват съвременен и богат начин на живот. В Латинска Америка обаче предпочитат историческите продукции. Европейските зрители пък се насочват основно към тематични сериали. Сред пазарите, на които искат да се наложат турските продукции, са Китай, Япония и Индия. От Interpress Media Services посочват, че най-гледаният турски сериал в света е „Великолепният век“, който разказва за живота на султан Сюлейман Велики, живял през 16 в. Второ място в класацията заема „Пепел от рози“, а трето – „Хиляда и една нощ“.  Министърът на културата и туризма Мехмет Нури Ерсой заявява, че Турция е постигнала много добри резултати в износа на телевизионни сериали и филми и обръща внимание на факта, че страната е вторият по големина износител в региона, на второ място след САЩ – домът на Холивуд.", "date": "2019.03.22", "title": " Турските сериали – най-успешният местен бизнес"}
{"url": "https://trud.bg/%d1%81%d0%bf%d0%be%d1%80%d1%82%d0%bd%d0%b8%d1%8f%d1%82-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%be%d1%82%d0%ba%d1%80%d0%b8-%d0%bc%d1%83%d0%bb%d1%82%d0%b8%d0%b5%d0%b2%d1%80%d0%be%d0%bf/", "text": "Министърът на младежта и спорта Красен Кралев откри второто издание на Мултиевропейски игри по таекуондо в олимпийска версия, което се провежда в „Асикс Арена“. В състезанието участват над 2000 състезатели от близо 50 държави. Първенство включва деца, кадети, юноши и девойки, младежи до 21 г., мъже и жени, съобщиха от ММС. „Добре дошли на всички наши гости, състезатели, треньори, ръководители и съдии. България винаги е била добър домакин на състезания от най-висок ранг и вярвам, че ще имате прекрасни изживявания в нашата страна. Убеден съм, че ще се чувствате отлично в ръцете на президента на Българската федерация по таекуондо Слави Бинев. За нас е огромна чест, че сме домакини за втори пореден път на Мултиевропейски игри по таекуондо и се надявам този формат на състезанието да набира все по-голяма популярност. Таекуондо е един от най-бързо развиващите се спортове в България, който през последните години ни носи много успехи. Това е и един от най-социалните спортове, защото много деца и млади хора се занимават с таекуондо в България. Надявам се публиката да проследи изключително вълнуващи срещи и пожелавам успех на всички“, заяви в приветствието си Красен Кралев. Президентът на Българската федерация и първи вицепрезидент на Европейския таекуондо съюз Слави Бинев благодари на спортния министър за подкрепата, а почетният председател на Европейския таекуондо съюз Парк Су Нам връчи на Кралев плакет от името на организацията. По време на церемонията по откриването Парк Су Нам обяви, че Слави Бинев е избран за председател на новоучредената федерация по тоекуондо на държавите от Европейския съюз. На откриването присъстваха още Н.Пр. Джънг Джингю – посланик на Република Корея в България, председателят на Управителния съвет на Българския спортен тотализатор Живко Вангелов, заместник-председателите на Българския олимпийски комитет Любо Ганев и Красимир Инински, ректорът на НСА „Васил Левски“ проф. Пенчо Гешев и др. В София е и първият олимпийски шампион в историята на таекуондо Майкъл Маручос от Гърция. В първия ден от състезанието българският отбор спечели отборната титла в дисциплината All round breaking (техническо чупене). В отделните категории на тази дисциплина нашите състезатели завоюваха общо 42 медала, 13 от които златни. Българите спечелиха три титли и в спаринга – на Ерика Карабелова при момичетата до 36 кг, Елина Крумова при момичетата до 37 кг и Станислав Митков при момчетата до 36 кг.", "date": "2019.03.22", "title": " Спортният министър откри Мултиевропейските игри по таекуондо"}
{"url": "https://trud.bg/%d0%b0%d0%b1%d0%b8%d1%82%d1%83%d1%80%d0%b8%d0%b5%d0%bd%d1%82%d0%b8-%d0%be%d1%82-%d0%bf%d1%80%d0%b8%d1%80%d0%be%d0%b4%d0%be-%d0%bc%d0%b0%d1%82%d0%b5%d0%bc%d0%b0%d1%82%d0%b8%d1%87%d0%b5%d1%81%d0%ba/", "text": "При изключителен интерес и с много въпроси протече традиционното гостуване на абитуриентите от Природо-математическата гимназия в ОДМВР – Бургас. За четвърта поред година домакин на срещата бе Областния директор – старши комисар Калоян Калоянов, който запозна присъстващите със структурата на крайморската дирекция и отделните й звена, представяйки в детайли най-любопитните от тях. Дванадесетокласниците се впечатлиха изключително от дейността на служителите от отдел „Криминална полиция” в няколко направления – едното от тях, характерно основно за Бургаската дирекция и свързано с противодействие на незаконната миграция и каналджийската дейност, а второто – с киберпрестъпленията и кражбата на лични данни в интернет. Старши комисар Калоянов разграничи и ангажиментите на полиция, прокуратура и съд, като надлежно обясни важността на фигурата на разследващите полицаи при разкриването на престъпления и събирането на годни доказателства за повдигане на обвинения. Пряко бяха засегнати случаи, касаещи неизбежната отбрана и крайната необходимост, както и опитите за корупционни действия от нетрезви шофьори спрямо служители от „Пътна полиция”. Не на последно място абитуриентите се вълнуваха от въпроси, свързани с пряката полицейска работа, с повишаването на квалификацията на служителите и трудностите, срещани на „терен”. Като особено интензивна определи старши комисар Калоян Калоянов дейността на бургаските полицейски служители през активния летен сезон, стартиращ за Южното Черноморие още в средата на м. април. Пред учениците директорът на ОДМВР – Бургас разясни предприеманите превантивни мерки за недопускане на тежки криминални деяния, както и ситуирането на мобилни КПП в активния сезон особено на територията на Слънчев бряг. Абитуриентите се вълнуваха от работата на полицията по неутрализиране на мини-фермите за отглеждане на канабисови растения, както и от мобилните лаборатории за производство на синтетични наркотици. В тази посока старши комисар Калоянов разказа реални случаи от полицейския си опит, като използва възможността за пореден път да благодари на местната власт в крайморските общини, подпомогнали дейността по снабдяване на всяко РУ по Южното Черноморие с дрегер за наркотици. Във втората част на традиционното посещение на абитуриентите от Природо-математическата гимназия в ОДМВР – Бургас, експертът от Базовата научно-техническа лаборатория Галин Байкушев разкри част от тайните при работата по откриване, проявяване и изземване на пръстови отпечатъци, незаличени от пожар следи, възможностите на ДНК – лабораторията, ситуирана в Бургас и др. Галин Байкушев демонстрира нагледно възможностите на „експертния куфар”, като на изключителен интерес се радваха : магнитната четка и дактилоскопните прахове. Детайлно пред абитуриентите бяха демонстрирани стъпките при извършването на първия етап от разследването на престъпленията, осъществявани от експертите от МВР, а именно : изследване или оглед на местопроизшествието, защо и как се прави това, колко важна е тази дейност за установяване и доказване на престъпленията и за разкриване на извършителите, каква е ролята на тяхното експертно мнение в следващите етапи от разследването и колко важно е това експертно мнение за отсъждане на справедлива присъда в съда. Галин Байкушев разясни, че една от основните задачи на огледа на местопроизшествието е събиране на годни и качествени веществени доказателства, върху които да се изготвят експертизи, подпомагащи дейността по реализиране спрямо виновното лице на предвидената в закона санкция. Байкушев търпеливо отговори и на множеството въпроси, зададени от младите математици, касаещи степента на точност на ДНК експертизите и важността им при разкриването на престъпления. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.22", "title": " Абитуриенти от Природо-математическата гимназия проведоха информационна среща с началника на ОДМВР – Бургас"}
{"url": "https://trud.bg/%d0%bf%d1%80%d0%b5%d0%b4%d0%bb%d0%be%d0%b6%d0%b5%d0%bd%d0%b8%d0%b5-%d1%88%d0%b5%d1%81%d1%82-%d0%bc%d0%b5%d1%81%d0%b5%d1%87%d0%bd%d0%b8-%d1%82%d0%b0%d0%ba%d1%81%d0%b8-%d0%b3%d0%bb%d0%be%d0%b1%d0%b0/", "text": "Проект за нови правила за измерване потребените количества електрическа енергия бе обсъден днес в Комисията за енергийно и водно регулиране (КЕВР). Идеята е потребителите, които крадат ток, да бъдат по-строго наказвани. Затова отдавна настояват електроразпределителните дружества, тъй като губят по няколко милиона лева годишно заради неправомерно присъединяване или повреда на електромерите, съобщи  . След влизането в сила на новите правила, ако се установи, че потребител незаконно се е включил в мрежата на електроразпределителното дружество, то ще може да начисли на абоната в сметката му за ток потребление за 6 месеца назад, при това в много по-големи количества. Цената на тези завишени количества ще се образува по определената от регулатора тарифа за технологични разходи, към която ще се прибавят таксата за пренос и таксата “задължения към обществото“. По същия начин ще се изчисляват сметките на битовите потребители, който пък са хванати, че манипулират електромера. При тях обаче количествата енергия, които ще трябва да платят, ще са за 3 месеца назад. За по-голяма точност електроразпределителните дружества ще трябва на всеки 3 месеца да проверяват електромерите, които са тяхна собственост. Това обаче се видя тежка задача на енергийните компании. По време на обсъждането представителите на две от електроразпределителни дружества посочиха, че това ще увеличи разходите им.", "date": "2019.03.22", "title": " Предложение: Шест месечни такси глоба за кражба на ток"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%b0%d0%bd%d1%83%d1%88%d0%ba%d0%b0-%d0%b7%d0%b0-%d0%b3%d1%80%d0%b0%d0%b1%d0%b5%d0%b6-%d0%bd%d0%b0-560-%d0%bb%d0%b5%d0%b2%d0%b0-%d0%be%d1%82/", "text": "Окръжният съд в Сливен задържа под стража 26-годишната Анушка Й. От котленското с.Градец. Искането за налагане на най-тежката мярка за неотклонение бе внесено от Окръжната прокуратура, съобщиха от обвинението. На 20 декември м.г. Анушка в съучастие с още две жени от родното й село нападнали 86-годишен старец от Котел. Трите успели да влязат в дома му под някакъв предлог. По данни на потърпевшия, той бил съборен на земята, след което парите му били откраднати. Извършителките бяха установени от полицията още същия ден, част от парите на дядото бяха върнати. Окръжната прокуратура е поискала постоянен арест за Анушка, тъй като има опасност да се укрие или да извърши ново престъпление. Определението може да бъде обжалвано пред Апелативния съд в Бургас. Съучастничките й – Ганка К. /24 г./ и Николина К. /27 г./ също са привлечени като обвиняеми за престъплението. Анушка и Николина са криминално проявени за кражби и грабежи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.22", "title": " Задържаха Анушка за грабеж на 560 лева от възрастен мъж"}
{"url": "https://trud.bg/%d0%b0%d0%bd%d0%b4%d1%80%d0%b5%d0%b9-%d0%bd%d0%be%d0%b2%d0%b0%d0%ba%d0%be%d0%b2-%d0%b7%d0%b0-%d0%bf%d0%b0%d0%ba%d0%b5%d1%82%d0%b0-%d0%bc%d0%be%d0%b1%d0%b8%d0%bb%d0%bd%d0%be%d1%81%d1%82/", "text": "Работата по пакет „Мобилност” ми прилича малко на боксов мач, защото не успяха да ни нокаутират, не успяха да ни бият по точки, сега се опитват да ни вземат мача в съблекалнята и то с помощта на съдиите. Това каза Андрей Новаков, евродепутат от ЕНП, по  . Тяхната цел е да оставят 100 000 български камиони без работа, но когато това стане, тези камиони ще бъдат паркирани из цяла Европа – по магистралите, по улиците, по границите, кой знае, каза евродепутатът. „Това би било доста справедлива реакция на нашите шофьори и аз бих ги подкрепил. Само предполагам, че, ако 100 000 български камиона останат без работа, те могат да бъдат из цяла Европа, където ги свари забраната”. Един от плодовете на нашата работа е, че каквото и да се случи в сряда, този пакет няма да влезе в сила тогава, това не е окончателното гласуване, следващият парламент ще може, ако иска да промени тази позиция и дори да започне отначало, заяви Новаков. По думите му, първоначалният замисъл е бил още преди две години, през лятото на 2017 г., този пакет да е влязъл в сила и отдавна вече нашите шофьори да бъдат глобявани и фирмите да бъдат фалирани. „Направихме следното – стартирах една инициатива, в която, с подкрепата на всички българи, които работим по темата и румънците, събрахме необходимия брой подписи да свалим точката от дневния ред. В понеделник в 5 ч. ЕП ще гласува дали пакет „Мобилност” да остане в дневния ред или не. И тогава обаче използваха някои процедурни вратички срещу нас, така че още не е сигурно дали ще остане. Но и да остане в сряда, това е гласуване на първо четене. След това предстоят преговори с румънско председателство и едва след това гласуване на второ четене. Ако приемем, че ще гласуваме в сряда, този парламент има 10 дни, в които да завърши преговорите със съвета, с ЕК и да го върне за гласуване за второ четене. Това ми се струва много близо до абсурда”. Никога в историята досега нещо, което е отхвърлено три пъти, не се е вкарвало за четвърти път, допълни Новаков. Разочарован съм, че в мястото, което трябва да бъде люлката на демокрацията, в което трябва да се показва как се работи, може да се случи нещо такова, заяви евродепутатът. Той даде пример с председателката на комисията по транспорт. „Преди три месеца, когато го гласувахме и отхвърлихме, забележете две трети, беше длъжна да преведе поправките на всички езици. Ние го поискахме. Това беше процедурно изискване, което ние направихме, защото те направиха гласуването малко след Бъдни вечер, нямахме време да реагираме, отговорихме по същия начин. Те, разбира се, не можаха да ги преведат и председателката каза – Не ми го пробутвайте това с правилата, ще гласуваме, ако искате разбирайте поправките, ако искате не ги разбирайте. С това се борим, това е изправено срещу нас. Председателката е от Франция и се казва Карима Дели”. Те целят да го използват политически и да вземат няколко места повече в следващия парламент, допълни Андрей Новаков. С всичко, което се случи с този регламент, един ден той ще финишира в съда и тогава всички, които са сбъркали дотук по него, ще трябва да отговарят за действията си. Ако има нещо положително, този безпрецедентен натиск, на който сме подложени, беше, че всички българи, които работим по темата, сме обединени. Всяка партия излъчи по един човек, с който да сме в контакт, всеки ден се чуваме и работим, сътрудничим си и с Петър Курумбашев, и с Ангел Джамбазки, и с Юрхан Кючюк, всички българи, румънците са заедно с нас. В сряда търся автобуси, с които да подпомогна нашите шофьори, за да протестират там. Един самолет лети от България за Страсбург и ще протестират заедно с румънци, поляци и унгарци. Евродепутатите от Франция, Италия и Германия подкрепят много този пакет. С това, което се прави, с поправките, които се внасят, се цели само това – политическа комуникация, защото и те осъзнават, че този парламент няма да довърши досието. Благодарение на усилията, които положихме, две години да обезсмисляме всички действия, които правиха те, той няма да влезе в сила в този мандат. И в следващия парламент се надявам да има българи, които също да припознаят темата, и да блокират такива вредни предложения и новият парламент да има нова позиция, която да е по-балансирана за всички държави”, каза още евродепутът.", "date": "2019.03.22", "title": " Андрей Новаков за пакета „Мобилност”: Опитват да ни вземат мача в съблекалнята и то с помощта на съдиите"}
{"url": "https://trud.bg/%d0%b7%d0%b0%d0%bf%d0%be%d1%87%d0%b2%d0%b0-%d1%80%d0%b5%d0%bc%d0%be%d0%bd%d1%82%d1%8a%d1%82-%d0%bd%d0%b0-%d1%82%d1%80%d0%b8-%d0%bc%d0%be%d1%81%d1%82%d0%b0-%d0%bf%d0%be-%d0%bc%d0%b0%d0%b3%d0%b8%d1%81/", "text": "От 25 март (понеделник) започва ремонтът в платното за Бургас на три мостови съоръжения на АМ „Тракия“ – при 13-ти, 15-ти и 20-ти километър. Виадуктите не са обновявани основно от построяването им преди повече от 30 години. При извършването на строителните работи движението ще се осъществява двупосочно в платното за София, съобщиха от пътната агенция. За улеснение на трафика в края на работната седмица – в петък и събота, в района на ремонтирания участък ще има две ленти в посока Пловдив и една за София, а в неделя и понеделник сутрин ще има две ленти за София и една за Пловдив. Предвижда се ремонтните дейности да завършат преди началото на активния туристически сезон. На трите виадукта ще бъде направен ремонт на пътните плочи, греди, дилатационни фуги и тротоарни блокове, хидроизолация, нова асфалтова настилка, маркировка, нови предпазни парапети и мантинели. Съоръжението при 13-ти км е с дължина 254 м, при 15-ти км – 322 м, а при 20-ти км – 400 м. Агенция „Пътна инфраструктура“ апелира шофьорите да карат разумно и да спазват стриктно въведената временна организация на движението по време на строителните работи. Ремонтът е наложителен и трябва да бъде направен, за да се пътува след това много по-удобно по обновени пътни участъци. През седмицата започна и ремонт на моста над река Тополница на АМ „Тракия“. До 30 април движението от 77-ми до 78-ми км в посока Пловдив се ограничава в активната и аварийната лента и се осъществява в изпреварващата лента. Предвиден е ремонт на дилатационна фуга, хидроизолация, възстановяване на бетонови повърхности на устой и греда, полагане на нова асфалтова настилка и хоризонтална маркировка. От 7 март движението по моста над река Елшишка при км 89-ти на АМ „Тракия“ се осъщестява двупосочно в платното за София, поради ремонт на платното за Пловдив. Дейностите включват смяна на гредите на мостовото съоръжение, нова хидроизолация, асфалтиране и хоризонтална маркировка. Очаква се строителните работи да приключат до края на май т. г. В края на ноември миналата година завърши ремонтът на платното за София. За улеснение на трафика от 13 ч. всеки петък до 17 ч. в събота, в района на ремонтирания участък, има две ленти в посока Пловдив и една за София. От 17 ч. всяка събота до 10 ч. в понеделник ще има две ленти за София и една лента за Пловдив. Целта е улеснение на трафика в пиковите часове през почивните дни, когато много хора тръгват на път.", "date": "2019.03.22", "title": " Започва ремонтът на три моста по магистрала „Тракия“"}
{"url": "https://trud.bg/%d0%b3%d0%b8%d0%bc%d0%bd%d0%b0%d0%b7%d0%b8%d1%8f-%d0%b2-%d1%81%d0%bb%d0%b8%d0%b2%d0%b5%d0%bd-%d0%be%d1%82%d0%ba%d1%80%d0%b8-%d0%b1%d0%b0%d1%80%d0%b5%d0%bb%d0%b5%d1%84-%d0%bd%d0%b0-%d0%b3%d0%be%d0%bb/", "text": "Барелеф на архитект Георги Козаров бе открит в Сливенската професионална гимназия по строителство и геодезия, която носи неговото име. Георги Козаров /1872-1953 г./ е роден в Сливен, но прекарва малка част от живота си в родния град. Завършил е инженерство и архитектура в Мюнхен и Щутгарт, работил е в държавни и частни фирми в Германия. След завръщането си в България е бил назначен за архитект-инженер на Сливен, после е работил в Министерството на обществените сгради и благоустройството, бил е архитект на Бургас, а близо четвърт век – окръжен архитект на Велико Търново. През 1908-1909 г. в съдружие създал керамичната фабрика до горнооряховското с.Калтинец, която през 1934 г. печели златен медал за високо качество на Пловдивския панаир. Фабриката е била напълно разрушена от земетресение, наново възстановена и е работила успешно чак до 1947 г., когато е национализирана. Козаров е бил кмет на Сливен няколко месеца в периода 1934-35 г., по негово време е открит големия паметник на Хаджи Димитър на централния площад. Известен е с проекта си за мелницата с макаронена фабрика в Балчик, построена по най-нова за времето си технология. Фабриката е била най-голямата у нас и сред най-модерните в Европа. Под негово ръководство се строи една от емблематичните сгради в старата столица – Окръжната сметна палата във Велико Търново. Малцина знаят, че той е първият председател на Българския туристически съюз. След 9 септември 1944 г., когато общественият строй в България е сменен, новата власт не е посмяла да му посегне и да го прати в лагерите на смъртта заради блестящата му професионална репутация. През 1952 г. арх.Козаров е написал писмо до тогавашния ръководител на държавата Вълко Червенков, в което го предупреждава, че изграждането на язовир „Копринка“ до Казанлък рязко ще намали дебита на Тунджа след язовирната стена и ще опустоши земеделието в Сливенския край. Предложил е алтернатива, за да се предотврати стопанското бедствие. Година по-късно е починал в дома си в София. Строителната гимназия в Сливен започва да носи неговото име от 1992 г. Поставянето на барелефа е жест на уважение към паметта на арх.Козаров и приноса му в развитието на строителното инженерство, в изграждането на важни за страната обекти. Автор на барелефа е скулпторът Кунчо Кунчев, носител на наградата „Сирак Скитник“ на община Сливен през 2009 година. Мраморните плочи и постамента са изработени от ученици в училището. Проектът е финансиран от Камарата на строителите и местни фирми. Барелефът бе открит от директора Красимир Георгиев, председателя на общинския съвет Димитър Митев и Георги Стоянов от Камарата на строителите. Събитието бе посветено на 60-годишнината от създаването на професионалната гимназия.", "date": "2019.03.22", "title": " Гимназия в Сливен откри барелеф на голям български архитект и инженер"}
{"url": "https://trud.bg/%d0%b2%d0%b5%d0%b6%d0%b4%d0%b8-%d1%80%d0%b0%d1%88%d0%b8%d0%b4%d0%be%d0%b2-%d0%bf%d1%8a%d1%80%d0%b2%d0%b8-%d0%bf%d0%be%d1%81%d1%80%d0%b5%d1%89%d0%bd%d0%b0-%d1%8f%d0%bd-%d0%b5%d0%bd%d0%b3%d0%bb%d0%b5/", "text": "Шефът на Комисията по култура и медии Вежди Рашидов награди вчера прочутия актьор Ян Енглерт с почетен плакет на българския парламент. Полякът е любимец на българската публика заради ролята си на отец Ередия във филма “Осъдени души” по романа на Въло Радев. Той пристигна вчера в София по покана на ректора на НАТФИЗ проф. Д-р Станислав Семерджиев, а днес той ще му връчи почетната степен Доктор хонорис кауза. “Много се радвам да ви видя тук, вие сте много обичан от нашия народ”, каза на актьора Вежди Рашидов. Енглерт отговори с признание, че от 150 роли, които е изиграл, именно ролята на отец Ередия му е донесла най-голям успех и най-голяма обич от зрителите. “Чувствам се посланик на България в Полша”, отбеляза разчувстван актьорът.  ", "date": "2019.03.22", "title": " Вежди Рашидов първи посрещна Ян Енглерт"}
{"url": "https://trud.bg/%d1%81%d1%82%d1%80%d0%be%d1%8f%d1%82-%d0%bd%d0%be%d0%b2%d0%b0-%d1%83%d0%bb%d0%b8%d1%86%d0%b0-%d0%b7%d0%b0-250-%d1%85%d0%b8%d0%bb-%d0%bb%d0%b5%d0%b2%d0%b0-%d0%b2-%d1%81%d0%bb%d0%b8%d0%b2%d0%b5%d0%bd/", "text": "Общината в Сливен започна строителството на нова улица в кв. „Сини камъни“, съобщиха от администрацията. Символичното начало на дейностите бе дадено на 22 март, с подписването на документите с изпълнителя фирма „Билдинг – ТД“ ЕООД. Улицата е с дължина 225 метра и досега никога не е имала асфалт. Намира се близо до детска градина и подстанция в оживения жилищен комплекс. Строителят трябва да изпълни обекта за 130 календарни дни. Надзорът ще извърши „Августа консулт“ЕООД. Стойността на поръчката възлиза на 250 хил.лева.", "date": "2019.03.22", "title": " Строят нова улица за 250 хил.лева в Сливен"}
{"url": "https://trud.bg/%d0%b4%d0%be%d0%bd%d0%b0%d0%bb%d0%b4-%d1%82%d1%83%d1%81%d0%ba-%d0%b7%d0%b0-%d0%b1%d1%80%d0%b5%d0%ba%d0%b7%d0%b8%d1%82-%d0%b4%d0%be-12-%d0%b0%d0%bf%d1%80%d0%b8%d0%bb-%d0%b2%d1%81%d0%b8%d1%87%d0%ba/", "text": "Готови сме за най-лошото, но се надяваме на най-доброто. Това заяви председателят на Европейския съвет Доналд Туск по повод очакваното оттегляне на Великобритания от ЕС. „Надеждата умира последна“, добави той. Туск отбеляза, че на основата на снощното решение на Европейския съвет до 12 април всичко остава възможно, съобщи БТА. „Радвам се за това развитие“, каза той. Оставаме решени да постигнем най-добрата сделка, но почти всичко сега е в ръцете на британския парламент и на правителството в Лондон. За мен Великобритания още е член на нашето семейство, а не съперник, добави Туск. Председателят на Европейската комисия Жан-Клод Юнкер заяви в отговор на въпрос, че преливането от пусто в празно по темата с британското оттегляне няма как да продължи още дълго.  ", "date": "2019.03.22", "title": " Доналд Туск за Брекзит: До 12 април всичко е възможно, готови сме и за най-лошото"}
{"url": "https://trud.bg/%d0%b8%d0%b7%d0%b1%d0%b8%d1%80%d0%b0%d0%bc%d0%b5-%d0%ba%d0%b0%d0%ba-%d0%b4%d0%b0-%d1%81%d0%b5-%d0%bf%d0%b5%d0%bd%d1%81%d0%b8%d0%be%d0%bd%d0%b8%d1%80%d0%b0%d0%bc%d0%b5-%d0%b4%d0%be-2023-%d0%b3/", "text": "НОИ прави нов анализ след 4 години  Подалите вече заявление имат 6 месеца да поискат промяна в изчисляването До началото на 2023 г. хората, които излизат в пенсия, ще могат да избират дали да го направят по старата, или по новата формула. Това е едно от предложенията, които се обсъждат в момента, обяви социалният министър Бисер Петков. Хората, които вече са подали заявление и на които е отпусната пенсия по новия ред, ще имат 6-месечен срок, след като се приеме поправката, да поискат пенсиите им да бъдат изчислени по стария ред. “Правим разчети със съдействието на Националния осигурителен институт и подготовка на конкретни текстове за изменение в Кодекса на труда. Промяната ще даде правна възможност на хората при заявление за пенсиониране да поискат пенсията им да бъде изчислена и по старата методика, която действаше до края на 2018 г.”, каза Бисер Петков. Новата формула, която е в сила от 1 януари тази година, при изчисляване пенсията вече няма да не се взима предвид осигурителният доход преди 1 януари 2000 г. В края на февруари обаче Националният осигурителен институт направи анализ, който показа, че новите правила ще ощетят 31 на сто от новите пенсионери или около или 67 000 души. “Никой бъдещ пенсионер няма да бъде ощетен. Ако бъде приета тази промяна, една част от бъдещите пенсионери ще бъдат благоприятно засегнати, а друга част ще са неутрални”, обясни социалният министър. По думите на Петков преди изтичане на 4-годишния гратисен период-през 2023 г. ще бъде направена нова оценка на въздействието. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.03.22", "title": " Избираме как да се пенсионираме до 2023 г."}
{"url": "https://trud.bg/%d0%bb%d0%be%d0%ba%d0%be-%d1%81%d0%be%d1%84%d0%b8%d1%8f-%d0%b8%d0%b7%d0%bd%d0%b5%d0%bd%d0%b0%d0%b4%d0%b0-%d0%b1%d0%be%d1%82%d0%b5%d0%b2-%d0%bd%d0%b0-%d0%ba%d0%be%d0%bc%d0%b0%d1%82%d0%b5/", "text": "„Локомотив“ (София) записа престижен успех с 2:1 над „Ботев“ (Пд) в приятелски мач на официалния терен на „Футболен комплекс Ботев 1912“. „Железничарите“ осъществиха късен обрат в заключителните 5 минути на мача. Точен за „жълто-черните“ бе Кристиан Добрев. 17-годишният талант се разписа след самостоятелен рейд в 65-ата минута.  Марио Йорданов изравни в 86-а, а Тодор Чаворски досене успеха за гостите минута преди края на редовното време. Новото попълнение на „канарчетата“ Александър Тонев не взе участие в проверката.", "date": "2019.03.22", "title": " „Локо“ (София) изненада „Ботев“ на „Коматево“"}
{"url": "https://trud.bg/%d0%b2%d1%8a%d0%b2-%d0%b2%d0%b0%d1%80%d0%bd%d0%b5%d0%bd%d1%81%d0%ba%d0%b8%d1%8f-%d0%bf%d0%b8%d1%80%d0%be%d0%b3%d0%be%d0%b2-%d1%89%d0%b5-%d1%81%d0%b5-%d0%b2%d0%bb%d0%b8%d0%b7%d0%b0-%d0%b8-%d0%bf/", "text": "От 25 март-понеделник, гражданите, влизащи с автомобил в двора на МБАЛ „Света Анна – Варна“, ще могат да го правят и през новия подход към болничния комплекс – откъм бул. „Цар Освободител“. Работното време е от 7 до 19 часа, съобщиха от пресцентъра на здравното заведение. Доставчиците на лечебното заведение ще ползват само входа откъм ул. „Битоля“, по ул. „Дойран“. Спешният вход от страната на бул. „Цар Освободител“ ще бъде отворен само за пациенти, отиващи в Спешното отделение на болницата, и ще работи и след 19 ч. вечер. Всички автомобили ще напускат комплекса през изхода към ул. „Генерал Колев“. Престоят в двора на МБАЛ „Света Анна – Варна“ ше се таксува както следва:  ·До 4 часа – 2 лева.  ·Всеки следващ започнал час ще се таксува по левче.  ·За хората с инвалидни стикери на автомобилите болничното заведение осигурява безплатен престой до 3 часа. Новата организация на движение в двора на МБАЛ „Света Анна – Варна“ цели облекчаване на придвижването и престоя на територията на болничния комплекс. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.22", "title": " Във Варненския „Пирогов“ ще се влиза и през нов вход"}
