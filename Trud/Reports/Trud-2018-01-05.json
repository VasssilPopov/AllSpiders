{"url": "https://trud.bg/%d0%b3%d0%be%d0%bd%d1%8f%d1%82-%d0%b1%d0%b5%d0%b7%d0%b4%d0%be%d0%bc%d0%bd%d0%b8%d1%86%d0%b8%d1%82%d0%b5-%d0%be%d1%82-%d1%83%d0%b8%d0%bd%d0%b4%d0%b7%d0%be%d1%80-%d0%b7%d0%b0%d1%80%d0%b0%d0%b4%d0%b8/", "text": "Подготовката за кралската сватба във Великобритания предстои, но налице вече е първият скандал – градската управа предложи бездомниците от улиците на Уиндзор да бъдат прогонени до май. Премиерът Тереза Мей възрази на тази идея. Принц Хари и годеницата му Меган Маркъл ще се венчаят в параклиса на Уиндзорския замък, който е дом на британските монарси от близо хилядолетие. Скандалът избухна, след като пресата разкри, че председателят на Градския съвет на Уиндзор Саймън Дъдли е поискал от полицията да разчисти улиците на града от бездомници и просяци. В писмо до полицейски началник и в съобщение в Туитър Дъдли говори за „вълна от бездомници и скитници“ и „антисоциално поведение“. Искането предизвика вълна от възмущение на благотворителни организации, както и полемика по въпроса кой отговаря за проблема с бездомните. Градският съвет трябва да работи усилено, за да осигурява убежища за хората без дом. Когато просяци проявяват агресия, Съветът трябва да работи с полицията, за да реши проблема, заяви Тереза Мей. Полицията отказа да поеме отговорност за проблема. Много от тези хора не са от Уиндзор, нито от нашата страна. Те са чужденци, дошли от Лондон. За полицията и градските власти е трудно да се справят с тях, твърди полицейският комисар Антъни Стансфелд. Един заплашен от прогонване разказа как излязъл на улицата, защото при майка му вече нямало място за него. Всички бездомници имат различни истории, но не сме на улицата по свой избор. Засега разчистването на града е само идея. Освен това е известно, че принц Хари е подкрепял много благотворителни събития в помощ на бездомните, коментира бездомникът Джеймс. / / АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.05", "title": " Гонят бездомниците от Уиндзор заради кралската сватба"}
{"url": "https://trud.bg/%d0%b2%d0%bd%d1%83%d1%87%d0%ba%d0%b0%d1%82%d0%b0-%d0%bd%d0%b0-%d0%ba%d1%80%d0%b0%d0%bb%d0%b8%d1%86%d0%b0-%d0%b5%d0%bb%d0%b8%d0%b7%d0%b0%d0%b1%d0%b5%d1%82-%d0%b2%d1%82%d0%be%d1%80%d0%b0-%d0%b7%d0%b0/", "text": "Зара Тиндъл, внучката на британската кралица Елизабет Втора, е бременна с второто си дете, предаде Ройтерс. „Кралицата и членовете на кралското семейство са много радостни от новината“, каза говорителка на Бъкингамския дворец. Зара е омъжена за ръгбиста Майк Тиндъл. Тя роди първото им дете Мия Грейс през януари 2014 г. През 2016 г. обаче направи спонтанен аборт. Зара е на 36 години. Тя има сребърен медал по езда от Олимпийските игри през 2012 г. Второто дете на Зара ще е 18-о или 19-о за наследяване на престола, в зависимост от това дали ще се роди преди или след бебето на принц Уилям. Кралица Елизабет Втора има пет правнучета. Броят им ще се увеличи скоро, защото внукът й принц Уилям и съпругата му Кейт очакват третото си дете през април.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.05", "title": " Внучката на кралица Елизабет Втора Зара Тиндъл очаква второ дете"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d0%bd%d1%8f%d0%ba%d0%be%d0%b8-%d0%b6%d1%83%d1%80%d0%bd%d0%b0%d0%bb%d0%b8%d1%81%d1%82%d0%b8-%d0%bf%d0%be%d0%bc%d0%b0%d0%b3%d0%b0%d1%82-%d0%b7%d0%b0-%d0%bf/", "text": "Турският президент Реджеп Тайип Ердоган заяви, че някои журналисти помагат за подхранването на тероризма чрез своите материали, след като френският му колега Еманюел Макрон заяви на съвместна пресконференция, че страните трябва да спазват законите в борбата си срещу тероризма, предаде Ройтерс. „Тероризмът не се заражда от само себе си. Тероризмът и терористите имат градинари“, заяви Ердоган, след като Макрон изрази опасения за съдбата на студентите, учителите и журналистите по време на репресиите, последвали опита за преврат в Турция. „Тези градинари са хора, възприемани като мислители. Те поливат . . . от своите рубрики във вестниците“, каза Ердоган. „И един ден виждаш как тези хора се появяват пред теб като терористи“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.05", "title": " Ердоган: Някои журналисти помагат за подхранването на тероризма"}
{"url": "https://trud.bg/%d1%88%d0%b5%d1%81%d1%82%d0%be%d1%80%d0%bd%d0%b8%d1%8f%d1%82-%d1%83%d0%b1%d0%b8%d0%b5%d1%86-%d0%b8%d0%b7%d1%87%d0%b5%d0%b7%d0%bd%d0%b0-%d0%b2-%d0%b8%d1%81%d0%ba%d1%8a%d1%80%d1%81%d0%ba%d0%be%d1%82/", "text": "Полицаи, издирващи шесторния убиец, откриха труп на мъж в река Искър близо до село Владо Тричково. Това стана около 16 ч, но операцията по изваждането му от водолази продължи около  2 часа. По-късно от МВР съобщиха, че намереното тяло не е на Росен Ангелов, заподозрян за екзекуцията в Нови Искър, който все още не намерен. Най-вероятно мъртвецът е местен човек, който е в неизвестност отпреди месец. Командоси от специалните сили на армията, отряда за борба с тероризма на МВР и отряд „Кобра“ на СДВР, жандармерия, хеликоптер и гранични полицаи с високопроходими джипове и термовизионни камери бяха включени вчера сутринта в издирването на Росен Ангелов в Искърското дефиле. На много места по пътя от София през Своге, Лакатник и чак до врачанското село Ребърково бяха изградени временни КПП-та, на които униформени спираха автомобилите и проверяваха документите на пътуващите. Наложена бе забрана за ловци и туристи да излизат в този район на Стара планина. Причината – издирваният 56-годишен мъж е поддържал отлична физическа форма, въоръжен е и е много опасен за хората, които могат да го срещнат и разпознаят. Акцията за издирването на заподозрения за шесторното убийство е била разпоредена след съвещание, в което освен работещите по случая криминалисти са участвали премиерът Бойко Борисов и началникът на отбраната ген. Андрей Боцев. Смята се, че Росен Ангелов познава добре терена, подготвен е да оцелее в планината, а и в районна в момента има над 3000 необитаеми вили и къщи, в които беглецът може да се подслони и да намери храна. За последно се е криел в чужда къща в Луково. Там живял от месеци, в двора си направил стрелбище и тренирал с малокалибрения си пистолет, показват следите от куршуми. Според разследващите в четвъртък призори е разбрал, че в селото за него идва полиция и е избягал в гората. Криминалистите заварили стаята, с включен компютър, а в кухнята имало току-що приготвена закуска. „Имал е много малък кръг от познати хора и роднини, които са го наричали с прякора Горския човек”. Това заяви вчера заместник главния прокурор Борислав Сарафов, шеф на Националната следствена служба. Той обяви, че шесторното убийство в Нови Искър е разкрито. Задочно на издирвания Росен Ангелов е повдигнато обвинение по чл. 116 от Наказателния кодекс, по който Ангелов може да получи и доживотен затвор без право на замяна. Както „Труд” писа, водещата версия на криминалистите още от първия ден бе, че масовият разстрел в Нови Искър е извършен от ревност. Росен Ангелов е имал любовна връзка с Кети през последните 6 месеца. Обикновено двамата се срещали в горите извън града, където жената разхождала кучето. На 31 декември – в последния ден на 2017 г. следобед били в местността „Партизанките”. Смята се ,че там Росен застрелял Кети и хвърлил тялото й в кладенец. Кучето се върнало в дома си около 21 ч и Неделчо се обадил притеснен на сина си Георги, който бил дежурен санитар в болницата в Курило, да се прибере веднага. Младежът пристигнал към 22 ч. Малко след него в дома нахлул убиецът и открил огън по баща и сина, които се опитали да спрат. После застрелял възрастната майка на Кети в съседната стая, а 16-годишната Нанси и приятелят й – на втория етаж, където те се опитали да се скрият. Росен Ангелов е хитър, лукав, прикрит, със завишено самочувствие, интригант. Бързо се адаптира, раздразнителен е, притежава висока интелигентност и своеволно поведение, ревнив и недоверчив. Това пише в психопрофила, изготвен на рецидивиста по време на престоите му в затвора и водените срещу него дела. Росен Ангелов е с дълго досие и е обявен за издирване от МВР още през 2009 г., заяви зам.-главният прокурор и шеф на НСлС Борислав Сарафов. Първата присъда на Ангелов е от 10 юли 1984 г., коагот е бил 23-годишен. Та е от две години и половина затвор за кражба на имущество. На 27 декември 1999 г. е осъден за изнасилване на момиче. Получава 7 г. затвор за престъплението, но през май 2002 г. е освободен условно предсрочно. На 22 декември 2009 г. е осъден отново – този път за блудство с 12-годишно момиче.Присъдата му от 8 години затвор е произнесена задочно, тъй като още тогава изчезнал и се издирва. “Разследван е и за други престъпления – кражба, вещно укривателство, за кражба на електроенергия и за друго блудство с момиче под 14 г.”, обяви Сарафов. Росен Ангелов е родом от Добричко, но е живял на различни места в страната. Няма документи за самоличност, няма постоянен адрес, няма никаква собственост – нито имоти, нито превозни средства. Провеждани са няколко полицейски акции по сигнали, че е забелязан от 2009 г. до сега, но те били неуспешни.", "date": "2018.01.05", "title": " Шесторният убиец изчезна в Искърското дефиле\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%be%d1%82-%d0%b1%d1%80%d0%be%d1%8f-%d0%bd%d0%b0-%d1%82%d1%80%d1%83%d0%b4-%d0%b2-%d1%81%d1%8a%d0%b1%d0%be-6/", "text": "Бунтът на Северозапада, заплашил да премине към Румъния, заради отчайващата бедност в региона, споделя съдбата на доста от народните ни недоволства, угаснали още преди да са пламнали. Преди вълната да плисне отвъд Дунав, кампанията за отделяне на региона утихва в котловините между Дунав и Балкана, а активистите на идеята се отдръпват с твърденията, че не са били разбрани.   В подкрепа на развитието на зимния туризъм и правителственото решение, което гарантира това да се случи, се обявиха спортни легенди и популярни лица от България. Те се подписаха под писмото за митинга, който ще се проведе в София на 11 януари от 18:00 часа. Сред подкрепилите са Христо Стоичков, Любо Ганев, сноубордистите Александра Жекова и Радослав Янков, телевизионният водещ и кулинар Ути Бъчваров, Наско Сираков и Илиана Раева, легендата в ските Петър Попангелов, бронзовата медалистка от зимната олимпиада в Солт Лейк сити Ирина Никулчина и много други. Полицаи, издирващи шесторния убиец, откриха труп на мъж в река Искър близо до село Владо Тричково. Това стана около 16 ч вчера, но операцията по изваждането му от водолази продължи повече от 2 часа. До редакционното приключване на броя не стана ясно дали намереното тяло е на Росен Ангелов, заподозрян за екзекуцията в Нови Искър. Появи се обаче и информация, че тялото може и да е на местен човек, изчезнал преди месец. Книга за победата и първата година управление на Доналд Тръмп разбуни духовете в САЩ. Издателят на „Огън и жупел“ я определи като фундаментална за националния дебат и отказа да спре публикува­нето й – материал на Благовест Бенишев     Интервю с Пламен Киров, професор по конституционно право в СУ         Бит и душевност на шесторния разстрел – коментар на Анна Заркова         Силует на Иван Иванов, шеф на КЕВР           Съпругата на българския президент Румен Радев – Десислава, е известна почитателка освен на рока, и на класическата музика. Точно на 1 януари във Виена тя сбъдна една от мечтите си – да гледа на живо световноизвестния диригент Рикардо Мути и да разговаря с него. Семейство Радеви бяха почетни гости на Новогодишния концерт на Виенската филхармония в Златната зала на “Мюзикферайн”, който се провежда всяка година от 1939-а насам. Добре е да ограничим изкушенията на отрупаните маси – съветва д-р Людмила Емилова в своята поредица за дълголетието в „Труд“        ", "date": "2018.01.05", "title": " Вижте акцентите от броя на „Труд“ в събота, 6 януари 2018"}
{"url": "https://trud.bg/%d0%b7%d0%b0-%d0%ba%d0%b0%d1%82%d0%b0%d0%ba%d0%bb%d0%b8%d0%b7%d0%bc%d0%b8-%d0%b8-%d1%81%d1%83%d1%88%d0%b0-%d0%bd%d0%b8-%d0%bf%d0%be%d0%b4%d0%b3%d0%be%d1%82%d0%b2%d1%8f-%d0%bd%d0%b0%d1%86%d0%b8%d0%be/", "text": "Има риск за България от увеличаване на природните катаклизми с 20%, на средногодишната температурата с между 2 и 7 градуса и на периодите на засушаване през следващите десетилетия. Това става ясно от Националната ни стратегия за намаляване на риска от бедствия 2017-2030 г.. Документът се позовава на изследвания, данни от симулации и оценки на Европейската агенция по околна среда. Прогнозите показват, че валежите у нас ще намалеят с 10-20 % към края на века, ще се увеличат броят и интензивността на сухи и горещи периоди през лятото. Европа ще бъде изправена пред непрекъснато нарастване на климатичните опасности. Според оценка на Европейската агенция по околна среда до 2080 г. огромни райони в редица страни, сред които и България, ще са в риск от увеличаване на опасностите. В периода от 2002 г. до 2017 г. заради бедствия страната ни е мобилизирала пет пъти фонд „Солидарност” на ЕС. Щетите при само три от тях – наводнение, градушки и тежка зима са били на обща стойност 1,092 млрд. евро, а обезщетенията – крайно недостатъчни. Към момента основните механизми за обезпечаване на дейностите след бедствия у нас се ограничават до средства от Междуведомствената комисия за възстановяване и подпомагане към Министерския съвет и от Фонд „Солидарност” на ЕС. Освен мерки и програми за справяне с бедствия, стратегията предвижда и нови източници на финансиране.", "date": "2018.01.05", "title": " За катаклизми и суша ни подготвя национална стратегия\t\t\t"}
{"url": "https://trud.bg/%d0%b1%d1%80%d0%b8%d1%82%d0%b0%d0%bd%d1%81%d0%ba%d0%b0-%d1%86%d1%8a%d1%80%d0%ba%d0%b2%d0%b0-%d0%b2%d1%8a%d0%b2%d0%b5%d0%b6%d0%b4%d0%b0-%d0%b3%d0%bb%d0%be%d0%b1%d0%b0-%d0%b7%d0%b0-%d0%b7%d0%b0%d0%ba/", "text": "Викарят на малко паство в Югоизточна Англия реши да въведе глоба от 100 лири (110 евро) на закъснелите за церемонията си младоженци, съобщи АФП. Вече 10-минутното закъснение ще струва скъпо на младоженците в Беърстед и Търнам в Кент, заяви викарият им Джон Корбин. От глобата ще бъдат освобождавани младоженците, попаднали в задръстване, или станали жертва на други непредвидими обстоятелства. Събраните средства ще бъдат давани на ангажираните за церемонията – органист, хористи, клисар. В църквата в Беърстед годишно има десетина сватби. Викарят е решил да въведе глобата след две закъснели церемонии. „Екипът ми се почувства като жертва на лошо отношение“, обясни Джон Корбин. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.05", "title": " Британска църква въвежда глоба за закъсненели младоженци"}
{"url": "https://trud.bg/%d0%b8%d0%b7%d0%b1%d1%80%d0%b0%d1%85%d0%b0-%d1%81%d0%b0%d0%bb%d0%b0%d1%85-%d0%b7%d0%b0-%e2%84%961-%d0%bd%d0%b0-%d0%b0%d1%84%d1%80%d0%b8%d0%ba%d0%b0/", "text": "Мохамед Салах от „Ливърпул“ беше избран за най-добър футболист на Африка за 2017-а. 25-годишният египтянин спечели приза в конкуренцията на съотборника му на „Анфийлд“ Садио Мане (Сенегал) и голмайстора на „Борусия“ (Дортмунд) Пиер-Емерик Обамеянг (Габон). През 2017 година Салах вкара 38 гола на клубно ниво и направи 19 асистенции в 59 мача. За националния тим изигра главна роля за класирането на световното първенство в Русия, отбелязвайки 5 попадения в 11 срещи. Салах е вторият египтянин, който триумфира с наградата за №1 в Африка и първият от 1983 година насам. Преди него приза заслужи Махмуд Ел Хатиб. Неотдавна Салах победи и в класацията на „Франс Футбол“ за най-добър арабски футболист за последните 12 месеца. В категорията за треньор на годината спечели Ектор Купер, който изведе Египет до финалите на световно първенство за първи път от 1990 година. Очаквано националният тим на „фараоните“ бе избран за най-добрия африкански представителен отбор.", "date": "2018.01.05", "title": " Избраха Салах за №1 на Африка"}
{"url": "https://trud.bg/%d0%bc%d0%b2%d1%80-%d0%be%d0%ba%d1%80%d1%82%d0%b8%d1%82%d0%be%d1%82%d0%be-%d0%b2-%d0%b8%d1%81%d0%ba%d1%8a%d1%80%d0%b0-%d1%82%d1%8f%d0%bb%d0%be-%d0%bd%d0%b5-%d0%b5-%d0%bd%d0%b0-%d1%80%d0%be%d1%81/", "text": "Около 16 часа днес е  , в близост до село Владо Тричков. Транспортирано е за аутопсия, при първоначалния оглед не са установени видими следи от насилие, съобщиха от МВР. Състоянието на тялото предполага, че смъртта е настъпила между 2 и 4 седмици преди откриването му. Предстои потвърждаване на самоличността на починалия. По данни към момента, вероятно става дума за мъж, за чието изчезване са съобщили роднини и е обявен за общодържавно издирване в началото на декември м. г. Работата по случая продължава, уведомена е прокуратурата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.05", "title": " МВР: Окртитото в Искъра тяло не е на Росен Ангелов"}
{"url": "https://trud.bg/%d0%bf%d1%80%d0%be%d1%82%d0%b5%d1%81%d1%82%d0%b8-%d0%b2-%d1%81%d0%b5%d0%bb%d0%be-%d0%b4%d0%b6%d0%b5%d1%80%d0%bc%d0%b0%d0%bd-%d1%81%d1%80%d0%b5%d1%89%d1%83-%d0%bf%d1%80%d0%be%d0%b5%d0%ba%d1%82-%d0%b7/", "text": "Жителите на дупнишкото село Джерман решиха да протестират през първата или последната събота на всеки месец срещу проекта за изграждане на депо за отпадъци. Първият протест е насрочен за Богоявление, 6 януари, информира  . След ритуала с Богоявленския кръст на 6-и януари стотици ще се включат в шествието, което ще блокира главен път Е-79, каза Борислав Тасков. От 5 години джерманци протестират, водят съдебни дела срещу проекта за депо в местността Спротива. Там ще се преработва отпадъкът на 6 общини – Кюстендил, Дупница, Бобов дол, Сапарева баня, Невестино и Трекляно. Обектът се финансира по програмата „Околна среда“ за над 30 милиона лева. Според местните избраният терен, от около 200 декара, не е подходящ – земята е земеделска, дори е засята, теренът е с денивелация над 100 м отстои на около 500 м от автомагистрала „Струма“ и река Джерман и на около 400 м от крайните къщи в селото. За да измолят Божията подкрепа, местните издигнаха и осветиха и параклис на площадката, където трябва да е бъдещото депо, с идеята никой да не посегне да събаря Божия храм. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.05", "title": " Протести в село Джерман срещу проект за депо за отпадъци"}
{"url": "https://trud.bg/%d0%bf%d1%80%d0%be%d0%bf%d0%b0%d0%b4%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b0%d1%82%d0%b0-%d0%ba%d0%b0%d1%82%d0%b0%d0%bb%d1%83%d0%bd%d1%8f/", "text": "Бунтът на Северозапада, заплашил да премине към Румъния, заради отчайващата бедност в региона, споделя съдбата на доста от народните ни недоволства, угаснали още преди да са пламнали. Преди вълната да плисне отвъд Дунав, кампанията за отделяне на региона утихва в котловините между Дунав и Балкана, а активистите на идеята се отдръпват с твърденията, че не са били разбрани. “Оттеглям се от инициативата, никога не съм искал отделяне на Видин, Враца и Монтана от държавата и присъединяването им към Румъния!  Идеята беше да се даде трибуна на недоволството на хората от липсата на работа, да се чуят проблемите им и да се потърсят някакви реални решения. А ме изкараха сепаратист!”, жалва се обявеният за български Пучдемон Борислав Каменов от Монтана. Дни преди новата година обаче инициативата за отделянето на бедния Северозапад и присъединяването му към съседна Румъния, гърмеше в Интернет с пълна сила. Според познавачи на глобалната мрежа лозунгът за преминаването на трите български области – обявени отдавна за най-бедните в целия Европейски съюз, се появил в Интернет пространство още преди месеци, като поредната фалшива новина. Но бързо привлече внимание и роди стотици коментари – най-често одобрителни, на изтормозените от безработица, от ниски заплати и възможности за развитие жители на региона. Така в инициативата се включил и Борислав Каменов и постепенно се превърнал в един от най-активните й привърженици. “Идеята се обсъждаше първоначално в пет сайта, после в още пет. Имаше огромен интерес и повечето участници подкрепяха идеята за отделяне. Затова с неколцина приятели решихме да организираме минтинг в Монтана на 21 януари, за да видим колко народ ще дойде и какво ще кажат”, споделя 63 годишният мъж. Борислав е завършил преди доста години полувисшия институт по железопътен транспорт, работил е близо 20 десетилетия във Варна по специалността си, но след промените останал без работа и се преквалифицирал в строител. Блъскал години наред по обекти в България и Русия, а напоследък работи във Враца като шпакловчик. “Истината е, че в родния ни край животът е изключително тежък! Няма инвестиции, повечето стари заводи са затворени, а нови няма, няма и магистрали… И хората бягат – към София, Пловдив, в чужбина”, възмущава се строителят. Според него и съмишлениците му през последните години част от хората от Видинско и други крайречни селища сами избират Румъния като по-добро място за работа и развитие. “Има доста хора вече, които сутрин минават по моста край Видин и отиват на работа в Калафат, а вечер се връщат. Но там месечната им заплата е около 1000 лева. В Румъния минималната заплата е 400 евро, а средната 800 евро. А при нас – наполовина!”, обяснява мотивите си за участие в “сепаратистската” инициатива Каменов. Освен в икономиката Румъния вече е и на години напред в борбата с корупцията и това също може да ни служи за пример, отбелязва още строителят. Там за подкупи в килиите влизат министри и депутати, а у нас дори и след такива срамни скандали като “Кум гейт” и “Суджукгейт” няма виновни, допълва той. Успехите на съседната ни държава са за пример в бавния и не особено майсторски градеж на българската демокрация, но не са основание да дадем територията на съседите си, прави пак уговорка Каменов. “Нали за тая земя са мрели толкова много българи, кой има правото я харизва на друга държава?”, пита разпалено шпакловчикът в опит да се отдалечи максимално от лозунги за “автономия”. И накрая удря на масата и последния си коз “Въобще не може да се сравнява Северозападна България с Каталуния. Онази област е богата и много развита и може да живее и сама, а ние, макар и загърбени от властта, съвсем ще увехнем без държавата!”, вдига примирено ръце борецът за по-бъдеще на региона си.  – Това не е моя идея, не мога да си присвоя. Видях я в края на миналата година в Интернет и се включих в нея, защото смятам, че този много красив и до преди време пълен с работливи хора район на България е забравен и обречен на мизерия и обезлюдяване…  – Няма никакви подписки. Дори аз не съм се подписал. Има 4-5 човека- мои приятели и съмишленици от Враца и Монтана, с които обсъждахме инициативата. Но не да отделим региона от България и да го присъединим към Румъния. По-скоро да предизвикаме нещо като обществено обсъждане, да разберем какво мислят хората, какво предлагат. А и да ни чуят във властта – министри и депутати и да видят, че не може така да продължава…  – Разбира се, че има недоволство – и то голямо. Промени в нашия Северозапад има само на хартия. От години ни обещават инвестиции, реформи, тунел под Петрохан, скоростен ж. п. път. А дори обявеният за еврокоридор Е-79 е едно тясно шосе с остри завои, по които постоянно стават катастрофи и жертви. На практика държавата ни отдавна май е разделена на Северна България и Източна Румелия.  – Не! Аз се отеглям! Нарекоха ме „Пучдемон”, „сепаратист”, има и заплахи… Обаждат ми се и от наши, вече и от румънските медии за коментари. Подлудиха ме! Няма да се занимавам повече! Няма да организирам митинг. Аз съм човек патриот. Не бях разбран! Наистина съм за „независимост”, но независимост от „корупцията” и зависимост само от закона за всички – както е в Румъния. Но идеята бе опорочена и спирам! Жителите на три провинции в Северозападна България, недоволни от корупцията в страната си, биха искали да организират консултации с гражданите, за да получат автономия в България или да се обединят с Румъния, заяви инициаторът на тази инициатива Борис Каменов.  Каменов каза пред НОВА ТВ, че една от причините за тази инициатива е корупцията в България, съобщи информационната агенция “Новините”. “Не трябва да участваме в корупция”, каза Каменов, добавяйки, че жителите на северозападна България винаги са се борили за “истинска демокрация”.  Попитан за причината, поради която трите провинции в северозападна България биха искали да станат част от Румъния, Каменов отговори без колебание, че румънската съдебна система е по-ефективна. В театъра в Монтана вчера под мотото „Дунав – река с много история”. бяха подредени макети на 45 емблематични сгради от двете страни на Дунав. Сред тях са Музеят на изкуствата в Крайова, крепостта Сукидава край Корабия, Траяновият мост на Дунав, корабът „Радецки”, крепостта баба Вида, черквата „Св. Св. Кирил и Методий” в Монтана, видинската синагога, Археологическия музей в Силистра. Проектът е финансиран по програмата за трансгранично сътрудничество „България- Румъния” и реализиран от фондация „Отворена длан”. „Изложбата е начин да опознаем значими исторически и културни обекти в двете съседни държави – малка тухла в общата сграда на нашето приятелство”, заяви организаторът на изявата Христо Таслаков. Докато акцията „Автономия за Северозапада и преминаване към Румъния”, набира скорост в Интернет в общественото пространство – виртуално и реално – по кръчми и кафенета, се раждат и нови инициативи.  „И ние започваме кампания за отделянето на Северозапада, но искаме присъединяване към Сърбия!”, заявяват Георги и Вени – видни монтански зевзеци и души на празнични компании. „Със сърбите езикът ни е по-близък, скарата им е ненадмината, а дюловата ракия – вълшебни. Спойката ще стане веднага!”, обясняват позицията си „алтернативните сепаратисти”. В опит да изяснят обърканата като раздърпана плетка инициатива за автономия на Северозапада журналисти потърсиха коментар и от кмета на Монтана – областния град в центъра на трите региона, набедени за „българската Каталуния”. “Истината е, че България и Румъния имат най-дългата граница в целия Европейски съюз след Испания и Португалия. И че от години със съседите отвъд Дунав развиваме много добро сътрудничество и се надяваме това да продължи в полза и на двете страни. Другото са недоразумения, да не го нарека „глупости!”, отсече Живков.", "date": "2018.01.05", "title": " Пропадна българската Каталуня\t\t\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d0%b0%d1%80%d1%82-%d0%b8%d0%bd%d1%81%d1%82%d0%b0%d0%bb%d0%b0%d1%86%d0%b8%d0%b8-%d0%b2-%d1%81%d0%b3%d1%80%d0%b0%d0%b4%d0%b0%d1%82%d0%b0-%d0%bd/", "text": "Български арт инсталации ще бъдат поставени в сградата на Съвета на Европейския съюз в Брюксел. Всяка страна председател решава какъв да е декорът в залите, където се взимат ключовите решения за съюза. България избра проект на Венелин Шурелов и негови студенти от Художествената академия, информира  . АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.05", "title": " Български арт инсталации в сградата на Съвета на ЕС в Брюксел"}
{"url": "https://trud.bg/%d1%80%d0%be%d1%81%d0%b5%d0%bd-%d0%b0%d0%bd%d0%b3%d0%b5%d0%bb%d0%be%d0%b2-%d1%83%d0%b1%d0%b8%d0%bb-%d0%bf%d1%8a%d1%80%d0%b2%d0%be-%d0%ba%d0%b5%d1%82%d0%b8-%d0%ba%d1%8e%d1%85%d0%be%d0%b2%d0%b0-%d0%b2/", "text": "Ловните излети в района на операцията по издирването на заподозрения за шесторното убийство в Нови Искър ще бъдат забранени ловните излети. Това заяви главният секретар на МВР гл. комисар Младен Маринов на брифинг във връзка с шесторното убийство в Нови Искър. „Лицата, които го забележат не трябва да влизат във словесен или физически контакт с Ангелов, тъй като той е изключително опасен“, предупреди той. Междувременно, МВР публикува актуална снимка на 56-годишния Росен Желев Ангелов. Хората, които го разпознават и имат информация за местонахождението му, могат да подават сигнали на тел. 112 или в най-близкото поделение на МВР при гарантирана анонимност. На брифинга стана ясно, че подобни сигнали вече са получени. „Мотивът на извършителя на убийството е личен и е свързан с интимни отношения и връзка с Кети Кюхова – тя е била убита първа“, допълни Младен Маринов и посочи, че тя е убита в гръб. „Екипът, който работи по разкриване и установяване на престъпното деяние продължава работа. Чака се резултат от още много експертизи. По отношение на издирване на извършителя е създадена организация. По разпореждане на премиера Бойко Борисов са включени всички сили, включително и на българската армия. Информацията за извършителя е, че той е изключително опасен, склонен е към насилствени действия, най-вероятно е въоръжен. По време на огледите са открити части от ръчни гранати, запалки за тях, търсел е да се снабди с огнестрелно оръжие“, каза още главният секретар на МВР. Министърът на вътрешните работи е свикал щаб за провеждане на мащабна операция по издирване на извършителя. Включени са сили и средства на „Гранична полиция“.  „Лицето дълъг период от време се е укривало. Предприел е всички мерки да затрудни неговото откриване“, заяви Маринов. По думите му Росен е имал преднина, защото деянието е извършено на 31 декември през нощта, а на 2 януари са били открити телата. „Вчера бяха проведени няколко операции по получена информация за възможни пребивавания на лицето. Бяха открити много важни веществени доказателства. По отношение на къщата до село Луково, към момента на провеждане на операцията информацията не беше точна за местонахождението на къщата. Мотивът за извършване на престъплението е личен, свързан е с интимни отношения и връзка с пострадалата. Лицето има особен характер и го правят изключително раздразнителен в случаи, когато бъде отхвърлен. Проявявал е и ревност към мъжа, с когото тя е живеела на семейни начела. Майката на Кети е била наясно с тази връзка“, допълни Маринов и уточни, че това са свидетелски показания. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.05", "title": " Росен Ангелов убил първо Кети Кюхова (вижте актуална снимка на издирвания)"}
{"url": "https://trud.bg/%d0%bf%d1%80%d0%be%d1%84%d0%b5%d1%81%d0%be%d1%80%d1%81%d0%ba%d0%b8%d1%82%d0%b5-%d0%ba%d0%b0%d0%b1%d0%b8%d0%bd%d0%b5%d1%82%d0%b8-%d0%ba%d0%b0%d0%ba-%d0%b4%d0%b0-%d1%81%d0%bf%d1%80%d0%b5%d0%bc-%d0%ba/", "text": "Професорски правителства – в официалната историография няма да намерите този термин, но той съществува и е широко използван от българските историци. За какво става дума – за правителствата, които цар Борис Трети назначава след януари 1935 г. Но за да разберем как е станало това, трябва да започнем малко отначало. В периода 1931-1934 г. политическата система в България, основана срещу Търновската конституция, която предполага парламентарна монархия, почти напълно се изчерпва. Гласовете на избирателите се разбиват между многобройни партии. Самите те също се разбиват на десетки крилца, перца и т.н. Спомням си, че моят преподавател проф. Величко Георгиев пред огромната черна дъска на 23-а аудитория на Софийския университет, когато изписваше само разклоненията на земеделската партия, те заемаха цялата дъска. След това ни питаше дали сме ги преписали, изтриваше и продължаваше да нанася крилцата и перцата на земеделската партия. Мисля, че още оттогава се роди следния виц: „Държавният глава поздравява с настъпването на новата година всички български политически партии и техните безенесета“. За да може България да се управлява някак си, се правят коалиции, които са изключително безпринципни. И, естествено, исканията на постъпилите в коалицията партии е трябвало да се задоволяват. Затова корупцията достига невероятни размери – за да се създадат платени държавни места, се създават десетки нови общини с по няколкостотин жители, създават се купища безсмислени агенции и агенцийки, дирекции и т.н. Затова, когато на 19 май 1934 г. Военният съюз „Звено“ извършва военен преврат, българският народ посреща с радост това. А още повече и тоталитарните идеи вече шестват – и то с одобрение, в Европа. Тоталитарни държави са Русия, Полша, Германия, Италия, Гърция, Югославия. Деветнайсетомайците правят правителство начело с вечния превратаджия Кимон Георгиев – Господ знае агент на колко разузнавания е – от руското през френското до американското. Но това правителство съществува само до януари 1935 година. То извършва огромна работа по оздравяване на обществения живот в България, но забранява Търновската конституция и всички политически партии. И ако се прочетат първите няколко реда от манифеста на Деветнайсетомайците, ще видим, че те с пълна степен се отнасят и за днес. „Българи! Досегашната партийна политическа система окончателно се провали. Пълното разложение на партиите дълбоко засегна обществото, държавата и народното стопанство. Последвалата от това морално-политическа криза рискуваше да се обърне в държавна. Последен изход от това състояние на днешната гавра на партийните хора с народ и държава. Това състояние не позволява да се създаде една стабилна и творческа власт. Партийните и лични разпри не дадоха възможност не само да се разрешат, но и да се поставят държавните и стопански въпроси. Всичко това наложи партийната власт да бъде заменена с непартийна – национална власт.“ Правят се две груби грешки – първата е, че искат да свалят царя и да установят републиканска форма на управление, а втората – да присъединят България към Югославия. За това те получават пари от югославското правителство и де факто се превръщат в сръбски агенти. Поради това царят твърде лесно разбива Военния съюз през януари 1935 година и прави правителство начело с генерал Пенчо Златев. Харесва му да управлява без партии и без Търновската конституция и продължава да управлява като назначава правителства, в които негови са не само министър-председателите, но и министрите. Често те се събуждат сутрин и от Радио София научават кой им е станал през нощта министър, примерно, на просветата или на икономиката. Царят обаче извършва две неща, заради които заслужава всеобщо одобрение, с изключение, от политическия елит на забранените партии. Той избира за министри хора, които вече са се доказали в определена област на човешкото знание и обществената практика. Те са главно професори, разбира се има и доценти, и академици, и висши офицери. Професорите са най-много и затова получават термина „професорски кабинети“. Освен това те са и менажери. Доказали са се не само като отлични специалисти, затворени в славната кула на академичното знание, но са ръководили крупни държавни и обществени структури. Богдан Филов например, е ръководил националния музей, БАН, Софийския университет. Професор Станишев пък е ръководил най-големите болници и т.н. Затова те са изключително успешни в своето управление на структурите. И тези правителства правят така, че брутният национален продукт на България да подскача с много проценти, достигайки най-високата точка в развитието на България. Именно през тези години – 1935 -1943, въпреки войната, българската икономика отбелязва най-големия си ръст. Правителствата не забравят, че все пак техен водач е царят и една мощна пи ар кампания го прави всичко в българския обществен живот. Професорските правителства имат още едно качество пред всички останали – освен че са добри специалисти и менажери, професорите революционизират и обществения живот в страната. Те приемат закон, според който общините не могат да имат по-малко от 5000 човека, и правят революция в броя и устройството им. Освен това, те задължително трябва да бъдат ръководени не от сульо и пульо, както е било дотогава, а задължително кандидатът за кмет е трябвало да има висше образование – юридическо, икономическо или военно. Смятало се е, че такива хора са най-добрите за кмет на община. А общините са били наблюдавани много внимателно как харчат парите, отпуснати им от хазната. Така е със събраните местни данъци. Революционизирана е и финансовата система. По време на тяхното управление те възстановяват буквално за година българската армия. Тъй като успяват да постигнат отпадане на условията на Ньойския договор, така се получава, че България само за година прави 546-хилядна армия – горе-долу колкото е имало през Първата световна война. И така България става сериозен фактор на Балканите. Възможно ли е това да стане и в наше време? За съжаление – не би могло да се отмени конституцията на страната. Но в нея могат да се направят сериозни реформи. Разбира се, те трябва да минат през Велико народно събрание, което да превърне България в президентска република. За да има такава фигура, каквато е бил царят в този период. Президентът, както е известно, назначава министрите и министър-председателя, и от това не можем да избягаме, ако желаем да постигнем същия ефект. Днес не е възможно това да се случи при парламентарна република, защото виждаме какво се получава. Законите са такива и те не могат да бъдат отменени. Ами например една Анка – циганка с фирма със 100 лева капитал, може да спре обществени поръчки за 28 милиона лева! А това е да е с огромна обществена важност. Вече години наред не можем да построим магистрала от Сливница до Калотина – 22 километра,  тъй като веднага се появяват фирми, които оспорват търга. Докато сърбите успяха да построят 150 километра магистрала през най-трудния възможен терен – Нишавското дефиле. Всеки знае малките тунелчета на това скалисто място. Скалите се издигат на най-малко 200 метра височина. Затова е добре да използваме опита на т.нар. професорски правителства, те наистина могат да бъдат решение. И накрая ще дам пример с хората, които членуват в нашия експертен Боянски клуб – вече 22 души са изразили положително отношение към такова мое виждане и заедно имаме намерение да направим политическо движение. Сред тези хора има много професори, юристи, историци, общественици. Ще спомена имената им: професорите Михаил Константинов, Нина Дюлгерова, Георги Манолов, Веско Панов, Констатин Тотев, Юлий Фърков, Георги Атанасов, академик Георги Марков, обществениците арх. Миломир Богданов, Христо Бойчев, Николай Марков, Костадин Георгиев – Калки, инж. Валентин Ковачганев, доц. Георги Попов, полк. Николай Радулов, Стоян Райчевски, майор Писов, арх. Елко Хазан, д-р Мария Леви,  Стефан Стойков, Мария Ковачева, Виолета Тодорова и др. Пътят ще е тежък, но трябва да го извървим. Ако не искаме да се влачим на опашката на Европейския съюз.", "date": "2018.01.05", "title": " Професорските кабинети – как да спрем корупцията\t\t\t"}
{"url": "https://trud.bg/%d0%bc%d0%b0%d1%80%d1%88%d0%b8%d1%80%d1%83%d0%b2%d0%b0%d0%bd%d0%b5%d1%82%d0%be-%d0%bf%d0%be-%d0%b6%d1%8a%d0%bb%d1%82%d0%b8%d1%82%d0%b5-%d0%bf%d0%b0%d0%b2%d0%b5%d1%82%d0%b0-%d0%ba%d0%b0%d1%82%d0%be/", "text": "Протестът по “жълтите павета” тази седмица не е срещу развитието на зимния туризъм, нито за опазване на природата в Пирин. Протестът е срещу България. Пет години вече шайка метежници саботират всяка национална инициатива, карат ни да имаме угризения, че имаме история, обичаи и собствена култура, казано директно – да се срамуваме, че сме българи. Утре ще ни го напомнят, когато при минусови температури млади и стари българи влязат в ледените води, за да вадят кръста на Христос. Утре същите пак ще парадират, но за легализиране на хомобраковете. Лобито им във властта се опитва да денонсира закони и Конституция през ратифицирането на Конвенцията за превенция и борба с насилието над жените и домашното насилие на Съвета на Европа, позната повече като “Истанбулската конвенция”. Протестът им отдавна не е платен кеш, маршовете на мерзавците се превърна в бизнес, който само в Националната агенция за приходите и в Националния осигурителен институт са забравили да включат в регистрите си, а Националният статистически институт да отчита процента заетост. Ако не са назначени по министерства, агенции, университети, съдилища, институти, миткуващите протестъри са настанени в реещите се като попови лъжички неправителствени ГМО-та. Имат си лъскави офиси на метри от Съдебната палата, парламента, президентството и Министерския съвет, за да не губят време като трябва да маршируват за постигане на поредната лобистка поправка или омаскаряване на поредната институция в държавата. Имат си пропагандна мрежа – “медии”, при това далеч не само дузината сайтове-бухалки на подсъдими олигарси и бегълци от правосъдието, отдавна са любимци и на мейнстрийм телевизиите – бТВ и Нова, а за обществените БНР и БНТ да не говорим – те са като “приватизирани” от социално половите. Нямат обаче обществена подкрепа и не могат да я купят, заради това се опитват да подменят чипа на българина, да го превърнат в пластмасов човек, в продукт на социопатните им проповеди. Но много ги боли, когато истината за скритите им цели излезе на показ – тогава се чувстват неловко, гузно се снишават, докато бурята отмине. А след като се видя, че през политически хибридни проекти не могат да спечелят гласовете на българите, не им остана нищо друго, освен да продължат с миткосването по “жълтите павета” в услуга на лобистки интереси, но най-вече да работят срещу България, при това не за кауза, а като бизнес модел. С пролетарски патос един тъжен бивш министър – Христо Иванов вече твърди, че у нас е настъпил “режим”, включително в медиите. Иванов каза това в първия работен ден – 2 януари, в ефира на общественото Българско национално радио, където за броени минути отправи клеветнически твърдения по адрес на ръководителите на прокуратурата, Комисията за конфискация на незаконно придобито имущество, та дори и срещу президента. Как известният като Пинокио ще обясни, че в същия този ден, по същото БНР, “режимът” беше позволил да говори друг ментор от “Да, България” – Стефан Тафров или Грета Ганева, която след като пописа из “медиите”-бухалки, бе уредена с пост в поредното хибридно ГМО – “Антикорупционен фонд”. Защо Ганева не проучи как точно се финансира борещият се с “режима” Христо Иванов? Той няма работа от две години и два месеца. А и“даренията” за “Да, България” отдавна секнаха. С какво живее? Има ли данъчни, има ли институции, които да проверят тези ментори на истината, как и от какво живеят? Тук идва и един друг въпрос – къде е Съветът за електронни медии, упражнява ли си задълженията, защото е ясно, че БНР, а и БНТ, както и СЕМ, се издържат от целия български народ, който дори не е позволил на метежниците да влязат в парламента, но получават несъразмерно по-голям достъп до ефир, отколкото всяка друга политическа сила, включително и мандатоносителят. Моите уважения към бтв, но май прекалява с любовта си към същите “борци” с “режима”. Достатъчно бе човек да види един репортаж от сряда, при който докато министърът на екологията Нено Димов разяснява истината за бъдещето на природен парк “Пирин”, самозваният еколог Тома Белев, настанен в нюзрума на бТВ, имаше правото на последна дума. Това е, Белев е над законите, над решенията на държавата, над всичко в България. Какво значение има, че Белев като кандидат за депутат е получил гласовете на 282 (двеста осемдесет и два) измамени гласоподавателя. Промотирането на друг екземпляр от протестърската банда – Емил Джасим продължава. Особено умилително е петнящият името на Апостола на българската свобода да има претенциите да менторства за случващото в Иран, Сирия, а и в Европа. Разбира се, това е работата му, заради това получава тлъсти хонорари – да анализира “международното положение”, покрай иронизирането на българската история и превръщането й в евтин комикс. В Иран имало “режим”, тръбят медиите на софийските олигарси, тръбят го и хрантутниците на НПО-та. Добре че още не са го сравнили с родния “режим”. Странно е, обаче, как това внушение за режимите се разполага удобно в международните хроники на мейнстрийм медиите. Ако още някой не знае, “режим” има в Китай, Русия – въобще във всяка държава, в която неолибералите не са добре дошли. Сигурно скоро за “режим” ще се говори и за управляващите в Унгария и Полша, които дръзват да се противопоставят на Брюкселския диктат. Громи Джасим “режимите”, но има бели петна за истината, че “Арабската пролет” прати бомби в европейските столици и наводни Европа с милиони мигранти. “Експертът” по режимите утре ще нападне и българската учителка, която решила да призове родителите на второкласниците, на които е класен ръководител, да ги обличат в народни носии поне веднъж седмично. “Защото, за да станеш добър европеец, трябва да си преди всичко добър българин”, смята преподавателката, без да си дава сметка колко черна става с тези си думи в очите на един бюлюк анализатори, които вече изписват поредния си нихилистичен пасквил за “Дневник”, “Дойче Веле” или “Капитал”. Все издания, които охотно препубликуват под индиго всяка написана у нас клеветническа статия и пусната като “платена публикация” в някое европейско или американско издание. Елементарен прийом за натиск, изнудване и рекет. Та нали преди месец, когато осъзна, че е притиснат в ъгъла и този път няма да му се размине съдебното преследване, Иво Прокопиев заплаши точно с това – със залп от публикации срещу управлението. Премиерът не спрял проверката на КОНПИ, ето ти десет пасквила в десет европейски издания. Поръчителят сигурно е ползвал и отстъпка. Голяма част от менторите на обществения живот у нас от последните години нямат деца. Смятат ги за отживелица ли, а може би не е тренди?! Но имат кучета, котки и всякакви други любимци, предимно от същия или от третия пол. Но не пропускат да се надсмиват над всеки, дръзнал да направи паметник, да организира кампания за покръстване на малки българчета или да направи традиционен събор, възраждащ традиции от над 13-вековната българска история. Никога няма да ги чуете да са загрижени от демографската катастрофа, за която 2017-та година е най-голямото доказателство. Неотдавна приключилата година е рекордна по ниска раждаемост от 1945-та година насам. Въпреки всичко изброено дотук, възможността да властват ще продължава да им се изплъзва, колкото и да напират да предизвикат предсрочни парламентарни избори. Няма да я имат тази власт, дори и отново да я придобият “служебно”, а и да се случи това, няма да е за дълго. Хората прогледнаха и видяха в очите на “жълтопаветниците” същия фанатичен пламък, който можеше да се види и у сектантските проповедници, пробвали да пуснат корени у нас в зората на демокрацията, но без успех. Сектантите нямат шанс у нас, поне докато не минат няколко поколения през хибридната им пропаганда, макар тя вече да постига обратен ефект. Осъзнаващи своята политическа импотентност, кукловодите на маршируващите мерзавци, всъщност вече използват протестите срещу България, не толкова за да се доберат до властта или да спуснат списък с министри за назначаване, а като бизнес модел. След мъдрото решение на мнозинството от британците да покажат “червения картон” на брюкселските дантели, мизантропът Джордж Сорос търси спасение на своята задкулисна империя. Изнася капитали от Лондон и ги насочва към Прага. Проповедниците на Сорос нямат шанс във Франция, нито в Германия, Австрия или Италия. В тези държави вече осъзнават тежките си грешки от толерантността към неолибералните режими и започнаха да ги отхвърлят. Пластмасовите режими нямат шанс в Унгария, Полша, донякъде в Чехия. Заради това и тези държави трябва да бъдат дестабилизирани. Което обяснява и защо точно натам са насочени инвестициите на Сорос. Към групата от “нови” европейски демокрации, трябва да добавим България и Румъния, а и Западните Балкани. Още с идването на Доналд Тръмп преди година в Белия дом, Сорос разбра, че трябва да търси нови територии за политинженерните си проекти и пагубните за националната идентичност инвестиции. Точно към неговите “мръсни пари” са се насочили родните метежници и подсъдимите им ментори. А тези, които все още не осъзнават какво им готвят, нека продължат да ги приемат безрезервно и нека им се връзват на лъжите, че “Истанбулската конвенция” не въвеждала “третия пол”, не отменяла традиционното разбиране за мъж и жена. Защо тогава толкова я защитават тази конвенция същите, които утре ще лобират за легализиране на гей-браковете. Докато ги търпим, докато им се връзваме на “каузите” за Пирин, за съдебна реформа и правата на обикновените дизайнери джобовете им се пълнят, а българите се топим, което е и крайната цел на кукловодите им.", "date": "2018.01.05", "title": " Маршируването по жълтите павета като бизнес\t\t\t"}
{"url": "https://trud.bg/%d1%82%d1%80%d1%83%d1%81-%d1%81-%d0%bc%d0%b0%d0%b3%d0%bd%d0%b8%d1%82%d1%83%d0%b4-49-%d0%bf%d0%be-%d1%80%d0%b8%d1%85%d1%82%d0%b5%d1%80-%d1%80%d0%b0%d0%b7%d0%bb%d1%8e%d0%bb%d1%8f-%d1%8f%d0%bf%d0%be/", "text": "Земетресение с магнитуд от 4,9 по скалата на Рихтер е регистрирано в Япония, съобщи Европейският средиземноморски сеизмологичен център. Епицентърът му се намира на 12 километра от японския град Ичихара и на около 21 километра от град Кавасаки на южното крайбрежие на о. Хоншу. Трусът е почувстван също така и в столицата Токио. Според данни на някои очевидци, земетресението продължило около 10 секунди. Към момента няма данни за пострадали или разрушения, очаква се допълнителна информация. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.05", "title": " Трус с магнитуд 4,9 по Рихтер разлюля Япония"}
{"url": "https://trud.bg/%d0%be%d1%82%d0%ba%d1%80%d0%b8%d0%b2%d0%b0%d1%82-%d0%b8%d0%b7%d0%bb%d0%be%d0%b6%d0%b1%d0%b0-%d0%b7%d0%b0-%d0%b4%d0%b6%d1%8a%d1%81%d1%82%d0%b8%d0%bd-%d0%b1%d0%b8%d0%b9%d0%b1%d1%8a%d1%80-%d0%b2-%d1%80/", "text": "Изложба за певеца Джъстин Бийбър ще отвори врати следващия месец в канадския град Стратфорд, където изпълнителят е отраснал, предаде Асошиейтед прес. В експозицията „Стъпки към звездите“ („Steps to Stardom“) ще бъдат включени спомени от ключовите години, формиращи таланта на Бийбър. Тя ще бъде открита в музея „Пърт“ на 18 февруари. Кураторите на музея са събрали изложбата с помощта на бабата и дядото на певеца, Даян и Брус Дейл, които им дали достъп до голям набор от вещи от детството и кариерата на 23-годишния Джъстин Бийбър. Сред предметите са награда „Грами“ на звездата, микрофони, чанта за хокей и лични писма, включително и едно от Мишел Обама. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.05", "title": " Откриват изложба за Джъстин Бийбър в родния град на изпълнителя"}
{"url": "https://trud.bg/%d0%be%d0%bc%d1%83%d1%80%d1%82%d0%b0%d0%b3-%d0%bf%d0%b5%d1%82%d0%ba%d0%be%d0%b2-%d0%b7%d0%b0%d1%81%d0%b5%d0%b3%d0%b0-%d0%bd%d0%b8%d1%89%d0%be-%d0%bd%d0%b5-%d1%81%d0%b5-%d0%bf%d1%80%d0%be%d0%bc%d0%b5/", "text": "За българите, които легално пребивават във Великобритания до 29 март 2019 г., нищо няма да се промени сред брекзита. Това каза пред   Омуртаг Петков, адвокат и зам.-председател на Британо-българската бизнес организация. Той припомни, че на 8 декември миналата година беше постигнато споразумение по три основни точки около излизането на Великобритания от ЕС, сред които и правата на гражданите на Евросъюза, които пребивават в Обединеното кралство. Относно очакваната дупка в бюджета на Европейския съюз Великобритания е поела ангажимент да плаща всички договорено да края на програмния период 2020. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.05", "title": " Омуртаг Петков: Засега нищо не се променя за българите във Великобритания след Брекзит"}
{"url": "https://trud.bg/%d0%bd%d0%b0%d0%bc%d0%b5%d1%80%d0%b8%d1%85%d0%b0-%d0%bd%d0%b5%d0%bc%d1%81%d0%ba%d0%b0-%d0%be%d0%b2%d1%87%d0%b0%d1%80%d0%ba%d0%b0-%d0%b7%d0%b0%d1%81%d1%82%d1%80%d0%b5%d0%bb%d1%8f%d0%bd%d0%b0-%d0%b8/", "text": "Куче от порода немска овчарка е намерено от стопанина си, застреляно и захвърлено в шахта на „Напоителни системи”. Главата му е била увита с найлонова торба. Сигналът е подал собственикът на горещия телефон в Община Стара Загора. За случая е уведомена ОД на МВР – Стара Загора. Непосредствено след Новогодишните празници са постъпили многобройни сигнали за унищожени контейнери, парково имущество, изоставени и неправилно паркирани автомобили и др. От Общината увериха, че своевременно се вземат мерки, или се уведомяват съответните компетентни органи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.05", "title": " Намериха немска овчарка, застреляна и хвърлена в шахта"}
{"url": "https://trud.bg/%d1%82%d1%80%d0%b5%d1%82%d0%b8%d1%8f%d1%82-%d0%bf%d0%be%d0%bb-%d0%b5-%d1%85%d0%b0%d1%80%d0%b0%d0%ba%d1%82%d0%b5%d1%80-%d0%b0-%d0%bd%d0%b5-%d0%b5-%d0%b2-%d0%b3%d0%b0%d1%89%d0%b8/", "text": "Когато завърших военното училище, ме разпределиха в танков полк. Трябваше да се представя на командира – в полева униформа, кубинки и препасан с пистолет. Явих се, както беше по устав – отдадох чест и започнах да докладвам, но майор Маринов махна с ръка, прекъсна ме с досада и не на шега ме попита: „Лейтенат Генов, вие алкохол пиете ли?“. Отговорих: „Пия.“ „А по жени ходите ли?“, бе следващият въпрос. „Ходя.“, оговорих лаконично. Лицето на майора светна и каза: „Е, тогава значи и работа ще вършиш“. Такава философия изповядваше първият ми командир- офицер, който не посяга към чашката и не се обръща след жени, за нищо не става. От него работа не чакай. Или пък да поведе войниците в атака. Той обичаше хара­миите с Ботевски дух. Този човек ми предаде такива ценни житейски уроци, които и в Кембридж не се усвояват. И беше прав. Най-големите любовчии в полка бяха най-добрите офицери. Огън мъже. Виждал съм ги в тежки ситуации, в каквито не пожелавам на никой да попада. Защото службата на танкиста е изключително тежка и сурова. Офицери, които бяха готови свирне ли тръбата, да се хвърлят в бой, за да защитят Отечеството. Без много да му мислят. Това е самата истина. Мъже, на които адреналинът отскачаше на макс при вида на красива жена. За такива истински хора животът е пределно ясен. Той е разпънат между плюс и минус. Само двата противоположни полюса могат да заключат веригата, по която да премине високоволтовата дъга на живота. След която да се появи нов живот. А два еднакви полюса не раждат нищо. И сега изведнъж се появи третият пол. Искам да попитам някой виждал ли го е? Пипал ли го е? Почувствал ли го е? Може ли да определи агрегатното му състояние? И чии болен мозък роди това понятие? Че дори се заговори за възможност да се бракосъчетава мъж да се гушка с мъж, жена да се гушка с жена, за да създадат семейство. А както са ни учили- то е основна клетка на всяко общество. От робовладелското та до днес. Ето тук трябва да се прекръстя и да се моля коментара да не го прочетат от някоя фемини организация, тъй като ще бъда анатемосан. Защото не си представям как ще се реализира вековечната формула: срещнали се двама, след което се появил трети. Формула, която е в основата човешкият род да го има на земята. Струва ми се обаче, че само биологическата трактовка на понятието „трети пол“ е крайно несправедлива. Според мен понятието „трети пол“ не се крие в гащите. То по скоро е състояние на духа – в обикновения живот, в политиката, в управлението на държавата. Мисля си, че то е характер, а не дали по малка нужда се облекчаваш прав или клекнал. Да речем в обикновения живот. Нали сте срещали мъже, които са п….. Без позиция, която да отстояват, без собствено становище. Те са от тези хибриди, които влизат при началника със собствено мнение и излизат с неговото. Мъже, които ги издържат жените им. Викат им путьовци. А нали сте виждали и жени, които на крехките си плещи издържат цялото семейсво. Жени, които се борят мъжки с несгодите на живота. Които никога не се отмятат от това, което са казали, за разлика от срещуположния пол. Именно тези разменени роли оформят понятието „трети пол“. Има го и в политиката. Ето само пример. Наскоро ми разказаха как един знаков политик от близкото минало, който яростно скачаше срещу управляващите, и ги уволняваше наред, а след това им пристана, си поискал секс от привлекателен студент. Понятието „трети пол“ битува и в управлението на държавата. От 10 ноември, та до днес. Няма да споменавам примери, защото може да пропусна някого. А лично мен ме учуди, че само 8 министри, от 21, са гласували срещу т.нар. Истанбулска конвенция срещу домашното насилие, която прикрито и завоалирано прокарва понятия, промиващи мозъците. Аз очаквах не осем, а цялото правителство да скочи срещу въпросния документ. Да го отхвърли. Никой няма да ни се скара или обеси за подобна национална позиция. Все пак сме суверенна държава. Извинете, господа управляващи, но насилие не се бори с конвенции. В историята няма пример това негативно явление да е преборено с благопожелателни декларации. Домашното насилие преди всичко е социално явление, а главната причина за него е мизерията и неравенството, в които битуваме. Нали посягаш на жена си, когато парите не стигат, алкохолът е малко, а другите около теб живеят охолно. Когато друг се придвижва с „Мерцедес“, а ти се мъчиш с градския транспорт, макар, че сте еднакво умни и способни. Някой да е чул досега баровец с палати да бие жена си? Но това е друга тема… В крайна сметка България има нужда от истински мъже и от истински жени които да се обичат, за да ни има на тази земя. Страшното ще стане, ако дойде четвъртият пол извънземните. При тях шест пет няма. А те не подбират и всички ще сме в кюпа. Хомосексуалисти в армията ни преди 10 ноември не можеха да попаднат. Това се определяше като болестно състояние и фигурираше в медицинските показатели за годност за военна служба. Който е служил войник тогава знае – на донаборните комисии младежът се явяваше чисто гол. И аз съм преживял същата участ. В комисията по правило имаше млада и привлекателна медсестра. На някого ако му скочеше мъжкото достойнство, достолепен полковник го укротяваше с леко почукване с дървена показалка. Съществуваха и други методи за откриване на донаборници с обратни наклонности. Те се използваха, защото не е тайна, че имаше момчета от другия бряг, които прикриваха състоянието си, за да ги приемат войници. Сега в новата ни армия такива изисквания няма. Но и  не попадат личности, гравитиращи към “третия пол”. Явно българските традиции още са жилави и здрави.", "date": "2018.01.05", "title": " “Третият пол” е характер, а не е в гащите\t\t\t"}
{"url": "https://trud.bg/%d0%bd%d1%8f%d0%bc%d0%b0-%d0%b4%d0%b0%d0%bd%d0%bd%d0%b8-%d0%b7%d0%b0-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb%d0%b8-%d0%b1%d1%8a%d0%bb%d0%b3%d0%b0%d1%80%d0%b8-%d0%bf%d1%80%d0%b8-%d0%b0-2/", "text": "Незапомнени арктически студове сковаха огромни части от Съединените щати. Снежните бури отнеха живота на 17 души в САЩ. „Циклонът зимна бомба” както го наричат тук, удари първо районите на Средния запад, където само за последните дни температурите в щата Минесота паднаха до – минус 36 градуса, а край Чикаго до минус 25 градуса, но се усещаха като минус 31 градуса. Няма данни наши сънародници да са пострадали”, разказва българинът Симеон Гаспаров пред  . „Циклонът бомба” се разви бързо и над Източното крайбрежие на САЩ, като удари Ню Йорк, Бостън, Вирджиния. Край водите на щата Масачузет бяха открити телата на замръзнали акули, а във Флорида поразени от студа игуани падат от дърветата. Обилни снеговалежи, ветрове със скорост от над 110 километра в час и рекордно ниски температури. Такава е ситуацията по източното крайбрежие на Съединените щати. Сред най-тежко засегнатите градове са Бостън и Портланд. Близо 60 милиона души живеят в района, засегнат от бурята. Хиляди домакинства са без ток. Лошото време предизвика транспортен хаос. Около 4000 полета бяха отменени, а влаковете се движат с големи закъснения. Бурята засегна дори и южните части на Съединените щати. Жителите на Флорида станаха свидетели на особен феномен – истински дъжд от измръзнали игуани, падащи от дърветата. Експерти обясняват, че те не са умрели. Те могат да останат напълно замръзнали за ден или два. През това време игуаните не спират да дишат, но телесните им функции се забавят значително. Тежката зима принуди властите в редица щати да обявят извънредно положение. В североизточните райони на Съединените щати се очаква температурите да паднат до минус 40 градуса. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.05", "title": " Няма данни за пострадали българи при арктическите студове в САЩ"}
{"url": "https://trud.bg/%d0%b0%d0%bf%d0%bb%d0%be%d0%b4%d0%b8%d1%81%d0%bc%d0%b5%d0%bd%d1%82%d0%b8-%d0%b7%d0%b0-%d0%b3%d1%80%d0%b8%d0%b3%d0%be%d1%80-%d0%bf%d1%80%d0%b5%d1%81%d0%ba%d0%be%d1%87%d0%b8-%d0%bc%d1%80%d0%b5%d0%b6/", "text": "Григор Димитров за пореден път показа поведение на голям спортист, като в решаващия трети сет срещу Кайл Едмунд прескочи мрежата, за да помогне на съперника си, който изкълчи глезен. Постъпката на Григор предизвика бурни овации от страна на зрителите в Бризбейн. В третата част при резултат 4:4 английският тенисист стъпи накриво и падна на корта, крещейки от болка. Българинът не се поколеба и веднага хукна към него, като прескочи мрежата. След намесата на лекарите мачът бе доигран. Димитров спечели частта с 6:4, а с това и мача.", "date": "2018.01.05", "title": " Аплодисменти за Григор: Прескочи мрежата, за да помогне на контузения си съперник (ВИДЕО)"}
{"url": "https://trud.bg/900-000-%d0%b1%d1%8a%d0%bb%d0%b3%d0%b0%d1%80%d0%b8-%d1%81%d0%b0-%d0%b8%d0%bc%d0%b5%d0%bd%d0%b8%d1%86%d0%b8-%d0%bf%d1%80%d0%b5%d0%b7-%d1%8f%d0%bd%d1%83%d0%b0%d1%80%d0%b8/", "text": "Все пак най-голям си остава броят на празнуващите имен ден на Цветница – 374 хил. жени и мъже. Декември пък е най-наситеният откъм имени дни месец през годината – всеки втори ден някой има повод да почерпи, за да се слави името му. Най-предпочитаните имена за новородени момчета през 2017 г. са Александър, Георги и Мартин, а за новородените момичета – Виктория, Мария и Никол. Сред 10-те най-разпространени имена на новородените момчета има и необичайни за българската традиция имена като Мартин, Даниел и Виктор. В последните години се увеличава и броят на новородените с имена на български ханове и царе – Борис, Калоян, Симеон, Аспарух и други.  Най-разпространените мюсюлмански имена при момчетата и през 2017 г. са Емир и Мерт. Челната тройка сред десетте най-често срещани имена при момичетата се запазва вече трета година, като веднага след тях са Рая и Александра. Най-разпространените мюсюлмански имена при момичетата са Елиф и Мелек. До 2015 г. Георги е начело в класацията на най-предпочитаните имена за новородените момчета в България. През 2016 г. отстъпва първото място на Александър, което е най-често срещаното име и през 2017 година. Виктория продължава да води първенството, въпреки че броят на живородените момичета с това име (741) намалява вече втора година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.05", "title": " 900 000 българи са именици през януари\t\t\t"}
{"url": "https://trud.bg/%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d1%89%d0%b5-%d0%b8%d0%bc%d0%b0-%d0%bd%d0%be%d0%b2%d0%be-%d1%81%d0%bf%d0%b5%d1%88%d0%bd%d0%be-%d0%be%d1%82%d0%b4%d0%b5%d0%bb%d0%b5/", "text": "Благоевград ще има ново и модерно  спешно отделение. Това стана ясно,след като общинският съвет в Благоевград одобри  две предложения по искане на Министерство на здравеопазването по оперативна програма „Региони в растеж” 2014-2020. Първото от тях касае безвъзмездно учредяване право на строеж за реализацията на инвестиционен проект съвместно със здравното министерство и е свързан с обновяване и модернизация на сградния фонд и оборудването в системата на Спешната медицинска помощ на територията на Благоевград. В изпълнение на дейностите ще бъде изградено ново Спешно- приемно отделение към Многопрофилната болница за активно лечение. Ще бъде осигурено цялостно оборудване и обзавеждане, съгласно изискванията на медицинския стандарт за спешна медицина и на действащата нормативна уредба в страната. Второто предложение се отнася до учредяване безвъзмездно право на строеж върху общински имот за реализацията на инвестиционен проект по процедура „Подкрепа за деинституционализация на грижа за деца”, свързан с услугата „Център за специализирана здравно-социална грижа за деца с увреждания с потребност от постоянни медицински грижи”. За целта ще се изгради самостоятелна едноетажна сграда с прилежащо дворно място за обособяване на детска площадка с пряк достъп до сградата.", "date": "2018.01.05", "title": " Благоевград ще има ново Спешно отделение"}
{"url": "https://trud.bg/%d1%81%d1%8a%d0%b4%d1%8a%d1%82-%d0%be%d1%82%d0%bd%d0%b5-%d0%b8%d0%bc%d0%be%d1%82%d0%b8-%d0%b8-%d0%ba%d0%be%d0%bb%d0%b8-%d0%b7%d0%b0-%d0%bd%d0%b0%d0%b4-4-3-%d0%bc%d0%b8%d0%bb%d0%b8%d0%be%d0%bd%d0%b0/", "text": "Окръжен съд – Добрич отне в полза на държавата имущество за 4 306 026 лв. от бившия главен архитект на Каварна Юлиян Илиев, бившата му съпруга и двете им дъщери. С решение на съда от семейството се отнемат земеделски земи, поземлени имоти, апартаменти, автомобили, стойността на дружествени дялове от търговски дружества и средства от продажбата им, както и суми по множество банкови сметки. Отнетото от Илиев имущество е на стойност 1 033 551 лв., от съпругата му – на стойност 2 954 684 лв. и от двете им дъщери – на стойност 137 254 и 180 537 лева, съобщиха от пресцентъра на ДОС. Производството в Окръжния съд е образувано в края на 2014 година по иск на Комисията за отнемане на незаконно придобито имущество /КОНПИ/, внесен въз основа на извършена проверка за установяване на значително несъответствие в имуществото на Юлиян Илиев. Проверката е започнала, след като Илиев бил привлечен като обвиняем за престъпление по служба. Срещу него тогава е било повдигнато обвинение за това, че в периода 24 април 2007 г. до 28 ноември 2008 г. в качеството си на длъжностно лице – главен архитект при Община Каварна, в условията на продължавано престъпление, е използвал служебното си положение, за да набави за съпругата си противозаконна облага, като от деянията са настъпили значителни вредни последици за Община Каварна. За да установи основателността на иска към семейството, Окръжният съд  разгледал доходите и разходите на всеки от ответниците, назначени са съдебни технически, автотехническа, оценъчни и икономическа експертизи. Въз основа на заключенията на вещите лица е установено, че за проверявания период е налице значително разминаване между доходите на семейството и придобитото от тях имущество. Решението на Окръжен съд – Добрич подлежи на обжалване пред Апелативен съд – Варна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.05", "title": " Съдът отне имоти и коли за над 4.3 милиона лева от бившия главен архитект на Каварна"}
{"url": "https://trud.bg/%d1%81%d0%bb%d0%b5%d0%b4-%d1%87%d0%b0%d1%81%d0%be%d0%b2%d0%b5-%d0%b8%d0%b7%d0%bb%d0%b8%d0%b7%d0%b0-%d1%81%d0%ba%d0%b0%d0%bd%d0%b4%d0%b0%d0%bb%d0%bd%d0%b0%d1%82%d0%b0-%d0%ba%d0%bd%d0%b8%d0%b3%d0%b0/", "text": "Скандалната книга за Доналд Тръмп „Огън и ярост: В Белия дом на Тръмп“ ще бъде публикувана днес. Неин автор е американският журналист Майкъл Улф. Той пише коментарни статии за редица издания. 64-годишният Улф твърди, че в продължение на 18 месеца е гравитирал около галактиката Тръмп, от предизборната кампания до Белия дом, и че е интервюирал „над 200“ души, от президента до неговите близки сътрудници. След изненадващото избиране на републиканския кандидат, когото Улф интервюира през юни 2016 г., журналистът иска от Доналд Тръмп достъп до Белия дом, който новоизбраният президент не му отказва. Така той става „част от пейзажа” и започва да събира за книгата си откровения на президентските съветници и пикантни случки. Едно от тези откровения, публикувано в сряда от британския в. „Гардиън“, предизвика гнева на американския президент. В отмъстително комюнике той обвини бившия си съветник Стивън Банън, че си е „изгубил ума“, защото заявил, че големият син на Тръмп – Доналд Тръмп-младши е извършил „предателство“, като се е срещнал с руска адвокатка, предлагаща злепоставящи информации за Хилари Клинтън. Свързваща нишка в цялата книга „Огън и ярост“ е начинът, по който роднините, опортюнистите и официалните лица се опитват да манипулират и да управляват президента, и как те често не успяват да направят това. Говорителката на Белия дом Сара Сандърс заклейми съдържанието на книгата и заяви, че в нея „има много напълно неверни неща“. Тя увери, че Майкъл Улф е имал „само кратък разговор“ по телефона с президента, продължил между 5 и 7 минути, откакто той встъпи в длъжност и че този разговор „не е имал нищо общо“ с президентството. Доналд Тръмп написа в Туитър, че му е отказвал достъп до Белия дом неведнъж и никога не е говорил с него по тази тема. Тръмп чрез личните си адвокати поиска вчера Улф и ръководителят на издателството „Хенри Холт и сие“ да не публикуват книгата, заплашвайки да ги съди за клевета, за накърняване на неприкосновеността на личния живот и за недоброжелателност. Междувременно американски конгресмени разкриха, че са започнали консултации с психиатър за психическото здраве на президента. Те подготвят проект за парламентарна комисия за „президентска неспособност“. От Белия дом отговориха, че поставянето на диагноза без консултация с пациента, е незаконно. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.05", "title": " След часове излиза книгата за Доналд Тръмп „Огън и ярост: В Белия дом на Тръмп“"}
{"url": "https://trud.bg/%d0%bd%d0%b0-6-%d1%8f%d0%bd%d1%83%d0%b0%d1%80%d0%b8-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%be%d1%82%d0%b1%d0%b5%d0%bb%d1%8f%d0%b7%d0%b2%d0%b0-%d0%b9%d0%be%d1%80%d0%b4/", "text": "На Богоявление, по традиция, в река Благоевградска Бистрица ще бъде хвърлен кръста за здрава и успешна година на този, който го извади от водите, както и на всички жители на Благоевград. Празничният ден ще започне от 7.30 часа в храм „Въведение Богородично“, където ще бъде отслужен Велик Богоявленски водосвет, по време на който ще бъде осветен кръста. Ритуалът по неговото хвърляне във водата, ще започне от 10.30 часа, при моста, в района на паметника на Ильо Войвода. Записванията за участие в ритуала ще продължат до 10.00 часа на 6 януари, като всеки желаещ да се включи, може да подаде заявление в администрацията на храм „Въведение Богородично“. За поредна година кукерската група от „Плаж махала“, облечени в български носии ще влязат във водите на Благоевградска Бистрица, за да изиграят така нареченото „Ледено хоро“. Веднага след това ще бъде отслужен водосвет на бойното знаме на Военно формирование 24 600. В 11.15 часа на площад „Народни будители” жители и гости на Благоевград ще отбележат 170 години от рождението на българския поет и революционер Христо Ботев с ритуал по полагане на цветя пред бюст- паметника на героя. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.05", "title": " Благоевград отбелязва Йордановден с ритуал по хвърляне на Богоявленския кръст"}
{"url": "https://trud.bg/%d1%80%d0%be%d1%81%d0%b5%d0%bd-%d0%b0%d0%bd%d0%b3%d0%b5%d0%bb%d0%be%d0%b2-%d0%b5-%d1%83%d0%b1%d0%b8%d0%b5%d1%86%d1%8a%d1%82-%d0%be%d1%82-%d0%bd%d0%be%d0%b2%d0%b8-%d0%b8%d1%81%d0%ba%d1%8a%d1%80-%d0%b4/", "text": "Няколкодневният денонощен труд на колегите след убийствата в Нови Искър даде резултат. Като обвиняем беше привлечен Росен Желев Ангелов. Това заяви на брифинг в Съдебната палата директорът на НСлС Борислав Сарафов по повод разследването на масовото убийство в Нови Искър. Доказано е, че Ангелов е имал интимна връзка с убитата Кети Кюхова, каза още Сарафов. В рамките на разследването са назначени са множество експертизи, сред които 18 ДНК анализа и 6 съдебномедицински. Разпитани са 21 свидетели, някои пред съда. Извършител на деянието е Росен Ангелов, това показват всички експертизи и доказателства, според шефа на следствието. „Този огромен обем от процесуално-следствени действия доказва по несъмнен начин автора на деянието – Росен Ангелов. От доказателствата е установено, че е действал сам и не е имал съучастник. Към момента все още не е задържан“, каза Борислав Сарафов. „Името на извършителя ни беше известно още в рамките на първите 24 часа“, каза още той, уточнявайки, че то не е било обявено от съображения за запазване на конфиденциалността. Аутопсиите на телата показаха, че всяка жертва е убита с няколко куршума, а в главата на всеки е възпроизведен контролен изстрел, посочи Борислав Сарафов. Росен Ангелов е без работа, няма документи за самоличност и адрес, а прякорът, с който е познат е Горския човек. Има три присъди, две от които са за изнасилване и сексуално насилие срещи дете на 12 години. Присъдата за последното престъпление е произнесена задочно, но Ангелов се е укрил и не е изтърпял наказанието си. Заради това през септември 2009 г. е обявен за общодържавно изследване. Освен това той е обект на няколко досъдебни производства за кражби и за блудство с малолетно лице. Ангелов е привлечен като обвиняем задочно за предумишлено убийство на повече от едно лице в условия на опасен рецидив, разясни прокурор Емилия Русинова от СГП. Росен Ангелов е изключително опасен, предупреди главният секретар на МВР главен комисар Младен Маринов. „Полицейските сили ще останат на място до момента, в който лицето бъде задържани или получим сигурни данни, че той вече не пребивава на тази територия“, добави Маринов, според когото убиецът се е опитал да се снабди с дългоцевно оръжие. По думите му, мотивът за престъплението е личен и е свързан с интимните отношения с Кети Кюхова. „Лицето има особености на характера, които го правят изключително раздразнителен, когато бъде отхвърлен“, посочи Младен Маринов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.05", "title": " Борислав Сарафов: Росен Ангелов е убиецът от Нови Искър, показват експертизите\t\t\t"}
{"url": "https://trud.bg/%d0%b8%d1%81%d0%bf%d0%b0%d0%bd%d1%81%d0%ba%d0%b8%d1%8f%d1%82-%d1%81%d1%8a%d0%b4-%d0%be%d1%81%d1%82%d0%b0%d0%b2%d0%b8-%d0%b2-%d0%b7%d0%b0%d1%82%d0%b2%d0%be%d1%80%d0%b0-%d0%b1%d0%b8%d0%b2%d1%88%d0%b8/", "text": "Върховният съд в Испания реши да не освобождава от затвора бившия каталунски вицепремиер Ориол Жункерас, докато е разследван за подклаждането на въстание и други престъпления заради участието му на обявения за нелегален референдум за независимостта на Каталуния, предаде ABC News. В решението си съдиите съобщават, че има риск Жункерас отново да извърши престъпления, защото не е демонстрирал покаяние за стореното от него. Той е един от членовете на бившето каталунско регионално правителство, затворени след обявяването на независимостта на 1 октомври миналата година. Други от тях, включително бившия каталунски лидер Карлес Пучдемон, са изгнаници в Брюксел. Жункерас се надяваше да бъде освободен, за да може да участва в новия каталунски регионален парламент, след като на насрочените от централните испански власти избори сецесионистките партии спечелиха най-много места. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.05", "title": " Испанският съд остави в затвора бившия каталунски вицепремиер"}
{"url": "https://trud.bg/%d0%bc%d0%b5%d1%81%d0%b8-%d1%81%d0%b8-%d1%82%d1%80%d1%8a%d0%b3%d0%b2%d0%b0-%d0%b1%d0%b5%d0%b7-%d0%bf%d0%b0%d1%80%d0%b8-%d0%be%d1%82-%d0%b1%d0%b0%d1%80%d1%81%d0%b0/", "text": "  Лионел Меси може да си тръгне от „Барселона“ без пари. Този кошмарен за клуба сценарий ще се развие при евентуална политическа независимост на Каталуния, разкри вестник „Мундо Депортиво“. Според изданието в новия договор на мегазвездата, парафиран в края на ноември, е заложена специална клауза. През изминалата година на територията на района се проведе референдум, а местното население пожела отцепване от Испания.  „Мундо Депортиво“ все пак допълва, че дори и при обявяване на независимост Меси ще остане в тима, ако „Барселона“ продължи да играе в едно от първенствата на Испания, Англия, Германия или Франция. Иначе каталунците завършиха 1:1 със „Селта“ в първи мач от 1/4-финалната фаза за купата на Краля. Двубоят ще се запомни със завръщането в игра на Осман Дембеле, най-скъпото попълнение в историята на „червено-сините“. Французинът игра за последно през септември, когато нарани подколянното сухожилие в мач с „Хетафе“ (2:1). Оттогава изминаха 111 дни. Нападателят влезе в заключителната част на срещата с тима от Виго, когато вече бяха паднали попаденията. Резултатът бе открит от Хосе Арнаис за гостите, а още преди почивката Систо вкара за 1:1. В деня след срещата стана ясно, че ръководството на „Барселона“ е вдигнало офертата за Фелипе Коутиньо на 160 млн. евро в опит да затворят трансфера възможно най-скоро. 120 от тях ще бъдат платени при подписването, а останалата част ще влязат в касата на „Ливърпул“ под формата на бонуси. Сделка се подготвя и на „Сантяго Бернабеу“, където шампионът на Испания вече се оглежда за нов нападател. За целта наставникът Зинедин Зидан и президентът Флорентино Перес вече са обсъдили възможните варианти. А те са сведени до два – Мауро Икарди от „Интер“ и Алексис Санчес от „Арсенал“. Иначе „белия балет“ не срещна съпротива при визитата на „Нумансия“ за купата и спечели с 3:0.", "date": "2018.01.05", "title": " Меси си тръгва без пари от „Барса“"}
{"url": "https://trud.bg/%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d1%81%d0%b2%d0%b8%d0%ba%d0%b2%d0%b0-%d0%b7%d0%b0%d1%81%d0%b5%d0%b4%d0%b0%d0%bd%d0%b8%d0%b5-%d0%bd%d0%b0-%d0%ba%d1%81%d0%bd%d1%81-%d0%bd/", "text": "Президентът Румен Радев свиква на 9 януари 2018 г. от 10.30 часа на „Дондуков“ 2 заседание на Консултативния съвет за национална сигурност на тема „Роля на Република България за развитието на Общата политика за сигурност и отбрана на ЕС (ОПСО) в контекста на българското председателство на Съвета на Европейския съюз 2018“. Това съобщиха от прессекретариата на държавния глава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.05", "title": " Румен Радев свиква заседание на КСНС на 9 януари"}
{"url": "https://trud.bg/%d0%b3%d0%b0%d0%b4%d0%b0%d1%82%d0%b5%d0%bb%d0%ba%d0%b0-%d0%bd%d0%b0-%d0%b0%d1%81%d0%bf%d0%b5%d1%80%d0%b6%d0%b8-%d1%81-%d0%bf%d1%80%d0%be%d0%b3%d0%bd%d0%be%d0%b7%d0%b8-%d0%b7%d0%b0-2018-%d0%b3/", "text": "Гадателката Джемима Пакингтън, която е известна с това, че правилно позна Брекзита чрез гледане на аспержи, направи своите предсказания за 2018 година, пише в. „ „. Шестдесет и една годишната жена е единствената в света, разгадаваща бъдещето чрез този необичаен способ. Тя подхвърля аспержите във въздуха и въз основа на това как се подреждат върховете им, когато паднат на земята, прави своите предвиждания. Според Джемима през тази година САЩ ще докарат света до ръба на сериозен конфликт. Планетата ще бъде засегната от доста страшни земетресения и вулканични изригвания, но най-поразяващите вести ще трябва да се очакват от британското кралско семейство. По думите на гадателката следващите 12 месеца ще бъдат белязани от рекорден брой раждания. Премиерът на Великобритания Тереза Мей ще бъде заместена на поста още преди края на 2018-а. В Уестминстър ще се разрази още един шумен политически скандал. На тазгодишните „Оскар“-и Джемима предвижда голям успех на британските филми и златна статуетка за британски актьор. Мрачни са предсказанията й в спорта, където нейните сънародници няма да спечелят нищо значимо през годината. Мехурът на биткойните ще се спука по най-зрелищен начин, предсказва гадателката.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.05", "title": " Гадателка на аспержи с прогнози за 2018 г.: САЩ ще докарат света до ръба на сериозен конфликт"}
{"url": "https://trud.bg/%d0%bf%d0%b5%d1%82%d1%80%d0%b8%d1%87-%d0%b2%d1%8a%d0%b2%d0%b5%d0%b4%d0%b5-%d1%81%d1%82%d1%80%d0%be%d0%b3-%d0%ba%d0%be%d0%bd%d1%82%d1%80%d0%be%d0%bb-%d0%bd%d0%b0-%d0%ba%d0%b0%d1%80%d1%83%d1%86%d0%b8/", "text": "Община Петрич въведе строг контрол и регистрация на всички каруци, за да помага на полицията в разкриването на кражбите, които са бич в района. До сега регистрацията сочи, че в общината има 130 каруци, като 95% от тях  са на собственици, които живеят в ромската махала. И за да има още по-голям ред, общината реши и да им издава безплатно регистрационни табели. Така охранителите по лозови масиви и други насаждения вече могат да запишат номерата на каруци, които плячкосват. През изминалата година са задържани извършителите на три по-големи кражби, както и тези на десетки по-дребни посегателства срещу чуждото имущество. Общинските гардове спипали 13 души с 5 каруци, които били задигнали над 1,2 тона метална мрежа край жп трасе. По Гергьовден и Великден  пък са „арестувани” няколко каруци, натоварени с крадени агнета и ярета. Има и съставени  близо 80 акта за нарушения, а  събираемостта на глобите е близо 90%, казват от община Петрич, която се опитва всячески да въведе ред. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.05", "title": " Петрич въведе строг контрол на каруците, раздава им безплатно регистрационни табели"}
{"url": "https://trud.bg/%d0%b8%d0%b7%d0%bf%d1%80%d0%b0%d0%b2%d1%8f%d1%82-%d0%bf%d1%80%d0%b5%d0%b4-%d1%82%d0%b5%d0%bc%d0%b8%d0%b4%d0%b0-%d0%ba%d0%be%d0%bc%d0%b0%d1%80%d0%b4%d0%b6%d0%b8%d1%8f-%d0%be%d0%b1%d0%b8%d1%80%d0%b0/", "text": "Районната прокуратура във Велико Търново внесе в съда обвинителен акт срещу 26-годишен мъж за присвояване на вещи от жилища под наем. Християн Е. ще отговаря за това, че на 22 и 23 ноември миналата година е откраднал вещи от къщи за гости на обща стойност 1563 лв. На ул. „Княз Дондуков Корсаков”, от апартамент под наем присвоил телевизор NЕО, 22 инчов, на стойност 132 лв. На следващия ден на ул. „Генерал Гурко”, от друг хостел присвоил два телевизора – Samsung, 24 инча и LCD телевизор LG, 32 инчов, на обща стойност 492 лв., като приготвил да изнесе още три телевизора и одеяло, на обща стойност 939 лв. Обвиняемият е от София и обикалял из цялата страна. Не е осъждан. Не работи. Има зависимост към хазартните игри и си набавя парични средства по престъпен начин, които проиграва на комар. За целта отсядал в къщи за гости и апартаменти в страната, отдавани под наем, от където отнемал различни вещи, които търгувал в заложни къщи. Срещу Християн Е. има пет неприключили наказателни производства за престъпления, извършени в Пловдив, София и Варна. Към момента е с наложена мярка за неотклонение „задържане под стража”. Поредните „удар“ решил да направи във Велико Търново. Направил он лайн резервации за къщи за гости и обрал вещите.  Предстои насрочване на делото за разглеждане от съда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.05", "title": " Изправят пред Темида комарджия, обирал къщи за гости"}
{"url": "https://trud.bg/%d0%b4%d0%b2%d0%b5-%d0%b3%d0%be%d0%b4%d0%b8%d0%bd%d0%b8-%d0%b8-4-%d0%bc%d0%b5%d1%81%d0%b5%d1%86%d0%b0-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d0%ba%d0%b0%d1%82%d1%8f-%d0%bb%d0%b5%d1%80/", "text": "Окръжен съд – Пловдив призна подсъдимата Катя Лерца за виновна в това, че на 13 май 2017 г. в гр. Пловдив, по южното платно за движение на бул. „Санкт Петербург“, при управление на моторно превозно средство – лек автомобил „Киа Спортидж“, е нарушила правилата за движение и по непредпазливост е причинила смъртта на Д. П., поради което я осъжда на 2 години и 4 месеца затвор при първоначален общ режим. Това съобщиха от пресцентъра на Съдебната палата в Пловдив. Съдът я признава за невинна за това да е допуснала нарушение на правилата по чл. 20, ал.2 от ЗДвП и я оправдава по първоначално повдигнатото й в този смисъл обвинение. Съдът лишава подсъдимата Лерца от право да управлява МПС за срок от 4 години, считано от 6 юни 2017 г. Делото бе разгледано по реда на съкратеното съдебно следствие по глава XXVII от НПК, като подсъдимата призна фактите и обстоятелствата, описани в обвинителния акт, като се съгласи да не се събират доказателства за тези факти, а съдът да ползва събраните на досъдебното производство доказателства. Размерът на наложеното спрямо подсъдимата ефективно наказание от 2 години и 4 месеца лишаване от свобода е определен след намаляването на наказанието с една трета, съгласно чл. 58а, ал.1 от НК. Присъдата подлежи на обжалване и протест в 15-дневен срок пред Апелативен съд – Пловдив. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.05", "title": " Две години и 4 месеца затвор за Катя Лерца, която прегази полицай"}
{"url": "https://trud.bg/%d0%b0%d0%b2%d0%b0%d1%80%d0%b8%d1%8f-%d0%be%d1%81%d1%82%d0%b0%d0%b2%d0%b8-%d0%b1%d0%b5%d0%b7-%d1%82%d0%be%d0%bf%d0%bb%d0%be%d0%bf%d0%be%d0%b4%d0%b0%d0%b2%d0%b0%d0%bd%d0%b5-%d1%87%d0%b0%d1%81%d1%82/", "text": "Авария остави без парно и топла вода част от центъра на столицата, съобщиха от Топлофикация София. През нощта е спряно топлоподаването в района между улиците:  бул. ”Г. С. Раковски”, ул. ”И. Вазов”, ул. ”А. Батемберг”, бул. ”Дондуков”, ул. ”Будапеща” и ул. ”Искър”. Около 9.42 часа тази сутрин без парно са и абонатите в участъка между: ул. ”Дунав”, ул. ”Ангиста”, бул. ”Ген. Данаил Николаев”, ул. ”Бяло море”, ул. ”Стара планина”, бул. ”Васил Левски”, ул. ”Екзарх Йосиф”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.05", "title": " Авария остави без топлоподаване част от центъра на София"}
{"url": "https://trud.bg/%d0%bd%d0%b0-6-%d1%8f%d0%bd%d1%83%d0%b0%d1%80%d0%b8-%d0%b1%d0%bb%d0%b8%d0%b7%d0%be-18-000-%d0%b0%d1%80%d0%bc%d0%b5%d0%bd%d1%86%d0%b8-%d1%83-%d0%bd%d0%b0%d1%81-%d0%bf%d0%be%d1%81%d1%80%d0%b5%d1%89/", "text": "„Христос се роди и Богояви! Да бъде благословено Богоявлението му.За вас и за нас Велика Блага вест!“ С тези думи ще се поздравят на 6 януари за Рождество Христово арменците, които живеят у нас и го празнуват след настъпването на Новата година. По официални данни те наброяват 12 000, но са всъщност 18 000, посочи за „Труд“ председателят на Епархийския съвет на Арменската Апостолическа църква в България Антраник Шакариян. Тържествената литургия на Бъдни вечер във варненската църква „Св.Саркис“, която е на 174 години, както и на другия ден-на Коледа, ще отслужи младият свещеник Храчя Гьозалян, завършил в Армения. Всички миряни ще получат нар-плодът на изобилието,благодетелството и символ на пролятата Христова кръв. Нарът е свещен за арменците, защото им е давал живителната течност по време на дългите кервани на смъртта през пустинята Дерзор, разказаха ветераните във варненската общност Михран Ованесян/92 г./ и архидякон Охан Оханесян/88 г./. На празничната трапеза на Коледа задължително има риба, сладка супа-ашуре, зелеви сарми с плънка от леща и леблебия и с подправка лилав босилек. Традиционната сладка пита-гата, също е неотменна част от менюто този ден, посочи Шохик Симонян, председателка на женското благотворително дружество ХОМ. До 11 февруари, когато започват Великите пости за арменците, са дните, отредени за радостни обреди-сватби и кръщенета.  България е първата страна, отворила гостоприемно границите си за арменците по време на геноцида и то тогава, когато още не е била засъхнала кръвта в Батак. Това почтено и отношение на почит и уважение към страната предаваме  на нашите деца и на всички поколения, каза архидякон Оханесян. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.05", "title": " На 6 януари близо 18 000 арменци у нас посрещат Рождество Христово"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%b8%d0%bc%d0%b0%d0%bc%d0%b5-%d0%b8%d1%80%d0%bb%d0%b0%d0%bd%d0%b4%d0%b8%d1%8f-%d0%bd%d0%b0-%d1%81%d0%b2%d0%be%d1%8f-%d1%81/", "text": "Имаме Ирландия на своя страна по време на председателството, обединява ни това, че сме за стабилна и силна Европа. Това каза министър-председателят Бойко Борисов след среща с премиера на Ирландия Лео Варадкар. „Между България и Ирландия няма неразрешени проблеми, има приятелство и воля за сътрудничество. По темата Брекзит и това, което се случва в другия край на Европа беше интересно за нас. И ние на Балканите със своите исторически зависимости, които имаме сме интересни за тях“, обясни Борисов. „Всеки един премиер, канцлер, президент, премиер ни е изключително важен, когато поставяме темата за Западните Балкани. Да ги убедим колко е важно да работим за придвижването напред на Западните Балкани, особено инфраструктурните проекти, кохезията, присъединяването, конкурентоспособността. Всеки един премиер, който застава на наша страна е голяма помощ“, каза още той. Борисов обърна внимание, че е запознал колегата си с отношенията ни с Турция и Русия, както и влиянието им на Балканите. „Имаме на своя страна по време на председателството Ирландия като добър наш приятел и съмишленик. Едно ни обединява – ние сме за максимално стабилна, единна, цялостна и силна Европа с всички трудности, които имаме в момента. Считаме, че заедно ще можем ще ги преодолеем с воля и желание“, каза още премиерът Бойко Борисов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.05", "title": " Бойко Борисов: Имаме Ирландия на своя страна по време на председателството"}
{"url": "https://trud.bg/%d1%81%d0%bf%d0%be%d1%80%d1%82%d0%bd%d0%b8-%d0%bb%d0%b5%d0%b3%d0%b5%d0%bd%d0%b4%d0%b8-%d0%b8-%d0%bf%d0%be%d0%bf%d1%83%d0%bb%d1%8f%d1%80%d0%bd%d0%b8-%d0%bb%d0%b8%d1%86%d0%b0-%d1%81-%d0%bf%d0%be%d0%b4/", "text": "В подкрепа на развитието на зимния туризъм и правителственото решение, което гарантира това да се случи, се обявиха спортни легенди и популярни лица от България. Те подкрепят митинга, който ще се проведе в София на 11 януари от 18:00 часа. По време на шествието хора от цялата страна ще кажат своето „Да“ на зимния туризъм и спортове. Ето целият текст на писмото на Сджурение „Бъдеще за община Банско“, подкрепено от спортните звезди на България: Сдружение „Бъдеще за община Банско“ организираме шествие, на което „Да кажем ДА на развитието на зимния туризъм и спорт в България“. Каним всички любители на 11 януари от 18 ч. на ъгъла на бул. Витоша и ул. Партиарх Евтимий в София Скъпи приятели, България е сред пионерите на белите спортове в Европа и е сред първите държави, които вземат участие в големи международни зимни спортни прояви още през 20-те и 30-те години на 20 век. Всички ние сме се радвали на успехите на поколения бележити български спортисти, като баща и син Попангелови, Георги Варошкин, Георги Димитров, Иван Лебанов, Валентин Божичков, Владимир Брейчев, Петър Панков, Екатерина Дафовска, Ирина Никулчина и стотици други, както и в последните години на Радослав Янков, Александра Жекова, Владимир Зографски, Алберт Попов и Камен Златков. Развитието на белите спортове и успехите през втората половина на 20 век бяха резултат и от развитието на ски инфраструктурата и зимния туризъм в България за мащабите на онези години и възможността хиляди българи да се докоснат до тази магия. Боровец, Пампорово и Витоша бяха синоним на българските ски дестинации и домакини на престижни спортни прояви. През последните десетилетия, независимо от отличните дадености на нашата родина, развитието на инфраструктурата за зимен спорт и туризъм чувствително изостава дори от много по-скромни като възможности държави в Европа. С голяма надежда и ентусиазъм от страна на всички любители на ски спорта, местната общност и инвеститори, бе реализиран проектът за ски център в Банско и само за 15 години Банско се превърна в световно разпознаваема българска ски марка. Плахите опити на държавата за създаване на по-добри условия за инвестиции и развитие на ски инфраструктура срещат яростна съпротива и де факто поставят пред невъзможност местните общности и инвеститори за реализация на каквито и да било проекти. Зимният спорт и туризъм е безалтернативен за устойчиво развитие на планинските райони, за възпитаване на нашите деца в дух на любов и уважение към природата, за борба с демографската криза и обезлюдаването на тези региони. Нека не допуснем самозвани “любители на планината и българската природа” да бъдат изразители на нашето мнение, нека кажем своето голямо и силно ДА на развитието на зимният спорт и туризъм за една по-модерна, просперищаща и здрава България. Нека заявим своята позиция и покажем, че истинските любители на планината и белите спортове сме много повече и се съберем на 11 Януари 2018 г.,  в 18.00 ч. на кръстовището на бул. Витоша и бул. Партиарх Евтимий. Ще проведем шествие по бул. Витоша до Министерски съвет. Очакваме Ви! Подкрепили: Петър Попангелов Радослав Янков Александра Жекова Ирина Никулчина Христо Стоичков Наско Сираков Лъчезар Танев Любо Ганев Димо Тонев Томас Лафчис Мария Гроздева Илиана Раева Ути Бъчваров Атанас Атанасов Габриела Петрова Георги Гетов Тихомир Иванов", "date": "2018.01.05", "title": " Спортни легенди и популярни лица в подкрепа на зимния туризъм"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b5%d0%b4%d0%b8%d0%bd-%d0%be%d1%82-%d0%ba%d0%bb%d0%b8%d0%bf%d0%be%d0%b2%d0%b5%d1%82%d0%b5-%d0%b7%d0%b0-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%be%d1%82/", "text": "  Днес, на конференция, бяха представени от министър Лиляна Павлова два от трите клипа, подготвени за Българското председателство на Съвета на ЕС. Всеки от клиповете е с времетраене от около 3 минути, като единият от тях се казва „Това е България“. „Нашата цел е, чрез този видеоклип да покажем България като скритото бижу на Европа. България, която е непозната, България, която е показана през погледа на младите хора, България, която няма как да не се влюбиш в нея от пръв поглед. През погледа на история, традиции, култура, икономика, възможности, дигитална България – бързия интернет и всичко това през нашите двама прекрасни актьори – Бойко Кръстанов и Лорина Камбурова”, каза министърът като разказа, че клипът е заснет за 10 дни и допълни, че персонажите – двама млади хора, които се срещат и запознават на ж.п. гара, тръгват на пътешествие из България и виждат, опознават България и се влюбват един в друг, влюбват се и в България. Всички останали герои в клипа са реални хора, а не актьори. Вторият клип е за приоритетите на председателството ни, а третият ще покаже българските постижения „за това какво България сме дали на света”, който Павлова се надява да бъде представен през следващите седмици. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.05", "title": " Вижте един от клиповете за Българското председателство на Съвета на ЕС"}
{"url": "https://trud.bg/%d0%be%d0%bf%d0%be%d0%b7%d0%b8%d1%86%d0%b8%d1%8f%d1%82%d0%b0-%d0%b2%d1%8a%d0%b2-%d1%84%d1%80%d0%b0%d0%bd%d1%86%d0%b8%d1%8f-%d1%80%d0%b0%d0%b7%d0%ba%d1%80%d0%b8%d1%82%d0%b8%d0%ba%d1%83%d0%b2%d0%b0/", "text": "Плановете на президента на Франция Еманюел Макрон да се бори срещу фалшивите новини бяха посрещнати с критика от опозицията, предаде Ройтерс. Според нея идеята му да позволи на съдиите да блокират интернет-сайтове, особено по време на избори и да задължи интернет-платформите да публикуват имената на спонсорите на съдържание, създава повече въпроси, отколкото отговори. „Единствено авторитарните режими се опитват да определят що е истина“, смята високопоставеният сенатор-консерватор Брюно Ретайо. Според него свободата на словото носи рискове, но е по-добре „от съблазънта умовете да се контролират“. „Ако Франция е все още демокрация, как така ще запушва устата на гражданите си? Това е притеснително“, съобщи лидерът на опозиционната партия „Национален фронт“ Марин льо Пен. Опитите за контролиране на словото в интернет предизвикват дебати, като критиците смятат, че те са равни на цензура. Местният адвокатът Кристел Кослен излезе с коментар, че във Франция вече има закон от 1881 г. за преследване на публикациите с фалшива информация. „Но реалният въпрос е кой ще определя кое е истина и кое лъжлива информация“, смята тя. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.05", "title": " Опозицията във Франция разкритикува плановете на Макрон за борба с фалшивите новини"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%bf%d1%80%d0%be%d0%b2%d0%b5%d0%b4%d0%b5-%d1%82%d0%b5%d0%bb%d0%b5%d1%84%d0%be%d0%bd%d0%b5%d0%bd-%d1%80%d0%b0%d0%b7%d0%b3/", "text": "Министър-председателите на България и Полша Бойко Борисов и Матеуш Моравецки обсъдиха двустранните отношения между страните в телефонен разговор. Двамата категорично затвърдиха разбирателството и доброто сътрудничество в различни области, които двете държави са изградили, информира пресцентърът на МС. „Полша е много важна държава за Европейския съюз“, заяви премиерът Борисов в контекста на отношенията между Варшава и Брюксел и отново подчерта, че единството е положителният изход за ЕС. „Не случайно това е и мотото на Българското председателство – Съединението прави силата. Това е урок, научен от собствената ни история и като Председател на Съвета България ще търси съгласие и ще работи за единството на Съюза“, допълни Борисов. Българският министър-председател запозна полския си колега с приоритетите на Българското председателство на Съвета на ЕС и го покани на срещата на върха в София на 17 май, когато лидерите ще обсъждат темата „Западни Балкани“. „Дебатът за бъдещето на Европа е свързан с дебата за европейската интеграция на тези държави, тяхното приобщаване, стабилност, просперитет и спазване ценностите на Общността“, посочи Борисов. Бойко Борисов и Матеуш Моравецки обсъдиха и възможностите за задълбочаване на сътрудничеството в сферата на туризма. Полските туристи, посетили България в периода януари- ноември 2017 г. са били близо 400 хил., което е 7,7 процента ръст спрямо същия период на 2016 г. Има ръст и на българските туристи, които са пребивавали в Полша – над 60 хил. или с 35,3% повече за същия период.", "date": "2018.01.05", "title": " Бойко Борисов проведе телефонен разговор с полския премиер Матеуш Моравецки"}
{"url": "https://trud.bg/%d0%bd%d0%be%d0%b2-%d1%82%d1%80%d1%83%d0%bf-%d0%ba%d1%80%d0%b0%d0%b9-%d0%bd%d0%be%d0%b2%d0%b8-%d0%b8%d1%81%d0%ba%d1%8a%d1%80-%d1%82%d0%be%d0%b7%d0%b8-%d0%bf%d1%8a%d1%82-%d0%ba%d1%80%d0%b0%d0%b9/", "text": "Тяло на мъж е открито във водите на река Искър, в района на Владо Тричков. Това е на няколко километра над Нови Искър, в Искърското дефиле. Тялото е открито от полицейските екипи, които участват в издирването на обвинения за шесторното убийство Росен Ангелов, информира БНР. Самоличността на намерения е неясна. Предстои това да бъде установено в кратки срокове. В района има засилено полицейско присъствие.", "date": "2018.01.05", "title": " Нов труп край Нови Искър – този път край Владо Тричков"}
{"url": "https://trud.bg/%d0%b8%d1%81%d0%ba%d0%b0%d1%82-%d0%bf%d0%be%d1%81%d1%82%d0%be%d1%8f%d0%bd%d0%b5%d0%bd-%d0%b0%d1%80%d0%b5%d1%81%d1%82-%d0%b7%d0%b0-%d1%80%d0%b5%d1%86%d0%b8%d0%b4%d0%b8%d0%b2%d0%b8%d1%81%d1%82-%d0%bf/", "text": "Районна прокуратура – Габрово внесе в съда искане за вземане на мярка „задържане под стража“ по отношение на 32-годишен мъж за причиняване на телесна повреда. Пламен Н. е привлечен в качеството на обвиняем за това, че на 30 декември миналата година около 4,20 часа, в клуб „Ъндърграунд“ в Габрово,  чрез нанасяне на удари с юмрук в лицето, причинил средна телесна повреда на Н. А., изразяваща се в трайно отслабване на зрението. Деянието е опасен рецидив и по хулигански подбуди. С постановление на наблюдаващ прокурор обвиняемият е задържан за срок до 72 часа, до довеждането му пред съда. Престъплението, за което е привлечен като обвиняем е тежко умишлено, като предвиденото наказание е от 5 до 12 години затвор. От материалите по делото може да се направи обосновано предположение за авторството на деянието. Има реална опасност обвиняемият да извърши друго престъпление. Предстои съдът да се произнесе по искането на прокуратурата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.05", "title": " Искат постоянен арест за рецидивист пребил и увредил зрението на габровец"}
{"url": "https://trud.bg/%d0%bf%d0%be%d0%b7%d0%b4%d1%80%d0%b0%d0%b2%d0%b8%d1%82%d0%b5%d0%bb%d0%b5%d0%bd-%d0%b0%d0%b4%d1%80%d0%b5%d1%81-%d0%be%d1%82-%d0%ba%d0%bc%d0%b5%d1%82%d0%b0-%d0%bd%d0%b0-%d0%b1%d0%bb%d0%b0%d0%b3%d0%be-2/", "text": "Уважаеми съграждани,  Скъпи именници, На 7 януари Православната църква отбелязва един от най-големите християнски празници – Ивановден. Пожелавам Ви да бъдете здрави Вие и Вашите семейства! Желая Ви да продължите да славите името, което в историята на България носи ехото на велики дела и дълбоки следи! Бъдете силни, смели и целеустремени! Атанас Камбитов,  Кмет на община Благоевград АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.05", "title": " Поздравителен адрес от кмета на Благоевград по случай Ивановден"}
{"url": "https://trud.bg/4-%d0%bd%d0%be%d0%b2%d0%b8-%d0%b0%d0%bf%d0%b0%d1%80%d0%b0%d1%82%d0%b0-%d0%b7%d0%b0-%d1%88%d1%83%d0%bc%d0%b5%d0%bd%d1%81%d0%ba%d0%b8%d1%82%d0%b5-%d0%b1%d0%b5%d0%b1%d0%b5%d1%82%d0%b0/", "text": "Шуменската болница получи 4 нови апарата за диагностика и лечение за най-малките си пациенти от 14-то издание на „Българската Коледа“. В неонатологично отделение вече няма да убождат бебетата за измерване на кръвен билирубин, за целта ще се ползва щадящ апарат за неинвазивно измерване. Досега в отделението не е имало такъв. Той е много полезен, защото работи само с допир до кожата на детето, обясняват медиците. От „Българската Коледа“ болницата е получила и ехограф за диагностика, който вече се използва в Акушеро-гинекологично отделение. Много добър е и електрокардиографа, 12 канален с ЕКГ холтер, холтер за кръвно налягане, както и инфузионната помпа за детско отделение. Болницата в Шумен е получила най-много апаратура от здравните заведения в областните градове, между които е разпределена апаратуата, купена от благотворителната инициатива. Целта на кампания 2016 – 2017 г. бе да подпомогне децата с тежки хронични заболявания, като осигури високотехнологична апаратура за диагностика и съвременно лечение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.05", "title": " 4 нови апарата за шуменските бебета"}
{"url": "https://trud.bg/%d1%86%d1%8a%d1%80%d0%ba%d0%b2%d0%b0%d1%82%d0%b0-%d1%81%d0%b2%d0%b5%d1%82%d0%be-%d0%b1%d0%be%d0%b3%d0%be%d1%8f%d0%b2%d0%bb%d0%b5%d0%bd%d0%b8%d0%b5-%d0%b2-%d0%bc%d1%83%d0%b7%d0%b5/", "text": "Църквата с училище „Свето Богоявление“, която на 6 януари има храмов празник, е един от обектите в Етнографския музей на открито /ЕМО/ „Етър“ в Габрово, които са от изключителен интерес за посетителите. Историята на храма е свързана с миналото на българите от средата на ХІХ век и борбите за църковна независимост на народа ни. „По време на теренно проучване, проведено през 80-те години на ХХ век, музейни специалисти от ЕМО „Етър“ попадат на църквата „Свето Богоявление“ в дряновското село Радовци, която малко преди това – през 1975 година, е обявена за паметник на културата с местно значение. Тогава се ражда идеята в музея да бъде изграден храм, който да е точно копие на вече рушащия се радовски. Както за много добри идеи, така и за реализирането на тази е необходимо време. След повече от 10 години, през 1998 г., на заседание на Музейния съвет към „Етър“-а идеята отново е върната към живот“, разказват етнографи. Те допълват, че в този орган са включени специалисти от етнографския музей на открито, както и представители на музеи от община Габрово, архитекти, художници, експерти от местната администрация. Всички те вземат решение в ЕМО „Етър“ да бъде изградена църквата от село Радовци. „Историята на църквата е интересна. Тя е построена през 1868 година. Освещава я делегация от свещеници, а не митрополит.“, разказа Величка Илиева, главен уредник на ЕМО „Етър“. Тя припомни, че по това време в Търново служи гръцки владика и жителите на Радовци не желаят той да направи освещаването. „Тези хора са преселници. Един от най-богатите в селото, чието име не е известно днес, дарява собствена къща за сграда на църквата. Той иска да измоли от Бог помощ в решаването на проблеми от лично естество. Изгражда една абсида на източната страна на църквата, а част от втория етаж приспособява за училище от светски характер.“, разказа още Величка Илиева. Храмът е издигнат в ЕМО „Етър“ през периода 1998-2004 година.Със средства се включва голяма част от габровската общественост– фирми, институции, майстори. Великотърновският епархийски съвет и самият музей също участват във финансирането. „Музеят осигурява реставрацията и консервацията на всички предмети от оригиналната църква, закупува каквото е необходимото за богослуженията и работи с дарители. Новите икони са платени със средства на „Етър“-а. Много от старите икони са дело на тревненски майстори. Те се намирали в радовската църква. Става въпрос за един късен примитив от втората половина на ХІХ век, иконостас и две от иконите. Други са рисувани от съвременни зографи – Стефан Аенски и Павлин Пенев.“ Директорът на Регионален исторически музей-Габрово Красимира Чолакова, тогава уредник, и Ангел Гоев, по-късно директор на ЕМО „Етър“, са авторите на тематико-експозиционния план на християнския дом.  „На 24 юни 2006 година великотърновският митрополит Григорий осветява църквата. По-рано този ден е подписано споразумение между Богомил Белчев – кмет на Габрово, Пенка Колева – директор на ЕМО „Етър“ и Негово Високопреосвещенство Григорий – Митрополит Търновски. От тогава църквата работи, като по време на големи християнски празници, какъвто е Йордановден, се извършват богослужения“, споделиха още от ЕМО „Етър“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.05", "title": " Църквата „Свето Богоявление“ в музей „Етър“ в Габрово е свързана с живота на българите от средата на ХІХ век"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%b2%d0%bd%d0%b5%d1%81%d0%b5-%d0%be%d0%b1%d0%b2%d0%b8%d0%bd%d0%b8%d1%82%d0%b5%d0%bb%d0%b5%d0%bd-%d0%b0%d0%ba%d1%82-15/", "text": "Районна прокуратура-Пловдив внесе в съда обвинителен акт спрямо Антон К., на 29 г., Ясен К., на 42 г., Бисер П., на 47 г., и Росен М., на 31 г., за това, че при условията на продължавано престъпление в немаловажен случай, след предварително сговаряне и чрез използване на техническо средство отнели чужди движими вещи от владението на собственика без неговото съгласие, съобщиха от държавното обвинение. Четиримата обвиняеми се познавали отпреди, като обвиняемият Антон К. стопанисвал хале в гр. Радомир, където се занимавал с търговия на части и агрегати за употребявани автомобили. През 2016 г. той решил да се снабдява с части за търговската му дейност с цел набавяне на допълнителни парични средства, чрез кражби на автомобили и разкомплектоването им. Обвиняемият Антон К. разполагал с необходимите познания за отваряне на чужди леки автомобили и привеждането им в работен режим, като си набавил и необходимите технически средства за това. Той привлякъл за своята дейност и обвиняемите Ясен К, Бисер П. и Росен М. Четиримата обвиняеми, в различен състав, отнели от собствениците им седем автомобила, паркирани на различни места в гр. Пловдив, като направили опит и за кражба на лек автомобил. По делото е установено, че за периода от 30 май 2016 г. до 2 септември 2016 г. , в гр. Пловдив, са били отнети – лек автомобил, марка „Ауди А6“, на стойност 10 296 лева, лек автомобил, марка „Ауди А 6“, на стойност 13 424 лева, лек автомобил, марка „БМВ 320Д“, на стойност 11 286 лева, лек автомобил, марка „Мерцедес ML 320“, на стойност 19 264 лева, лек автомобил, марка „Мерцедес“, на стойност 18 747 лева, лек автомобил, марка „Фолксваген Туран“, на стойност 6 800 лева, лек автомобил, марка „Фолксваген Голф“, на стойност 7 714 лева, като бил направен опит за отнемане и на лек автомобил, марка „Мерцедес ML 320“, на стойност 20 281 лева, или всичко на обща стойност 107 812 лева. Отнетите автомобили били придвижвани от обвиняемите до различни паркинги и междублокови пространства в гр. Перник и района, където били разкомплектовани и част от тях продадени. По делото са били извършени множество експертизи, разпити на свидетели и др. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.05", "title": " Прокуратурата внесе обвинителен акт срещу четирима мъже за кражби на коли"}
{"url": "https://trud.bg/%d0%b3%d0%b8%d0%bd%d0%b5%d0%ba%d0%be%d0%bb%d0%be%d0%b3-%d1%83%d0%b1%d0%b8-%d0%ba%d0%be%d1%82%d0%ba%d0%b0%d1%82%d0%b0-%d0%bd%d0%b0-%d1%81%d0%bb%d0%b5%d0%b4%d0%be%d0%b2%d0%b0%d1%82%d0%b5%d0%bb/", "text": "Уважаваният бургаски гинеколог Стефан Миринчев убил котката на съседа си – бившия следовател, а сега адвокат Красимир Кацарски. Съпругата на Кацарски е председател на Районния съд в Средец, а котето – Алфи било на тригодишния им син. Драмата се разиграла в бургаския квартал Банево, където къщите на двамата са една до друга. Семейството на Кацарски празнувало Нова година извън града. Когато се прибрали на 2 януари, видели безжизненото коте да лежи на двора. Видеозапис от камера, монтирана на къщата им, запечатал потресаващи сцени. На записа се виждало как котето Алфи прескочило в двора на гинеколога и започнало да дразни кучето му. Тогава д-р Миринчев насочил въздушна пушка и ликвидирал котето, разказват съпрузите Кацарски. По случая е образувано досъдебно производство за убийство на гръбначно животно. Разследването тече под надзора на спецполицаи от Второ районно управление – Бургас.", "date": "2018.01.05", "title": " Гинеколог уби котката на следовател"}
{"url": "https://trud.bg/%d0%bf%d0%be%d0%bc%d0%be%d1%80%d0%b8%d0%b5%d1%86-%d0%b3%d1%80%d0%be%d0%bc%d0%b8%d0%bb-%d1%81%d0%be%d1%86%d0%b8%d0%b0%d0%bb%d0%bd%d0%b0-%d1%81%d0%bb%d1%83%d0%b6%d0%b1%d0%b0-%d0%bf%d1%80%d0%b5%d0%b4/", "text": "„Наближаваше Нова година, тогава настъпва еуфория, а аз живея в порутена къща и някак си това ми въздейства. Знам,че не беше правилно, но исках да ми обърнат внимание, не издържах“. Това каза пред съда в петък 40 годишният Иван Хъшев от Поморие и поиска да го пуснат от ареста. Магистратите обаче бяха безкомпромисни и го оставиха зад решетките. В последните дни на миналата година, Хъшев влетял в служба „Социално подпомагане“ в Поморие. „Всички напуснете стаите до една минута!“, „Ще въведа нов обществен ред!“, крещял той и започнал да громи. Обръщал маси и столове, влязъл в две от стаите и трошил наред компютри, принтери и монитори с дървена пръчка. Социалните работници още са в шок от случилото се. Иван Хъшев наистина обитавал полусрутена съща, без ток и вода. Преди това обаче напуснал жилището на родителите си, защото, по думите му, „искал да е независим и щастлив“. Според съда обаче истината е по-различна – той е осъждан за домашно насилие и затова трябвало да напусне родния дом. Осъждан е и за подобно деяние като последното – пак громил социална дирекция. Във „философско писмо“ до социалните, той обяснил, че държавата трябва да му поправи къщата и да му плаща по 600 лева на месец, след като не може да си намери работа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.05", "title": " Помориец, громил социална служба пред съда: Държавата да ми поправи къщата и да плаща по 600 лв., нямам работа"}
{"url": "https://trud.bg/%d1%84%d0%b0%d0%bb%d1%88%d0%b8%d0%b2%d0%b0-%d1%82%d1%80%d0%b5%d0%b2%d0%be%d0%b3%d0%b0-%d0%b7%d0%b0-%d1%81%d0%b8%d0%bb%d0%bd%d0%be-%d0%b7%d0%b5%d0%bc%d0%b5%d1%82%d1%80%d0%b5%d1%81%d0%b5%d0%bd%d0%b8/", "text": "Милиони жители на Токио получиха днес стряскащо предупреждение по телефона за очаквано мощно земетресение, което се оказа фалшива информация, дължаща се на почти едновременното настъпване на две малки земетресения. „Земетресение край Ибараки, подгответе се за силни трусове“, гласеше съобщението. Жителите на японската столица бяха сериозно уплашени сутринта, когато мобилните им телефони позвъняха. След това откриха, че не се случва нищо. Изненадан беше дори премиерът Шиндзо Абе. Телевизионни записи показаха как проверява телефона си в канцеларията. Тревогата била регистрирана преди заседание на кабинета. Линиите на метрото и влаковете бяха временно спрени, както и асансьорите. Водещ на Японската радиотелевизионна корпорация отправи обичайното предупреждение към гражданите да се пазят и да се държат далеч от мебели, които може да паднат. Всъщност Япония е била засегната почти едновременно от две земетресения, с магнитуд 4,4 и 3,9, на 350 км едно от друго. Няма пострадали хора или материални щети, но системата за предупреждения е реагирала, отчитайки ги като един, много силен трус, обяснява Японската метеорологична агенция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.05", "title": " Фалшива тревога за силно земетресение получиха жители на Токио"}
{"url": "https://trud.bg/%d0%b1%d1%80%d0%b0%d1%82%d0%be%d0%b2%d1%87%d0%b5%d0%b4-%d0%bd%d0%b0-%d0%b8%d0%b7%d0%b4%d0%b8%d1%80%d0%b2%d0%b0%d0%bd%d0%b8%d1%8f-%d1%80%d0%be%d1%81%d0%b5%d0%bd-%d0%b0%d0%bd%d0%b3%d0%b5%d0%bb%d0%be/", "text": "„Тиха вода беше” – така братовчед на   описа своя роднина и каза, че когато вижда снимката на братовчед си по телевизията, Иван Георгиев изпада в шок, предаде БТВ. „Замръзна ми хапката. Още като чух първото име”, казва той. „Те такива, които вършат такива престъпления, са тиха вода. Те не събират хора тука да пийнат, да се повеселят”,  добавя Георгиев. Росен Ангелов напуска родното си Змеево още като младеж, но преди това се забърква в неприятности. Местни хора разказват, че е участвал в кражби. През последните дни в селото има засилено полицейско присъствие. Местните се притесняват, че Росен може да е някъде наоколо и почти не излизат от къщите си. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.05", "title": " Братовчед на издирвания Росен Ангелов: Тиха вода беше"}
{"url": "https://trud.bg/%d0%be%d1%81%d1%8a%d0%b4%d0%b8%d1%85%d0%b0-%d0%b3%d0%be%d0%bb-%d0%b0%d0%bf%d0%b0%d1%88-%d1%8f%d1%85%d0%bd%d0%b0%d0%bb-%d0%bf%d0%b8%d0%bb%d0%be%d0%bd-%d1%81-%d1%82%d1%80%d0%b8%d0%b1%d0%b0%d0%b3%d1%80/", "text": "Полицията в Лом задържа изпечен апаш, който се съблякъл гол и се покачил на пилона с националния флаг пред общинската управа в село Якимово. Хулиганът бе скорострелно изправен пред съда и пратен за 15 дни в килия, съобщиха от Областната дирекция на МВР в Монтана. Грозното зрелище се разиграло към 15 часа в четвъртък на центъра на Якимово – на 31 км от Монтана. 42 годишният Венелин О. се появил жестоко пиян на площада пред местната управа, захвърлил дрехите си до голо и се покачил на един от пилоните пред общината, на който се веело българското знаме. От високото място апашът размахал мъжкото си достойнство, започнал да псува преминаващите мъже и да предлага секс на жените. Информирани за зрелището, местните полицаи бързо пристигнали, смъкнали пияницата от пилона и го отвели в ареста. Голият гуляйджия е известен в района като Вени Графа и има богато криминално досие, споделиха криминалисти. Апашът е задържан многократно за кражби, побои и прегазване на човек. В пияно състояние, в каквото изпада често, става агресивен и непредвидим, коментираха полицаи. На Венелин О. е съставен акт, а за стриптийза на пилона магистратите му дадоха 15 дни в ареста на МВР, през които той ще копае градинките на полицията. „Ако щете ме обесете, я съм си пустиняк!”, заяви невъзмутимо пред съда Графа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.05", "title": " Осъдиха гол апаш, яхнал пилон с трибагреника"}
{"url": "https://trud.bg/30-%d0%b1%d1%8a%d0%b4%d0%b5%d1%89%d0%b8-%d1%81%d0%b5%d0%bc%d0%b5%d0%b9%d1%81%d1%82%d0%b2%d0%b0-%d1%81%d1%8a%d1%81-%d1%81%d0%b2%d0%b0%d1%82%d0%b1%d0%b8-%d0%be%d1%89%d0%b5-%d0%b2-%d0%bf%d1%8a%d1%80/", "text": "Любим месец за женене на бургазлии е септември. Това сочи статистиката за 2017-та година, когато има ръст на браковете спрямо предходната. 75 са и сключените смесени бракове с чуждестранни граждани. При тях единият от партньорите най-често е от Русия, Украйна или Турция, но се срещат представители и на по-екзотични и далечни дестинации като Нигерия и Филипините. 30 бъдещи младоженци пък са избрали своята дата в първия работен ден от новата 2018-та година. Най-предпочитаното място за извършване на сватбените ритуали в Бургас през миналата година е Културен център „Морско казино“. Влюбените двойки масово се „спират“ на него заради уникалното му разположение и гледка към мворето /на снимката/. Друга любопитна тенденция през 2017-та при браковете е увеличеният брой изнесени ритуали сред природата. През 2016 г. те са 37, а през миналата година – вече са 43. Сватби на открито се организират на различни места в Бургас, но най-предпочитани сред тях са Морската градина и остров Света Анастасия, който се оформя като най-романтичното кътче за сключване на брак. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.05", "title": " 30 бъдещи семейства със сватби още в първия работен ден на новата 2018-та\t\t\t"}
{"url": "https://trud.bg/%d0%b7%d0%b0%d0%bb%d0%be%d0%b2%d0%b8%d1%85%d0%b0-1195-%d0%bc%d0%b0%d1%81%d1%82%d1%8a%d1%80%d0%b1%d0%be%d0%ba%d1%81%d0%b0-%d1%86%d0%b8%d0%b3%d0%b0%d1%80%d0%b8-%d0%b1%d0%b5%d0%b7-%d0%b1%d0%b0%d0%bd/", "text": "След получена в ГДБОП информация за нелегално въведено от Турция в страната голямо количество цигари без бандерол, служителите от Сектор „Контрабанда“ на главната дирекция предприели действия за установяване и задържане на контрабандния товар. Според данните, товарна композиция – влекач и ремаркe с турски регистрационни номера е влязла в България, натоварена с голямо количество тютюневи изделия, съобщиха от Агенция „Митници“. При проверките е установено, че превозното средство, шофирано от 47-годишен турски гражданин, е преминало през ГКПП Капитан Андреево на 22 декември 2017 г. Водачът декларирал пред българските митнически власти, че превозва строителни материали /цимент/, а като получател посочил българско търговско дружество. Междувременно, в сътрудничество с турските власти е изяснено, че на посочената дата камионът е изнесъл от Турция цигари без бандерол. При последвалите оперативно-издирвателни действия, на 3 януари 2018 г. влекачът, с ремаркето и шофьорът са установени на паркинг в София и е уведомена Агенция „Митници“. Шофьорът на товарния автомобил е задържан, както и още един, за когото има данни, че е съпричастен към извършваната престъпна дейност. При огледа на място е изяснено, че превозното средство е празно, но са намерени следи за извършен транспорт на тютюневи изделия. В процеса на разследването е установено, че контрабандно въведените в страната цигари са разтоварени в складово помещение на столицата. Съвместно със служители на Агенция „Митници“, при проверка в склада на територията на с. Владая, са намерени 642 мастърбокса цигари без бандерол от пет различни марки. В непосредствена близост до помещението са открити превозни средства, ползвани за транспорт и последващо разпространение на тютюневите изделия на територията на страната. В едно от тях са открити 553 мастербокса, или общо 1195 мастърбокса – 598 200 кутии контрабандни цигари. Цигарите и превозните средства са иззети от служителите на Агенция Митници по образуваното досъдебно производство. Водачът на турския камион е задържан с прокурорско постановление за срок от 72 часа. Работата по случая продължава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.05", "title": " Заловиха 1195 мастърбокса цигари без бандерол във Владая\t\t\t"}
{"url": "https://trud.bg/%d0%bf%d0%be%d0%bd%d0%b5-1000-%d1%82%d1%80%d0%be%d1%88%d0%ba%d0%b8-%d0%b7%d0%b0%d0%b4%d1%80%d1%8a%d1%81%d1%82%d0%b2%d0%b0%d1%82-%d1%83%d0%bb%d0%b8%d1%86%d0%b8-%d0%b8-%d0%bf%d0%b0%d1%80%d0%ba%d0%b8/", "text": "Поне 1000 стари автомобили, излезли от движение, задръстват улици и паркинги във Варна, каза за „Труд“ инж. Младен Иванов, директор на общинско предприятие „Паркинги и синя зона“. Кампанията за разчистване на трошките край морето започна от 15 ноември м.г. и до сега са маркирани 109, които са излезли от употреба, имат стари регистрационни номера и не са минали технически преглед през последните две години. 38 от тях са вдигнати с паяк до паркинга в южната промишлена зона под Аспаруховия мост, където могат да останат в срок до 3 месеца, а след това ще бъдат предадени за разфасоване на лицензиран оператор. Транспортирането им струва по 22-27 лв. според района и това е половината от цената за наказателно репатриране. При последвалите акции са съставени нови 190 констативни протокола за стари трошки, които трябва да бъдат вдигнати. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.05", "title": " Поне 1000 трошки задръстват улици и паркинги във Варна"}
{"url": "https://trud.bg/%d0%bc%d0%be%d1%81%d0%ba%d0%b2%d0%b0-%d0%bf%d1%80%d0%b8%d0%b7%d0%be%d0%b2%d0%b0-%d0%b2%d0%b0%d1%88%d0%b8%d0%bd%d0%b3%d1%82%d0%be%d0%bd-%d0%b7%d0%b0-%d1%81%d0%b4%d1%8a%d1%80%d0%b6%d0%b0%d0%bd%d0%be/", "text": "Руският заместник външен министър Сергей Рябков призова Вашингтон да проявява пределна сдържаност, за да не провали възможността за  , предаде ТАСС. „Други участници в тази драма трябва да покажат максимално внимание, сдържаност и балансиран подход в изказванията и оценките си, за да не подкопаят толкова крехкия шанс за някакъв що-годе устойчив политически процес“, подчерта той, след като двете Кореи се споразумяха да проведат следващата седмица официални преговори, за пръв път от повече от две години. „Заплашителни изявления, сигнали, дори не и от страна на официални лица, а от страна на политици, въпреки всичко влияят на обстановката“, подчерта Рябков. Той разкритикува САЩ, че се месят във вътрешните дела на Иран, само часове преди Съветът за сигурност на ООН да проведе среща относно ситуацията около  , предаде АФП. „САЩ продължават да се месят едновременно открито и тайно във вътрешните дела на други страни.“ Според Рябков, Вашингтон прави това „безсрамно“. „Така ние гледаме на американската инициатива за среща на Съвета за сигурност, засягаща ситуацията, която е изцяло вътрешна работа на Иран“, добави още Рябков.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.05", "title": " Москва призова Вашингтон за сдържаност по отношение на диалога между Сеул и Пхенян"}
{"url": "https://trud.bg/%d0%ba%d0%be%d0%bb%d0%b8%d1%82%d0%b5-%d0%be%d1%81%d0%b8%d0%b3%d1%83%d1%80%d1%8f%d0%b2%d0%b0%d1%82-70-%d0%be%d1%82-%d0%bf%d0%b0%d1%80%d0%b8%d1%82%d0%b5-%d0%b2-%d0%b7%d0%b0%d1%81%d1%82%d1%80%d0%b0%d1%85/", "text": "Колите осигуряват 70% от приходите на застрахователите в страната. За първите девет месеца на миналата година приходите на общозастрахователните компании са над 1,3 млрд. лв., обявиха от Комисията за финансов надзор. От тях 912 млн. лв. са събраните премии от автомобилните застраховки “Каско” (413 млн. лв.) и “Гражданска отговорност” (498 млн. лв.). От началото на годината до края на септември 2017 г. застраховката “Автокаско” бележи сериозен ръст от 9,46%. На трето място по значение за застрахователите е полицата “Пожар и природни бедствия”, която е осигурила приходи от 200 млн. лв., или 15% от портфейла на компаниите. Здравните застрахователни продукти, измежду които е застраховката “Заболяване”, носят общо около 39 млн. лв., или с над 10% повече приходи спрямо 2016 г. Общият размер на премиите на общозастрахователните дружества се увеличава с 8,6% на годишна база, сочат още данните на КФН. В същото време изплатените обезщетения на клиентите нарастват с доста по-бавни темпове – само с 0,15%, и достигат 635 млн. лв. Почти половината от изплатените обезщетения (306 млн. лв.) са по задължителната автомобилна застраховка “Гражданска отговорност”. По полиците “Каско” са изплатени 223 млн. лв., или 35% от всички обезщетения. А по застраховката “Пожар и природни бедствия” са изплатени близо 48 млн. лв., или 8% от всички плащания към клиенти на компаниите. Животозастрахователните дружества приключват третото тримесечие на миналата година с 4% ръст на премийните приходи, сочат данните на КФН. На пазара в България работят 13 животозастрахователни дружества, които имат брутни премийни приходи в размер на 338,5 млн. лв. Любопитно е, че най-голям ръст има при приходите от застраховките “Живот”, свързани с инвестиционен фонд. Тези полици са осигурили на компаниите премийни приходи в размер на 48,6 млн. лв., което представлява ръст с над 22%. Явно заради ниските лихви по депозитите хората търсят различни възможности за инвестиции, включително и в спестовни застраховки “Живот”.", "date": "2018.01.05", "title": " Колите осигуряват 70% от парите в застрахователите\t\t\t"}
{"url": "https://trud.bg/%d0%ba%d0%b7%d0%ba-%d0%b3%d0%bb%d0%be%d0%b1%d0%b8-%d1%87%d0%b5%d0%b7-%d1%81-288-%d1%85%d0%b8%d0%bb-%d0%bb%d0%b5%d0%b2%d0%b0/", "text": "Комисията за защита на конкуренцията наложи санкция от 288 хил. лв. за извършено от “ЧЕЗ Разпределение България” нарушение на Закона за защита на конкуренцията. Обвиненията са в злоупотреба с господстващо положение на пазара. КЗК е установила, че ЧЕЗ налага нелоялни търговски условия на клиенти, производители на ток от ВЕИ, които искат да се присъединят към електроразпределителната мрежа. Производството на КЗК е образувано по искане на “Нови eнергии”, което е инвеститор в проект за изграждане на малка водноелектрическа централа “Гара Елисейна”, разположена на р. Искър.", "date": "2018.01.05", "title": " КЗК глоби ЧЕЗ с 288 хил. лева\t\t\t"}
{"url": "https://trud.bg/%d0%b7%d0%b8%d0%bc%d0%bd%d0%b0-%d0%b1%d1%83%d1%80%d1%8f-%d1%83%d0%b6%d0%b0%d1%81%d0%b8-%d1%82%d1%83%d1%80%d0%b8%d1%81%d1%82%d0%b8%d1%82%d0%b5-%d0%b2-%d0%b0%d0%b2%d1%81%d1%82%d1%80%d0%b8%d0%b9%d1%81/", "text": "Зимната буря „Елинор“ помрачи почивката на скиорите в австрийските Алпи. Видеокадри показват как ужасени туристи на седалков лифт в местен курорт биват подхвърляни от силните ветрове. Служители от персонала се опитват да им помогнат, но безуспешно. Снежната буря продължава да създава проблеми в Западна Европа. Обилни снеговалежи блокираха много италиански и швейцарски ски курорти. Поройни дъждове и снеготопене причиниха наводнения и свлачища в Южна Германия. Стотина души бяха евакуирани в град Санкт Блазиен като предпазна мярка преди настъпването на тежките метеорологични условия през нощта. В други части на провинция Баден-Вюртемберг имаше наводнени пътища. В провинция Бавария преляха реки и бяха наводнени мазета и гаражи. Елинор предизвика хаос в много части на Франция, нарушавайки въздушния и наземния трафик, прекъсвайки електричеството в хиляди домове. Ветровете достигнаха 147 км/ч. Трима души загинаха в бурята във Френските Алпи. Затворени са ски пистите във Вал д’Изер – един от най-големите курорти във Френските Алпи. В Шамони спряха повечето лифтове. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.05", "title": " Зимна буря ужаси туристите в австрийските Алпи (ВИДЕО)"}
{"url": "https://trud.bg/%d0%b0%d0%ba%d1%82%d0%b8%d0%b2%d0%b8%d1%81%d1%82%d0%ba%d0%b8-%d0%be%d1%82-%d1%84%d0%b5%d0%bc%d0%b5%d0%bd-%d0%bf%d1%80%d0%be%d1%82%d0%b5%d1%81%d1%82%d0%b8%d1%80%d0%b0%d1%85%d0%b0/", "text": "Активистки от организацията „Фемен” протестираха срещу посещението на турския президент Реджеп Ердоган в Париж. Голите до кръста жени скандираха „Ердоган – убиец на човешките права” пред Елисейския дворец. По телата им бяха изписани послания, осъждащи политиката на турския държавен глава. Активистките държаха в ръцете си табела с надпис: „В менюто е включено: задушени журналисти, нарязани човешки права, пюре от свобода на изразяването“. Минути след началото на протеста жените бяха задържани от полицията. Елисейският дворец съобщи, че френският президент Еманюел Макрон планира да обсъди с турския си колега темата, свързана с човешките права.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.05", "title": " Активистки от „Фемен” протестираха срещу посещението на Ердоган в Париж"}
{"url": "https://trud.bg/%d0%b2%d0%b0%d0%bb%d0%b5%d0%bd%d1%82%d0%b8%d0%bd-%d0%b7%d0%bb%d0%b0%d1%82%d0%b5%d0%b2-%d1%81%d0%bf%d0%be%d1%80%d1%82-%d0%bd%d0%b5-%d1%81%d0%b5-%d0%bf%d1%80%d0%b0%d0%b2%d0%b8-%d1%81%d0%b0%d0%bc%d0%be/", "text": "„Спорт не се прави само с легионери – обяви Валентин Златев, генерален директор на „Лукойл България“ за новия баскетболен проект. – Чужденците идват, заработват си парите и си заминават. Моето разбиране е, че трябва да се дава предимство на българите и ще разчитаме основно на наши състезатели.“ За 15 години шампионът „Лукойл Академик“ спечели 14 титли. Проектът обаче бе прекратен, а петролният гигант реши да спонсорира „синия“ клуб, който ще носи името „Левски Лукойл“. И в събота новосформираният отбор ще изиграе първия си мач срещу „Берое“ в Стара Загора от 17 часа.  „Всичко това правим, за да вдигнем нивото на българския баскетбол – продължи Златев. – „Академик“ вече може да функционира самостоятелно и не бих съветвал някой да го подценява. Не го отписвайте от кандидатите за трофеи.“  Благодетелят призна, че се е насочил към „Левски“ заради голямата история, заслугите и огромното количество верни фенове. „Отборът преживяваше тежки времена и съществуваше единствено благодарение на ентусиазма и усилията на Тити Папазов – каза Златев. – Това е неприемливо. И след дълги разговори решихме да спонсорираме „Левски“. Амбициите са големи. Тандемът, който се оформя – Папазов като треньор и Тодор Стойков като президент, дава основание да мислим, че те ще свършат необходимото отборът да заеме достойно място, както у нас, така и в Европа.“  Златев отсече, че влизането му в баскетболния „Левски“ няма нищо общо със спонсориране на футболния клуб.  ––––––– Тити Папазов, треньор на „Левски Лукойл“ трудно сдържаше сълзите си при представянето на новия спонсор.  „По-смислено нещо в българския спорт не е правено – заяви развълнуван той. – Никога не съм си представял, че ще дойде момент, в който дори и аз няма да мога да говоря. Всеки има своята мечта. И всички знаем приказката за златната рибка. Дори съм си мечтал да се запозная с президента на Русия Владимир Путин. Но ако бях хванал златната рибка, нямаше да съм толкова нагъл, да поискам „Лукойл“ да се захване с Левски”. Благодаря на Валентин Златев.“ ––––––––––––––––– „Бяхме №1, но нямахме публика – призна Сашо Везенков, бивш спортен директор на „Лукойл Академик“ за причините, довели петролната компания да стане спонсор на „Левски“. – А това е най-важното. Отбори без публика не са успели в дългосрочен план. Надяваме се „Левски“ да прегърне идеята и да помогне за пробив в Европа. Везенков допълни, че след оттеглянето на генералния спонсор, „Академик“ ще заработи по сръбски модел. „Амбицията е Правец да стане център на баскетбола в България и да привлича млади таланти от цялата страна, основно наши, от „Академик“ – продължи Везенков, който остава начело на проекта в Правец. – Тук е точното място за създаване на състезатели.“  Треньор остава Георги Давидов, а с младите ще работи и легендата Петко Маринов.  ", "date": "2018.01.05", "title": " Валентин Златев: Спорт не се прави само с легионери"}
{"url": "https://trud.bg/%d0%bd%d0%b0%d0%b2%d0%be%d0%b4%d0%bd%d0%b5%d0%bd%d0%b8%d1%8f-%d0%b8-%d1%81%d0%b2%d0%bb%d0%b0%d1%87%d0%b8%d1%89%d0%b0-%d0%b2-%d1%8e%d0%b6%d0%bd%d0%b0-%d0%b3%d0%b5%d1%80%d0%bc%d0%b0%d0%bd%d0%b8%d1%8f/", "text": "Поройни дъждове и снеготопене причиниха наводнения и свлачища в Южна Германия, заяви полицията, цитирана от ДПА. Стотина души бяха евакуирани в град Санкт Блазиен като предпазна мярка преди настъпването на тежките метеорологични условия през нощта. В други части на провинция Баден-Вюртемберг имаше наводнени пътища. В провинция Бавария преляха реки и бяха наводнени мазета и гаражи. Спряно беше корабоплаването по река Мозел и част от река Некар, а в идните дни подобна мярка може да бъде взета и за река Рейн. Съобщено беше за наводнено имущество в много райони на провинция Райнланд-Пфалц. Метеоролозите прогнозират още дъждове в близките дни и се очаква нивото на реките да продължи да се покачва. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.05", "title": " Наводнения и свлачища в Южна Германия, евакуираха над 100 души"}
{"url": "https://trud.bg/%d0%b4%d0%be%d0%bc%d1%83%d1%81%d1%87%d0%b8%d0%b5%d0%b2-%d1%81-%d0%bd%d0%be%d0%b2-%d0%b7%d0%b0%d0%b2%d0%be%d0%b4-%d0%b2-%d1%81%d0%b0%d1%89/", "text": "Председателят на Конфедерацията на работодателите и индустриалците в България  Кирил Домусчиев е придобил нов завод в САЩ.  Неговата компания “Хювефарма” е закупила американската фирма “Агрилабс”, която е водеща в производството на ветиринарно-медицински продукти, обясни бизнесменът за “Труд”. Така заводите в САЩ стават общо 6. По този начин “Хювефарма” ще развие портфолиото си от ваксини и ще увеличи присъствието си на американския пазар, обясни Домусчиев. Родната фирма вече е в топ 10 на света сред компаниите, които търгуват с ветиринаро-медицински продукти, като се надява възходящият й тренд да продължи. Фирмата ще инвестира и 150 млн. евро в изграждането на втори завод в Пещера. Проектът предвижда и разкриването на над 200 нови работни места. Сред плановете на инвеститора е и изграждането на завод за ваксини у нас през следващите години. Инвестицията в него ще бъде на стойност близо 70 млн. евро.", "date": "2018.01.05", "title": " Домусчиев с нов завод в САЩ\t\t\t"}
{"url": "https://trud.bg/13-%d0%ba%d1%83%d0%ba%d0%b5%d1%80%d1%81%d0%ba%d0%b8-%d0%b3%d1%80%d1%83%d0%bf%d0%b8-%d0%b4%d0%b5%d1%84%d0%b8%d0%bb%d0%b8%d1%80%d0%b0%d1%82-%d0%bd%d0%b0-7-%d1%8f%d0%bd%d1%83%d0%b0%d1%80%d0%b8-%d0%b2/", "text": "Хиляди участници ще се включат в „Кукерски фестивал” 2018 в Благоевград. Групите, заявили желание да се включат в дефилето тази година са 13. Официалното начало на фестивала ще бъде поставено в 11:00 часа по бул. „Св.св. Кирил и Методий”. Времето, което всяка група има за представяне пред журито и публиката, е 15 минути. Награждаването ще се проведе около 14.00 часа пред аптека „Санита“. Ще бъдат отличени групи в категориите „Най-малък кукер”, „Придържане към традициите”, „Масовост”, „Иновации”, „Най-добра маска и костюм”, „Артистичност”, „Най-добра композиция”, „Най-добра мечкарска група”, „Най-артистични старци” и „Най-колоритна младоженска двойка”. Изтеглен жребий определи реда на появяване на кукерските групи. Първи ще дефилират кукерите от кв. „Грамада” – I група , втори са участниците от село Зелен Дол. След тях са кв. Грамада- втора група, III квартал, Лешко. I квартал, с. Изгрев, с. Покровник, кв. „Струмско“. с. Логодаж. С. Падеш, квартал „Плажа“ и Предел махала. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.05", "title": " 13 кукерски групи дефилират на 7 януари в Благоевград"}
{"url": "https://trud.bg/%d1%81%d1%82%d1%80%d0%b0%d1%85-%d1%83%d0%b6%d0%b0%d1%81%d0%b8-%d0%b8-%d1%81%d1%8a%d0%bb%d0%b7%d0%b8-%d0%b2-%d0%b1%d0%b5%d0%bb%d0%b8%d1%8f-%d0%b4%d0%be%d0%bc/", "text": "Докато светът още преглъщаше смисъла на изявлението на американския президент Доналд Тръмп за „по-голямото му ядрено копче“ от това на севернокорейския лидер Ким Чен Ун, в сряда тази седмица американските граждани се събудиха с литературна рецензия по сутрешните си телевизионни програми. Поводът бе публикуването на книгата на американския журналист Майкъл Улф „Огън и жупел – Белият дом на Тръмп отвътре“ (Fire and Fury – буквално „огън и ярост“, изразът, с който Тръмп заплаши с отговор КНДР след първият по време на мандата му севернокорейски ядрен опит). Главен герой в книгата, резултат от над 200 частни разговора с хора на различни нива в администрацията на Белия дом и близкото обкръжение на Доналд Тръмп, е изпадналият в немилост бивш главен стратег на президента на САЩ Стив Банън. От думите на когото излиза, че срещите на сина на Тръмп с руски представители по време на предизборната кампания през 2016 г. са имали характера на „държавна измяна“ и е трябвало още тогава да бъдат съобщени на ФБР; че няма как Тръмп-младши да не е докладвал на баща си съдържанието на разговорите и евентуални отправяни предложения от Москва за съдействие под каквата и да е форма; че разследването на връзките на кампанията с Русия ще бъде отклонено в посока пране на пари и жертви в нея ще паднат първо едноименният син на президента, а в последствие и зет му, Джаред Къшнър; че според американския ветеран-дипломат Хенри Кисинджър администрацията на Белия дом е разделена в постоянна вражда на „евреи и не-евреи“, първите водени от Иванка Тръмп, а вторите, допреди време, от самият Банън. Доколко достоверни и доказуеми са тези твърдения си е работа на американците. Факт е, че адвокатите на Доналд Тръмп внесоха искане за спиране на публикуването на книгата следващата седмица под заплаха от съдебно преследване. Факт е и също, че издателят на „Огън и жупел“,  „Хенри Холт и ко“ я определи в изявление като фундаментална за националния дебат и отказа да спре или забави издаването й. Дори я пусна на пазара по-рано. Не трябва да се подминава и моментът, че Банън паралелно на разпращането на авансовите копия от книгата до медиите, обяви, че няма да дава повече изявления, няма да коментира в американския национален ефир, няма да става съдебен свидетел или да си наема адвокат. За сметка на това основният спонсор на неговата онлайн машина за пропагандни новини „Брайтбарт“, Ребека Мърсър, е оттеглила цялата си финансова подкрепа, след разговор с Доналд Тръмп по телефона в четвъртък. Последният, разбира се, отрича „ан блок“, нарече Банън „душевно болен човек“, който се е съсипал, след като е бил изгонен от Белия дом, не е имал никаква роля в избирането на Тръмп за президент и не може да приеме, че „не умее да побеждава“, както той (Доналд Тръмп) умее да го прави. Последното го приемайте колкото двузначно искате. Следващите извадки от авансовото копие на „Огън и жупел“ (собствен превод) са публикувани от списание „Ню Йорк“.  „Малко след 8 вечерта в деня на изборите, когато неочакваната прогноза – Тръмп всъщност може да спечели – беше потвърдена, Доналд-младши казал на приятел, че баща му изглеждал сякаш е видял призрак. Мелания била обляна в сълзи и не от радост. В рамките на час, по наблюденията на Банън, един объркан Тръмп се е трансформирал от един невярващ Тръмп, в един потресен Тръмп. Едва тогава е дошла последната трансформация: изведнъж Тръмп се е превърнал в човека, който вярва, че заслужава и е напълно способен да бъде, президент на САЩ.“  „Тръмп, фактически, смяташе Белия дом под нивото му и дори плащеш. Затвори се в собствената си спалня – за първи път от Кенеди насам президентската двойка поддържа отделни спални. В първите дни още настоя да се инсталират още два телевизионни екрана до вече съществуващия и да се постави ключалка на вратата. С последното се стигна до кратък сблъсък със „Сикрет сървис“, които настояваха да имат постоянен достъп до стаята.“  „Залагайки на баланса между риска и печалбата, и Джаред и Иванка се съгласиха да поемат позиции в Белия дом, въпреки че почти всеки, който ги познаваше, ги, съветваше обратното. Беше тяхно съвместно решение като двойка, и в известен смисъл, беше си съвместна работа. Имаха честна сделка помежду си: ако се появи възможността в бъдеще, тя ще е кандидатът за президент. Първата жена президент, си мислеше Иванка, няма да е Хилъри Клинтън, а ще е Иванка Тръмп. Банън, който я наричаше „Ярванка“ и услугите му вече бяха широко използвани от Белия дом, беше потресен, когато научи за сделката на двойката.“  „Рупърт Мърдок, който беше обещал да поздрави новоизбрания президент, закъсняваше. Когато някои от гостите започнаха да се подготвят за тръгване, един все по-развълнуван Тръмп ги увери, че Рупърт е на път. „Той е един от великите. Последният от великите“, казал Тръмп. „Трябва да останете, за да се запознаете.“ Все още неосъзнаващ идеята, че е най-могъщият човек на планетата, Тръмп все още се опитваше всячески да си заслужи благоволението на медиен магнат, който отдавна го беше нарекъл шарлатанин и глупак.“  „На 14 декември (б.р. – 2016 г.) в „Тръмп тауър“ пристигна делегация от Силициевата долина, за да го срещне. По-късно същия следобед, според източници запознати с разговора, Тръмп се обадил на Рупърт Мърдок, който го попитал как е преминала срещата.  „О, велико, просто велико“, казал Тръмп. „Тези момчета наистина имат нужда от моята помощ. Обама не беше добре настроен към тях, твърде много регулации. Имам истинска възможност да им помогна.“  „Доналд“, казал Мърдок, „тези момчета държаха Обама в джоба си в продължение на осем години. Практически те въртяха администрацията му. Те нямат нужда от твоята помощ.“  „Добре де, да вземем тези Н-1В визи. От тях имат много нужда.“  Мърдок тогава обърнал внимание, че избирането на по-либерален подход към Н-1В визите, които отварят вратите на Америка за специално селектирани имигранти, може да се окаже трудно за прокарване, съвместно с обещанията за построяване на стена и затваряне на границите. Но Тръмп изглежда не се трогвал от доводите, уверявайки Мърдок, „Ще го измислим, някак си.“  „Какъв шибан идиот“, казал Мърдок, затваряйки телефона.“", "date": "2018.01.05", "title": " Страх, ужаси и  сълзи в Белия дом\t\t\t"}
{"url": "https://trud.bg/%d0%bf%d1%80%d0%b8%d1%8e%d1%82%d1%8a%d1%82-%d0%bd%d0%b0-%d1%82%d1%8a%d1%80%d0%bd%d0%be%d0%b2%d1%81%d0%ba%d0%b8-%d0%b1%d0%bb%d0%b0%d0%b3%d0%be%d0%b4%d0%b5%d1%82%d0%b5%d0%bb-%d1%81%d0%b5-%d0%bd%d1%83/", "text": "Малки сглобяеми къщички иска да построи за хората, за които се грижи Христо Атанасов от великотърновското село Леденик. В тях те ще имат по-добри битови условия и относителна самостоятелност, ще живеят по двама, а не в общата постройка. „Разчитам на добри хора, които да дарят строителни материали“, казва Атанасов. Той допълва, че е събрал част от тях от съборени зали и сгради. Анонимен дарител е предоставил и малко дървен материал и теракот. Въпреки ежедневните усилия на благодетеля и хората под крилото му, както и на техни съмишленици, битовите условия в приюта не са добри и неговите обитатели ежедневно са изправени на ръба на оцеляването. Затова молят за подкрепа. „Ще си ги направим ние къщичките. Търся само работа, да си изкараме парите, сами ще си купим материал. Болно ми е, че търсят хората ми препитание за по 5-10 лева. Всяка година става все по-зле. От 2006 година насам сме само назад. Имам натрупани големи задължения към НАП, но не мога да оставя хората гладни. Най-щастливата година за мен бе 2017 г., в края, когато анонимен благодетел ни дари толкова храна, че не помня в живота си да сме имали толкова отрупана маса – от 24 декември до 1 януари беше пълно с храна. Благодаря му! От Лайънс клуб също ни донесоха дрехи, храна, два компютъра. Благодаря и на тях“, разказа Атанасов. Вече над 20 години той подпомага хора, които са изпаднали в беда – останали без покрив и прехрана. В момента в приюта му във великотърновското село Леденик са подслонени 22 души, сред които и 8-месечно бебе. Повечето от обитателите са млади хора, израснали без родителска грижа по различни институции. Целта на Христо е не само да им осигури подслон, но и да мотивира в тях стремеж към образование или изучаването на някой занаят, с който сами да изкарват прехраната си. Учи ги на основната си дейност – паркоукраса, сметопочистване, сметоизвозване, рециклиране на отпадъци, отпушване на язовири, почистване на терени, дерета, канали и др. Преди време Христо Атанасов се прочу като късметлия и на два пъти печели от лотарията. Парите на късмета обаче до стотинка отишли за изплащане на стари задължения, а животът в приюта в Леденик продължава да е труден. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.05", "title": " Приютът на търновски благодетел се нуждае от строителни материали\t\t\t"}
{"url": "https://trud.bg/%d0%b2-%d0%b1%d0%b0%d0%bd%d1%81%d0%ba%d0%be-%d0%bd%d1%8f%d0%bc%d0%b0-%d0%b4%d0%b0-%d0%b8%d0%bc%d0%b0-%d0%bd%d0%be%d0%b2%d0%be-%d1%81%d1%82%d1%80%d0%be%d0%b8%d1%82%d0%b5%d0%bb%d1%81%d1%82%d0%b2%d0%be/", "text": " „В последните  два дни се тиражират  поредните лъжи и манипулации, че в Банско има нов строителен бум и че едва ли не ще се разкриват нови  40 хиляди легла.  Категорично заявявам, че това е абсолютна лъжа. Градоустройството на град Банско не е от вчера. От 2012 година се работи по Общия устройствен план и регулацията на плана подлежи на оценка от РИОСВ, но това се ползва за тиражиране на лъжи“, каза кметът на общината Георги Икономов на специален брифинг. През 2012г. община Банско започва процедура по изготвяне на Общ устройствен план /ОУП/. В процеса на проучване и изготвяне на Плана, се установява, че в годините между 2004 – 2010г. извън рагулационните граници на гр.Банско са урбанизирани и застроени големи територии от местностите – „Гуровица“, „Свети Иван“, „Грамадето“, „Кошерината“, „Карантията“, „Средореко“, „Асаница“ и „Герачни улици“. Като предвиждане в ОУП се залага изработването на ПУП-ПРЗ /Подробен устройствен план – План за регулация и застрояване/, с който да се урегулират застроените с индивидуални ПУП-ове територии и да се изгради необходимата техническа инфраструктура и транспортни връзки между тях и стария град. В последствие през 2014 г. се възлага изработването на ПУП-ПРЗ за Селищни образувания на гр.Банско, който следва стриктно предвижданията на проекта на ОУП и в който те са определени с устройствена зона „Ок“ – „за курорт“. В последствие ОУП минава необходимите съгласувания, като е изготвена и приета Екологична оценка /ЕО/ и тя влиза в сила с Решение №305 от Протокол №18/28.12.2016г. на Общински съвет – Банско/. С проекта за ПУП-ПРЗ за селищни образувания в землището на гр.Банско се обхваща обща площ от 1894 дка. Към днешна дата 55,6% /1054дка/ от площите са застроени със жилищни сгради и сгради за обществено обслужващи дейсности. Едва около 34% /644дка/ са земеделски територии. Проектът за ПУП–ПРЗ предвижда урегулиране на цялата територия, което обхваща основно застроени земи, с цел осигуряване на транспортна и техническа инфраструктура за обслужването им. Разработката не обхваща територии извън предвидените в ОУП, не засяга територии на НП“Пирин“, превижда буферни зони по границите с Парка и не е пряко свързана с инвестиционни намерения за бъдещи спортни съоръжения. Около 20% от незастроената територия е предвидена за изграждане на озеленяване, паркове, градини, транспорт и комуникации. Предвиждането на предварителния проект /в процес на съгласуване/ е урбанизиране на земеделските територии, които са разположени между вече застроени земи, като новите територии, отредени за жилищно застрояване и обществено обслужване са 382дка от общо 1894 дка обхванати от разработката. Това са основно земеделски земи, намиращи се между вече урбанизирани терени и до които вече е осигурена техническа инфраструктура. Предварителния проект за ПУП-ПРЗ е предаден и обявен преди влизане в сила на ОУП. Окончателният проект се разработва съгласно вече одобрените правила за прилагане на ОУП, от което ще се появи разлика в прогнозните стойности за бъдещото застрояване. Градоустройствените показатели на новообразуваните УПИ са намалени с около 2 пъти от тези на вече застроените имоти, като съгласно ОУПО те са Плътност на застрояване 30%, Кинт 0.9, Мин. озеленяване 50% и Максимална височина 10м/3ет/, задължително е осигуряването на паркоместа за посетителите в границите на имота. „ Ето това е истината за градоустройството на Банско. За тези дни не чух нито един смислен аргумент от еколозите, но според мен тези лъжи са им прехраната и затова непрекъснато измислят всякакви неверни твърдения. Вече виждам и политически нюанси в поведението  им – те атакуват и правителството“ – така коментира кметът Икономов поведението на зелените. „Не можем да проумеем как на тези хора им раждат главите подобни лъжи“, недоумява Икономов. „В момента в Банско има 21 хиляди легла и повече няма да има“, каза още Икономов. Той даде брифинг заедно с главния архитект на Банско Николай Николов и общински съветници. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.05", "title": " В Банско няма да има ново строителство, нито разкриване на нови 40 хиляди легла"}
{"url": "https://trud.bg/%d0%be%d0%b4%d0%be%d0%b1%d1%80%d0%b8%d1%85%d0%b0-%d0%bd%d0%b0%d0%b4-2-000-%d0%b7%d0%b0-%d0%b1%d0%b5%d0%b7%d0%bf%d0%bb%d0%b0%d1%82%d0%bd%d0%b8-%d0%b2%d0%b8%d0%bd%d0%b5%d1%82%d0%ba%d0%b8-%d0%b2-%d1%88/", "text": "Близо 2200 заявления за получаване на безплатни годишни винетни стикери са постъпили в Регионалната социална дирекция в Шумен. 2 182-ма души вече са одобрени за получаване. Приемът на документи продължава. В Шуменско е възможно броят на безплатните винетки да достигне близо 5 000, колкото са били през миналата година, прогнозират социални служители. Право на преференцията имат хора с намалена работоспособност 50 или над 50%, също и родители на деца с увреждания. М.г. такива семейства получатели са били 180. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.05", "title": " Одобриха над 2 000 за безплатни винетки в Шуменско"}
{"url": "https://trud.bg/%d0%b2%d0%be%d0%b4%d0%be%d1%81%d0%b2%d0%b5%d1%82-%d0%bd%d0%b0-%d0%b1%d0%be%d0%b9%d0%bd%d0%b8%d1%82%d0%b5-%d0%b7%d0%bd%d0%b0%d0%bc%d0%b5%d0%bd%d0%b0-%d1%84%d0%bb%d0%b0%d0%b3%d0%be%d0%b2%d0%b5%d1%82/", "text": "Традиционният Богоявленски водосвет на бойните знамена, флаговете и знамената-светини на Българската армия ще бъде отслужен на 6 януари 2018 г., събота, пред паметника на Незнайния воин в София. На ритуала ще присъстват министърът на отбраната Красимир Каракачанов и началникът на отбраната генерал-лейтенант Андрей Боцев, съобщиха от Министерство на отбраната. Ще бъде отслужен водосвет на знамената-светини на 6-и пехотен Търновски полк, 30-и пехотен Шейновски полк, Двадесет и трети пехотен Шипченски полк, Тринадесети пехотен Рилски полк, Двадесет и пети Драгомански полк, 15-и пехотен Ломски полк, на 24-и пехотен Черноморски полк и щандарт на Първи конен полк, както и на бойните знамена на Националната гвардейска част, Военната академия „Г. С. Раковски“, военните формирования 44 510 – София, 22 320 – Божурище, 28 860 – Горна Малина, 42 600 – Мусачево. На ритуала в София ще присъстват още президентът и върховен главнокомандващ на Въоръжените сили на Република България Румен Радев, висши военни, народни представители, представители на местната власт, на военнопатриотичните съюзи, общественици и граждани. Богоявленският водосвет ще бъде отслужен и във всички гарнизони на Българската армия. Началото на водосвета в София е от 11.00 ч. на 6 януари пред паметника на Незнайния воин. * * *  За първи път водосвет на знамената е отслужен по времето на цар Симеон I преди битката при Ахелой през 917 година. До падането на България под османско владичество преди всяка битка, която води българската войска, се извършва водосвет. След Освобождението тази традиция е възстановена от първия военен министър на Княжество България Пьотр Дмитриевич Паренсов и продължава до 1946 г. След демократичните промени у нас ритуалът Водосвет на бойните знамена и флагове е възстановен през 1993 г. Оттогава, всяка година на 6-ти януари – Богоявление, във всички гарнизони в страната, най-висшият йерарх на Българската православна църква в епархията, след прочитане на молитвата „За успех на народа”, ръси със светена вода за здраве и успехи представителни части на Българската армия и нейните бойни знамена. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.05", "title": " Водосвет на бойните знамена, флаговете и знамената-светини на Българската армия ще бъде отслужен на Богоявление"}
{"url": "https://trud.bg/%d1%88%d0%b5%d1%81%d1%82-%d0%bc%d0%b5%d1%81%d0%b5%d1%86%d0%b0-%d1%83%d1%81%d0%bb%d0%be%d0%b2%d0%bd%d0%b0-%d0%bf%d1%80%d0%b8%d1%81%d1%8a%d0%b4%d0%b0-%d0%b7%d0%b0-%d0%bc%d1%8a%d0%b6-%d0%be%d0%bf%d0%b8/", "text": "Мъж, опитал да напусне страната с фалшифициран гръцки паспорт, беше осъден на „лишаване от свобода“ за срок от шест месеца, изпълнението на което е отложено за три години. Х. Астрит  е сключил споразумение на Софийска районна прокуратура (СРП),  одобрено от Софийски районен съд (СРС), съобщиха от държавното обвинение. Той е обвинен за това, че на 06 декември 2017 г. на Летище София, Терминал 1, при излизане от страната с полет за Барселона съзнателно се ползвал при гранична проверка от преправен официален документ за самоличност – гръцки паспорт, издаден на името на друго лице, като е подменена персонализираната страница, като от него за самото съставяне не може да се търси наказателна отговорност. Споразумението е с характер на влязла в сила присъда и не подлежи на обжалване или протест. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.05", "title": " Шест месеца условна присъда за мъж, опитал да напусне страната с фалшив паспорт"}
