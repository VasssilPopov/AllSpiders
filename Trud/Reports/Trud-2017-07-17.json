{"url": "https://trud.bg/%d0%b4%d0%bd%d0%b5%d1%81-%d0%b4%d0%b0-%d0%bf%d0%be%d1%87%d0%b5%d1%80%d0%bf%d1%8f%d1%82-341/", "text": "Ахмед Ахмедов, депутат от ДПС в 44 НС, 43 г.Васил Палакаркин, депутат от ВНС, 89 г.Георги Борисов, поет и преводач, директор на списание “Факел”, 67 г.Евгений Чачев, депутат от ДСБ в 40-ото НС, бивш министър на регионалното развитие и благоустройството, 73 г.Майор Иван Милов, председател на Българска офицерска легия “Раковски“, 45 г.Константин, фолкпевец, 41 г.Константин Папазов, треньор по баскетбол, 50 г.Проф. д-р Михаил Неделчев, литературовед и политик, 75 г.Настимир Ананиев, бивш депутат, 42 г.Полина Цанкова-Христова, депутат от „Воля“ в 44 НС.Д-р Снежана Ризова, началник АГ отделение в МБАЛ „Бургасмед“.", "date": "2017.07.17", "title": " Днес да почерпят"}
{"url": "https://trud.bg/%d0%bb%d1%8e%d0%b1%d0%be-%d0%bf%d0%b5%d0%bd%d0%b5%d0%b2-%d0%b7%d0%b0%d1%81%d0%b5%d0%bd%d1%87%d0%b8-%d1%82%d1%80%d0%b5%d0%bd%d1%8c%d0%be%d1%80%d0%b0-%d0%bd%d0%b0-%d0%b2%d0%b0%d0%bb%d0%b5%d0%bd%d1%81/", "text": "Любослав Пенев е най-обсъжданото име във Валенсия. Бившият нападател на местния тим се завърна в клуба, за да поеме дубъла на „прилепите“. Новината за назначаването засенчи всичко случващо се около първия отбор. Авторитетният валенсиански вестник „Супер депорте“ публикува снимка на Ел Голеадор на челната си страница и написа: „Любо, Любо!“.Изданието публикува обширен материал, за да приветства славния нападател. Треньорът на първия отбор на “прилепите” Марселино Гарсия Торал отстъпи място на бившия селекционер на България и за него не бе отделено почти нищо на първата страница на вестника.“Завърнах се у дома – бяха първите думи на Пенев. – Амбициозен съм. Такъв бях като играч, същият съм и като треньор. Целта ми е винаги максималното – конкуриране във всеки мач, спечелване на голям брой срещи и работа с възможно най-голяма интензивност от самото начало. Обичам да се занимавам с млади момчета и в този случай идеята ми е да помогна да попълня първия отбор с добри футболисти. Държа играчите да атакуват, да се наслаждават, но да рискуват. Футболът е комбинация от атака и защита, но аз съм фен на офанзивната игра. Имам манталитет на победител и искам това да предам на моя отбор. Постепенно ще се опитам да наложа моя начин на мислене и философия.“Пенев се завърна в треньорската професия с договор за една година. Наставникът за последно води „Литекс“ в „Б“ група. Специалистът напусна Ловеч през лятото на 2016-та.Резервният тим на „бяло-черните“, чието пълно име е „Валенсия Местайя“, играе в трета дивизия на Испания, като през последния сезон зае осмо място в класирането.", "date": "2017.07.17", "title": " Любо Пенев засенчи треньора на „Валенсия“"}
{"url": "https://trud.bg/%d1%82%d1%80%d1%83%d1%81-%d1%81-%d0%bc%d0%b0%d0%b3%d0%bd%d0%b8%d1%82%d1%83%d0%b4-6-1-%d0%b1%d0%b5-%d1%80%d0%b5%d0%b3%d0%b8%d1%81%d1%82%d1%80%d0%b8%d1%80%d0%b0%d0%bd-%d0%b2-%d1%82%d0%b8%d1%85%d0%b8/", "text": "Подводно земетресение с магнитуд 6.1 по скалата на Рихтер удари тихоокеанската държава Тонга, предаде .Земетресението е било с дълбочина 97 километра и се е случило на 180 километра югозападна от Нейта в Тонга, заявиха от Американското геологическо дружество.Няма издадени предупреждения за цунами, както и данни за щети или жертви.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.17", "title": " Трус с магнитуд 6.1 бе регистриран в Тихия океан"}
{"url": "https://trud.bg/%d0%b2%d0%b8%d0%ba%d1%82%d0%be%d1%80-%d0%be%d1%80%d0%b1%d0%b0%d0%bd-%d1%89%d0%b5-%d1%81%d0%b5-%d1%81%d1%80%d0%b5%d1%89%d0%bd%d0%b5-%d1%81-%d0%b1%d0%b5%d0%bd%d1%8f%d0%bc%d0%b8%d0%bd-%d0%bd%d0%b5%d1%82/", "text": "Унгария приветства израелския премиер Бенямин Нетаняху на посещение в Будапеща, предаде АФП.Премиерът на Унгария Виктор Орбан се надява посещението на Нетаняху да опровергае обвиненията в антисемитизъм от страна на левицата в страната и Европа.Според някои експерти това е среща на двама десничари, които въодушевени от американския президент Доналд Тръмп смятат, че ляво-либералният глобален ред е банкрутирал, заради хора като милиардера Джордж Сорос, който е обект на нападения, както от Орбан, така и от Нетаняху, пише АФП.Бенямин Нетаняху ще се види с премиерите от Вишеградската група.„Всички тези държави са много про-израелски настроени“, заяви Рафаел Ваго, експерт по Източна Европа от Тел университета в Тел Авив.„Те гласуват винаги в подкрепа на Израел в ЕС и ООН“, каза експертът. Това е първата визита на израелски премиер в Унгария от падането на комунизма.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.17", "title": " Виктор Орбан ще се срещне с Бенямин Нетаняху в Будапеща\t\t\t"}
{"url": "https://trud.bg/%d0%b2%d1%82%d0%be%d1%80%d0%b8-%d0%ba%d1%80%d1%8a%d0%b3-%d0%be%d1%82-%d1%80%d0%b0%d0%b7%d0%b3%d0%be%d0%b2%d0%be%d1%80%d0%b8-%d0%bc%d0%b5%d0%b6%d0%b4%d1%83-%d1%81%d0%b5%d1%80%d0%b3%d0%b5%d0%b9-%d1%80/", "text": "Заместник-министърът на външните работи на Русия Сергей Рябков и заместник-държавният секретар на САЩ Томъс Шанън ще проведат разговор във Вашингтон по въпросите, касаещи двустранните отношения, предава .Ако в хода на срещата не им се отдаде да стигнат до консенсус по ситуацията с иззетите руски дипломатически имоти в САЩ, руската страна ще вземе ответни мерки срещу САЩ.Въпросът за връщането на руската дипломатическа собственост, иззета в последните дни на администрацията на Барак Обама, бе засегнат на срещата на президентите Доналд Тръмп и Владимир Путин.След тази среща, говорителката на руското Министерство на външните работи Мария Захарова заяви, че Русия очаква от САЩ конкретен подход и действия.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.17", "title": " Втори кръг от разговори между Сергей Рябков и Томъс Шанън"}
{"url": "https://trud.bg/%d0%b7%d0%b0%d0%bc-%d0%bc%d0%b8%d0%bd%d0%b8%d1%81%d1%82%d1%8a%d1%80%d1%8a%d1%82-%d0%bd%d0%b0-%d0%be%d1%82%d0%b1%d1%80%d0%b0%d0%bd%d0%b0%d1%82%d0%b0-%d0%bd%d0%b0-%d1%8e%d0%b6%d0%bd%d0%b0-%d0%ba%d0%be/", "text": "Южна Корея предложи да се проведат военни разговори със Северна Корея, предаде . Ако се случи, това ще са първите такива разговори от 2015-та година насам.Заместник-министърът на отбраната на Южна Корея заяви, че това ще помогне за прекратяването на враждебните действия по границата.„Искаме военни разговори със Севера на 21 юли в Тонгилгак, за спиране на враждебните действия, които ескалират военното напрежение на демаркационната линия“, каза заместник-министърът Сух Чо-сук на пресконференция.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.17", "title": " Зам.-министърът на отбраната на Южна Корея: Искаме военни разговори със Севера"}
{"url": "https://trud.bg/%d0%ba%d0%be%d0%b3%d0%b0%d1%82%d0%be-%d0%b2%d1%8a%d0%b7%d0%bc%d0%be%d0%b6%d0%bd%d0%be%d1%81%d1%82%d0%b8%d1%82%d0%b5-%d0%bd%d0%b0%d0%b4%d1%85%d0%b2%d1%8a%d1%80%d0%bb%d1%8f%d1%82-%d1%81%d0%bf%d0%be/", "text": "След участието на президента Румен Радев в срещата на върха на страните от инициативата “Три морета” с държавния глава на САЩ Доналд Тръмп във Варшава, последва интензивна международна програма и на премиера Борисов. Докато в Полша бе дискутирана енергийната сигурност и диверсификация в новия Интермариум между Балтийско, Черно и Адриатическо морета, от трибуната на Световния петролен конгрес в Истанбул премиерът за пореден път лансира неговия план за изграждане газоразпределителен център у нас, популярен като “Газов хъб “Балкан”.Какво се крие зад политическото говорене? Kак да бъде дешифрирано за да се преценят реалните перспективи за създаване на Балкански пазарен газов хъб?Според доклад на Оксфордския институт за енергийни изследвания нуждата е налице. Авторите обаче посочват, че наличните структури в региона са слаби и неспособни да въведат модерни енергийни технологии, търговски практики и способи за управление на рисковете. Ключовите познания са предимно в частния сектор, а държавните структури са неподходящи двигатели на промяна и реформи. Последните са склонни към неправилни приоритети, водени от фискални и социални мотиви, или поради плетеница от клиентелистки интереси. Ако енергийната политика се компрометира допълнително с непрозрачност, обществата ни ще останат неспособни да предприемат адекватни решения.“Газов хъб” на първо място означава пазар, нежели инфраструктура. За осъществяването на пазарен газов хъб са необходими три основни компонента — а) ефективен либерализиран пазар, б) конкуриращи се доставчици и в) гъвкава инфраструктура. Нито едно от трите все още не е налице. Преодоляването на това изисква не само нови тръби, но преди всичко реална либерализация на сектора, раздържавяване на газовите монополи, привличане на нови доставчици, размразяване на проучванията в шистови формации на територията на страната, изграждане на адекватна свързваща инфраструктура, включително извън границите на България. Ключовите елементи на нужната инфраструктура са четири: 1. ново голямо газохранилище, управлявано на пазарен принцип; 2. нов плаващ LNG терминал при Александропулис; 3. нов местен добив; 4. завършване на интерконекторните връзки както с Гърция така и със системните оператори в съседните страни.Засега акцентът е главно върху усвояването на европейските средства за предпроектно проучване и рестартиране на редуциран вариант на “Южен поток” с капацитет до 16 млрд. куб.м. годишно. Последното прозира и зад политическите послания за транзит на 8 до 10 млрд. куб.м. газ за Сърбия, предвид ограниченията на Трети енергиен пакет. Газов хъб “Балкан” на практика е все още само ново и по-атрактивно име за компрометирания “Южен поток”.Същевременно проучванията за шистов газ в България са блокирани, а добив в Черно море на този етап може да се очаква реално само в акваторията на Румъния. Мораториумът не само обслужва интересите за нова тръба на “Газпром” през Черно море, но косвено спомага и за планираното разширение на “Северен поток”, срещу което редица европейски страни възразяват остро. Парадоксалното е, че тъкмо съвременните технологии за интегриран подход при проучванията и добив на газ от шистови структури предлагат решения за паралелно изграждане на необходимите ни газохранилищни капацитети, производство на място на по-чиста електроенергия от природен газ, и дори разработването на капацитет за геоложко съхранение на въглеродния диоксид и активна декарбонизация на икономиката. Подобен подход и технологични решения биха позволили добив и експлоатация на природен газ с ефективно отрицателен въглероден отпечатък. За сега, уви, темата е табу.Вместо това, много се говори за риск от заобикаляне на България, за големи приходи или пропуснати ползи от транзитни такси. Твърди се също, че втечненият газ е твърде скъп. Едва ли не всичко друго освен газ, доставян от “Газпром” е неприемливо. Защо ли не се споменава нищо за финансирането на новата тръба и колко би струвало това на данъкоплатеца? България не би имала икономическа полза от изграждане за собствена сметка на транзитен газопровод на наша територия само заради евентуални приходи от транзитни такси, които не биха стигнали за покриване на лихвите по заемите за строителството. Но най-много, ако не и единствени биха имали полза допуснатите до строителството на новия газопровод. Техните ползи ще са и най-бързите. Така погледнато Балканският газоразпределителен център придобива очертанията на добре познат балкански непазарен строителен разпределителен център за усвояване на средства, които все още никой не може да каже със сигурност от къде и как ще дойдат. Да си спомним за „Син поток“Едноименният газопровод изглеждаше навремето като почти безобидно начинание, което започна да оперира през 2005 г. – с обем над16 млрд. куб. м. природен газ на година, прехвърляни от Русия към азиатската част на Турция. Тържество на сътрудничеството между руски и западни (италиански) компании. “Син поток” щеше да има и втора част, насочена географски към европейската част на Турция. Но после стана, “Южен”, след това “Турски” – а до края, кой знае?!", "date": "2017.07.17", "title": " Когато възможностите надхвърлят способностите\t\t\t"}
{"url": "https://trud.bg/115-%d0%b4%d1%83%d1%88%d0%b8-%d1%81%d0%b0-%d0%b0%d1%80%d0%b5%d1%81%d1%82%d1%83%d0%b2%d0%b0%d0%bd%d0%b8-%d0%b2-%d1%82%d1%83%d1%80%d1%86%d0%b8%d1%8f-%d0%b7%d0%b0%d1%80%d0%b0%d0%b4%d0%b8-%d0%b2%d1%80/", "text": "Най-малко 115 души са арестувани в северозападна Турция в рамките на разследване за информационно-технологичната мрежа, създадена от ФЕТО, предава .Прокуратурата в Текирдаг издаде заповеди за арест на 127 души, включително бизнесмени, домакини, полицаи и други.Заподозрените са обвинени в използването на мобилното приложение „ByLock“, за което се твърди, че е ползвано от военните, които се опитаха да направят преврат на 15 юли 2016 г.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.17", "title": " 115 души са арестувани в Турция заради връзки с Гюлен"}
{"url": "https://trud.bg/%d0%b1%d0%b8%d0%b2%d1%88-%d0%b3%d0%b5%d0%bd%d0%b5%d1%80%d0%b0%d0%bb-%d0%be%d1%82-%d1%82%d1%83%d1%80%d1%81%d0%ba%d0%be%d1%82%d0%be-%d1%80%d0%b0%d0%b7%d1%83%d0%b7%d0%bd%d0%b0%d0%b2%d0%b0%d0%bd%d0%b5-15/", "text": "Генерал-лейтенант Исмаил Хаки Пекин, който е пенсиониран служител на военното разузнаване на турските Въоръжени сили заяви, че около 15 % от турските военни са членове на гюленистката организация ФЕТО.Той добави, че уволненията ще продължат и след срещата на Върховния военен съвет през август. На въпрос дали има риск от нов преврат, бившият разузнавач заяви, че има групи, които се опитват да създадат хаос в Турция.Според него, ако в страната настъпи такъв хаос, Въоръжените сили могат да предприемат преврат, за да го потушат. Той подчерта, че Народнорепубликанската партия използва същата риторика срещу правителство, като ФЕТО и Кюрдската работническа партия.Въоръжените сили на Турция бяха сред най-засегнатите от миналогодишния опит за преврат, пише Daily Sabah.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.17", "title": " Бивш генерал от турското разузнаване: 15% от турските военни са членове на ФЕТО"}
{"url": "https://trud.bg/%d0%b2-%d0%b1%d1%8f%d0%bb%d0%b0-%d0%b5-%d0%b4%d0%b5%d0%bd-%d0%bd%d0%b0-%d1%82%d1%80%d0%b0%d1%83%d1%80-%d0%b2-%d0%bf%d0%b0%d0%bc%d0%b5%d1%82-%d0%bd%d0%b0-%d0%bc%d0%bb%d0%b0%d0%b4%d0%b5%d0%b6%d0%b0/", "text": "Ден на траур в Бяла в памет на 18-годишния Алекс Ангелов, Заради нелепата му смърт в града е обявен двудневен траур.От общината настояват за съвместна среща между прокуратурата, полицията и директорите на двете средни училища в града, на която да обсъдят как да бъдат предотвратени подобни инциденти.Очаква се прокуратурата да преквалифицира обвинението срещу нападателя от средна телесна повреда в непредумишлено убийство.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.17", "title": " В Бяла е ден на траур в памет на младежа, пребит заради една цигара"}
{"url": "https://trud.bg/%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b8%d1%82%d0%b5-%d0%b2%d1%8a%d0%bd%d1%88%d0%bd%d0%b8-%d0%bc%d0%b8%d0%bd%d0%b8%d1%81%d1%82%d1%80%d0%b8-%d1%81-%d0%bd%d0%be%d0%b2%d0%b8-%d1%81/", "text": "Европейските външни министри се съгласиха за нови санкции срещу сирийското правителство, предава The Press and Journal.Външният министър на Великобритания Борис Джонсън заяви, че 16 високопоставени военни и учени ще получат забрана за пътуване, както и замразяване на авоарите, когато европейските министри се срещнат в Брюксел.С това броят на санкционираните индивиди от сирийската власт ще стане 256.„Тези 16 индивида включват военни и химици отговорни за ужасяващите химични атаки срещу невинни мъже, жени и деца“, каза британският външен министър.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.17", "title": " Европейските външни министри с нови санкции срещу сирийското правителство"}
{"url": "https://trud.bg/%d0%b4%d0%b0%d0%bd%d0%b0%d0%b8%d0%bb-%d0%ba%d0%b8%d1%80%d0%b8%d0%bb%d0%be%d0%b2-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb-%d0%bd%d0%b0-%d0%bf%d0%b0%d1%80%d0%bb%d0%b0%d0%bc/", "text": "– Господин Кирилов, каква е оценката Ви за изтичащата първа пленарна сесия на 44-то Народно събрание? Вместихте ли се в сроковете по законодателството?– Оценката ми е изцяло положителна. Смятам, че макар това да беше първата сесия на 44-то Народно събрание законодателната дейност се разви изключително амбициозно и успяхме да покрием всички предизвикателства, които бяха пред законодателната дейност пред тази сесия. Ще кажа, че дори на тази стартова сесия са отворени и са приети на първо четене трите ключови процесуални кодекса, четири законопроекта за Гражданския-процесуален кодекс (ГПК), два законопроекта за Наказателно-процесуалния кодекс (НПК), плюс Административно-процесуалния кодекс (АПК). Стартира повторната работа по закона за концесиите, който беше приет в 43-то Народно събрание, но му беше наложено вето от президента между двете събрания. Именно затова се наложи да започнем работата отново, но сме напреднали в обсъжданията, изтече срокът за предложения между първо и второ четене и се получиха доста становища до този момент. Стартира и работна група по законопроекта за концесиите. Всичко това го казвам в контекста на началото, при което се конструираше този парламент – спомняте си, че приехме правилника на народното събрание, сформирахме комисии и реагирахме във всеки един случай, когато имаше необходимост от реакция на законодателя.– Опозицията обаче непрекъснато ви обвинява, че пилеете парламентарно време, че няма законопроекти, включително и от правителството.– Тук искам да посоча една специфика, с която опозицията много спекулира в последно време, а именно, че законопроектите от Министерски съвет са малко и че Министерски съвет няма управленска програма, респективно и предложения в законодателството. Това категорично не е така и го оборвам, като обяснявам и спецификата в този случай. Голяма част от законопроектите, които са безспорни, които имат подкрепата на Министерски съвет, са внесени от нас като народни представители. И това не трябва да се спекулира, защото при положение, че законопроектът е готов, при положение, че знаем становището на министрите по отделни теми и въпроси, затова и сме избрали по-бързия път. За да имаме по-кратка законодателна процедура, за да се реагира по-бързо да се регулират тези обществени отношения.– Кои са новите моменти в закона за концесиите? Ще удовлетворите ли искането на кметовете за това по-голям процент от концесионните такси да остават за местните бюджети?– Има интересни предложения, има предложения, които се появяват за пръв път в този дебат. Дискусията ще бъде сериозна и задълбочена. И от народните представители и от институциите има интересни предложения. Да, има искания от общините за по-голям процент отчисление от концесионното възнаграждение, което ще дискутираме и вероятно ще срещне принципна положителна подкрепа. Има искания за трето изключване от приложното поле на закона за концесиите, което е за плажовете по черноморското крайбрежие. Тези процедури до сега се уреждат в закона за черноморското крайбрежие и това също ще се дебатира. Поставят се отново въпросите, които са свързани със сроковете и с одобрението на народното събрание. Очевидно и тук ще имаме задълбочена дискусия. Има въпроси, които касаят заварените концесии и прилагането на закона спрямо тях. Смятам, че по този въпрос бяхме намерили добро и положително решение, но ако можем да подобрим с оглед еднозначност и яснота, това би било в полза на закона и на субектите, които биха го прилагали и изпълнявали.– Два законопроекта предстоят да бъдат приети на второ четене и то преди началото на парламентарната ваканция – Законът за съдебната власт и Закона за околната среда и водите. Ще успеете ли?– Смятам, че имаме възможност, макар да остават само две пленарни седмици. Имаме желание да приключим работата и по двата законопроекта, защото не са с огромен обем. Макар, че дебатите обещават да са достатъчно интензивни и да отнемат сериозно време. Добре това да се случи в рамките на финала на тази парламентарна сесия. По отношение за закона за съдебната власт е хубаво това да стане преди септември, когато ще бъде същината по процедурата на избор на нови членове на ВСС от квотата на народното събрание. Хубаво е да изтеглим момента на обсъждане и това да не съвпада с дебатите през септември месец. За тези две седмици е важно да успеем да завършим второто четене на законопроекта за НПК, който предвижда деформализация на наказателното производство и неговото ускоряване, което е важен законопроект и е елемент на изпълнение на препоръките по доклада на Механизма за оценка и сътрудничество на Европейската комисия. В НПК има две ключови промени – едната е предварително-разпоредително заседание, което да преодолее възможността за множество връщания на обвинителния акт за доразследване. С това смятаме, че значително ще се ускори наказателния процес, ще се подобри работата на всички участници в него. А другата е по отношение на преследването на лицата, които са на висши държавни длъжности. Случаите на корупционни престъпления на овластени лица ще са с променена подсъдност от Софийски градски съд към Специализирания наказателен съд. Заедно с това се предвиждат множество процедурни изменения, които да подобрят наказателното съдопроизводство.– Имахте 16 закона, по които трябваше да влезете много бързо в срок, за да избегнем наказателна процедура от Европейската комисия – справихте ли се?– В голяма част – да. Тези, за които отговаря правна комисия са в ход, така че това забавяне е преодоляно и сме намалили в значителна степен риска от наказания по наказателни процедури. Включително, имаме взаимодействие и с другите комисии на парламента и където е необходимо винаги съдействаме. Такъв беше случая и по закона за електронния документ и електронния подпис, например.– Предлагате “законов лимит” на безкрайните обжалвания по Оценка на въздействието на околната среда (ОВОС) – какъв срок ще заложите в екозакона?– Това наше предложение се касае само за обектите с национално значение, а те не са много. Това са големите инфраструктурни проекти, които са преминали и преминават една по-дълга фаза на планиране, на установяване в стратегическите и съответните планове по тяхното приложение, които вече са имали обществено обсъждане и публиката отдавна ги познава. А по отношение за предложението обжалването за ОВОС да бъде едноинстанционно – бих искал да припомня, че няма да е прецедент. Напротив – то допълва и доразвива едно съществуващо вече законодателно решение. Това, което беше в Закона за устройството на територията (ЗУТ) пак по отношение на обектите с национално значение – там също обжалването е едноинстанционно. При положение, че в ЗУТ имаме т.нар. “бърза писта”, няма логика другите свързани производства да се бавят. Предложението ни представлява и съгласуване на времето, така, че да имаме един оптимален резултат за кратко време. Смятаме също така, че това предложение съответства изцяло на Орхуската конвенция, която съдържа рамката на изискването за участието на обществеността в процедурите по въздействието на околната среда, където изискването е съдебната фаза и съдебния контрол да бъде ефективен и бърз. Така че, това изцяло съответства на философията и на международния режим в тази материя. При всички положения се надяваме тази поправка да преодолее процесуалните шикани, които понякога бавеха съдебните производства с три и повече години – пример от една справка, която обсъждахме и на заседанието на комисията по околна среда и водите. Но отново подчертавам – става дума за национални инфраструктурни обекти. Да не се бърка с национални паркове, с природни паркове, със защитени територии и тн. Промените касаят инженерната инфраструктура, която се строи със статут на обект с национално значение.– Става дума за пътища, тунели…– Пътища, тунели, магистрали, язовири, първостепенни водохранилища – “бързата писта” за ОВОС касае само такива обекти. Там би попаднал и проект за газопровод, ако се строи такъв.– Регионалният министър Николай Нанков алармира неколкократно, че строежът на автомагистрала “Струма” вече влиза в много рисков срок за изпълнение поради забавяне точно заради подобни жалби – затова ли правите спешно поправката?– Не бих искал да конкретизирам действието на един закон спрямо един конкретен случай. Но смятам, че и в този случай това ще защити интересите на България като бенефициент на европейски средства, ще повиши възможността ни да довършим този ключов инфраструктурен обект и при всички положения ще бъде в полза на регионалното и национално развитие. А не мисля, че по някакъв начин са ощетени екологичните организации, които и до сега даваха множество становища и доклади. Вижте, процедурата по ОВОС напълно изпълнява изискванията на конвенцията от Орхус от 1998 година за достъп на обществеността по процедурите. Правени са множество обявления, множество обсъждания, отразяват се становищата на всички заинтересувани граждани и организации. Тук аз нямам притеснения за ограничаване на защитата на обществото при участието им по процедурите по ОВОС.– С кои законопроекти ще започне работа парламентът след лятната ваканция?– За правна комисия мога да кажа, че ще започнем с изслушването на членовете на ВСС от парламентарната квота. Едновременно с това ще стартират и двете работни групи – тази за закона концесиите и тази, която е по четирите проекта по ГПК. Нашият гостДанаил Кирилов е роден на 25.06.1970 година. Завършил е право в СУ “Св. Климент Охридски”. Два мандата е общински съветник в Столичния общински съвет. Народен представител от ПП ГЕРБ в 42, 43 и 44-то Народно събрание. Председател на комисията по правни въпроси.", "date": "2017.07.17", "title": " Данаил Кирилов, председател на парламентарната  комисия по правни въпроси, пред „Труд“: “Бързата писта” за ОВОС е за ключови проекти като “Струма”"}
{"url": "https://trud.bg/%d0%b0%d0%b4%d0%b2%d0%be%d0%ba%d0%b0%d1%82-%d0%bd%d0%b0-%d1%82%d1%80%d1%8a%d0%bc%d0%bf-%d1%81%d0%b8%d0%bd%d1%8a%d1%82-%d0%bd%d0%b0-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d0%b0-%d0%bd/", "text": "Един от личните адвокати на Доналд Тръмп отхвърли обвиненията, че синът на президента е виновен заради срещата си с руски лобист миналата година, предава The Telegraph.Според него, тайните служби са пазили Доналд Тръмп младши от „престъпни намерения“.Адвокат Джей Секулов заяви, че няма нищо подозрително относно срещата на Доналд Тръмп младши с руски адвокат и лобист в „Тръмп тауър“.„Ако имаше нещо престъпно, защо тайните служби са допуснали тези хора? Президентът е имал защитата на тайните служби в този момент, и това повдига въпроси у мен“, каза адвокатът.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.17", "title": " Адвокат на Тръмп: Синът на президента не е виновен заради срещата си с руски лобист"}
{"url": "https://trud.bg/%d0%b3%d0%be%d0%bb-%d0%bc%d1%8a%d0%b6-%d1%81%d0%b5%d0%b4%d0%bd%d0%b0-%d0%bd%d0%b0-%d0%bf%d0%bb%d0%b0%d1%82%d0%bd%d0%be%d1%82%d0%be-%d0%bd%d0%b0-%d0%b1%d1%83%d0%bb-%d0%b1%d1%8a%d0%bb%d0%b3%d0%b0/", "text": "Гол мъж затрудни движението на столичния бул.”България” в района на Техникума по текстил минути преди 7 ч. тази сутрин. Той седнал на пътното платно.На мястото има полиция и медицински екип, които успяха да преместят видимо неадекватния мъж на тротоара.На този етап не е ясно какво е накарало човека да застане на пътя на колите.По първоначална информация мъжът е психично болен.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.17", "title": " Гол мъж затрудни движението по бул. „България“, седна на пътното платно"}
{"url": "https://trud.bg/%d0%b8%d0%b7%d0%b2%d0%be%d0%b7%d0%b8%d1%85%d0%b0-40-%d1%81%d0%b0%d0%bc%d0%be%d1%81%d0%b2%d0%b0%d0%bb%d0%b0-%d1%81-%d0%b1%d0%be%d0%ba%d0%bb%d1%83%d1%86%d0%b8/", "text": "Близо 40 самосвала с боклуци са били извозени през изминалата седмица при почистването на долното езеро на емблемата на Велинград – Клептуза, съобщиха от общинската управа.Езерото не е почиствано от 2013 година насам, а след като бе изпусната водата от него, работници с багер и лопати изгребаха натрупаните с години водорасли, тиня и кал от дъното. Почистени бяха и прилежащите площи около долното езеро на Клептуза, бяха изрязани и изсъхналите клони, за да добие паркът около него по-приветлив и естетичен вид и стане по-желано място за разходки за жителите и гостите на курорта. От екипа на кмета на Велинград д-р Костадин Коев гарантираха, че това е само началото на обновяването на емблематични места.", "date": "2017.07.17", "title": " Извозиха 40 самосвала с боклуци"}
{"url": "https://trud.bg/%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%b8-%d0%b4%d0%b8%d0%bf%d0%bb%d0%be%d0%bc%d0%b0%d1%82-%d0%b2%d0%bb%d0%b0%d1%81%d1%82%d1%82%d0%b0-%d0%b2-%d1%81%d0%b5%d0%b2%d0%b5%d1%80/", "text": "Властта в Северна Корея може да бъде сменена всеки момент, което налага САЩ, Китай, Южна Корея и Япония да проведат консултации, и да са готови за подобно развитие на събитията, предава .Това е заявил пред японски медии американският дипломат Антъни Блинкен, който заемаше поста на заместник-държавен секретар в администрацията на Барак Обама.„Смяната на властта в Северна Корея може да се случи по всяко време. Затова сега е крайно важно да се проведат предварителни консултации“, каза той. По негови думи, въпросите, които трябва да обсъдят Вашингтон, Пекин, Сеул и Токио, включват „управляването на ядрените обекти на територията на Северна Корея, изпращането на военни, както и държавната система след смяната на режима на Ким Чен Ун“, заяви той.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.17", "title": " Американски дипломат: Властта в Северна Корея може да бъде сменена всеки момент"}
{"url": "https://trud.bg/%d0%bd%d0%b5-%d1%81%d0%bc%d0%b5-%d0%b7%d0%b0%d1%81%d1%82%d1%80%d0%b0%d1%88%d0%b5%d0%bd%d0%b8-%d0%be%d1%82-%d0%b2%d0%b8%d1%80%d1%83%d1%81%d0%b0-%d0%bf%d0%b5%d1%82%d1%8f-%d0%ba%d0%be%d0%b9%d1%82/", "text": "Цялата епидемия с “ се разви изцяло на 27 юни. 74% от заразените системи са в Украйна. Той се простира само в локални мрежи, не в интернет. В момента не сме застрашени от „Петя“, заяви д-р Веселин Бончев пред От вируса WannaCry са заразени над 1 000 000 компютъра, чийто собственици към момента не предполагат за опасността. В България има 100 заразени машини с Д-р Бончев посъветва потребителите редовно да обновяват операционната си система, да създават копия на данните, а при голяма локална мрежа – да се сегментира на части. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.17", "title": " Не сме застрашени от вируса „Петя“, който нападна масово компютри в Украйна, заяви Веселин Бончев\t\t\t"}
{"url": "https://trud.bg/%d1%81%d0%be%d0%bf%d0%be%d1%82-%d0%bf%d1%80%d0%b5%d0%b3%d0%be%d0%b2%d0%b0%d1%80%d1%8f-%d0%b7%d0%b0-%d0%be%d0%bf%d1%80%d0%be%d1%89%d0%b0%d0%b2%d0%b0%d0%bd%d0%b5-%d0%bd%d0%b0-24-%d0%bc%d0%bb%d0%bd/", "text": "Продават имоти, върху които още няма запор от ЧСИОбщина Сопот води заключителни преговори с Министерството на финансите за опрощаване на отпуснатия й през януари 2016 г. безлихвен заем от 2,4 млн.лв. Това съобщи Деян Дойнов, кмет на родния град на патриарха на българската литература Иван Вазов.“Ако това стане факт, до 2-3 месеца се надявам дълговете ни да се стопят до нула, тъй като към момента те възлизат на 2,5 млн. лв. и ако държавата ни опрости този безлихвен заем от 2,4 млн. лв., задълженията ни ще намалеят под 100 000 лв.”, коментира той и припомни, че е наследил над 12 млн. лв. дългове след 12-годишното управление на предшественика си Веселин Личев.За да ги стопи, Община Сопот е принудена да продава свои имоти, върху които все още няма запор от частни съдебни изпълнители (ЧСИ). Такива са два земеделски парцела, обявени на публична продан с явно наддаване – единият е в местността “Малкия друм” с площ от 1700 кв. м и начална тръжна цена от 5100 лв., а другият от 1083 кв. м в местността “Манастирски лозя” е изваден на тезгяха срещу 10 000 лв.", "date": "2017.07.17", "title": " Сопот преговаря за опрощаване на 2,4 млн.лв. безлихвен заем\t\t\t"}
{"url": "https://trud.bg/%d0%b7%d0%b0%d0%b1%d1%80%d0%b0%d0%bd%d0%b8%d1%85%d0%b0-%d0%ba%d1%8a%d0%bf%d0%b0%d0%bd%d0%b5%d1%82%d0%be-%d0%b2-%d1%8f%d0%b7%d0%be%d0%b2%d0%b8%d1%80%d0%b0-%d0%ba%d1%80%d0%b0%d0%b9-%d0%b0%d1%81%d0%b5/", "text": "При нарушения служителите ще викат полицияЗабрана за къпане и плуване в язовир “40-те извора” край Асеновград и ограничение на достъпа на външни лица до водно-стопанското съоръжение е издал изпълнителният директор на клон “Марица” на “Напоителни системи” ЕАД Петко Димов. При установяване на нередности служителят по поддръжката на язовира трябва незабавно да уведоми компетентните органи в лицето на МВР и прокуратурата или да съобщи на спешен телефон 112, за да не се стига до нови инциденти като този от 26 юни (понеделник), когато тълпа роми нападна трениращите във водите на “40-те извора” деца и треньори от клуба по кану-каяк “Асеновец”, след това в града стотици се вдигнаха на протест срещу насилието.Според член 8 на Наредбата за водоспасителната дейност са предвидени санкции за нарушителите, които носят административно-наказателна отговорност, а актове ще се издават от длъжностните лица. Междувременно кметът д-р Емил Караиванов и екипът у вече са предоставили общински терен в ромския квартал “Лозница”, на който да бъде разкрита приемна на РУ на МВР в града под Асеновата крепост. Мястото вече е огледано и одобрено лично от шефа на Областна дирекция на МВР-Пловдив старши комисар Атанас Илков и от началника на сектор “Охранителна полиция” комисар Любомир Рашков.", "date": "2017.07.17", "title": " Забраниха къпането в язовира край Асеновград\t\t\t"}
{"url": "https://trud.bg/%d0%bd%d0%b5%d0%bc%d1%81%d0%ba%d0%b8-%d0%be%d1%80%d0%ba%d0%b5%d1%81%d1%82%d1%8a%d1%80-%d0%b3%d0%b0%d1%81%d1%82%d1%80%d0%be%d0%bb%d0%b8%d1%80%d0%b0-%d0%b2-%d0%bf%d0%b5%d1%89%d0%b5%d1%80%d0%b0/", "text": "Съставеният от 20 акордеонисти немски оркестър Rockin Accordions ще изнесе концерт в Пещера на 28 юли (петък), където музикантите от град Лайпциг ще свирят на сцената на площада в родопския град. Репертоарът му е обширен и многообразен и се състои от класическа музика, интернационална, танго, джаз, латино и филмова музика и както показва името на трупата – рок и популярна музика.Освен концертни турнета из цяла Германия, Rockin Accordions има и много гастроли в чужбина от 2001 година насам – в Малта, Виена, Прага, Лугано (Швейцария), Ница (Франция), “Театро Филармонико” и “Арена ди Верона”-Италия, Финландия, Испания, участие във фестивала “World Musik Fesival” в Инсбрук и турне из Тирол през 2010 г. Преди да гастролират у нас, немските акордионисти ще участват на престижен музикален фестивал в Дания.", "date": "2017.07.17", "title": " Немски оркестър гастролира в Пещера\t\t\t"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d1%82%d1%8f%d0%bb%d0%be%d1%82%d0%be-%d0%bd%d0%b0-11-%d0%b3%d0%be%d0%b4%d0%b8%d1%88%d0%bd%d0%be-%d0%b4%d0%b5%d1%82%d0%b5-%d1%83%d0%b4%d0%b0%d0%b2%d0%b8/", "text": "Намерено е тялото на 11-годишното момиче, което изчезна в морето в Слънчев бряг. Това съобщиха от ОДМВР – Бургас.На 15 юли, около 03.34 часа, в Районно управление – Несебър е получено съобщение за това, че на плажа до бар „Кайро бийч” в Слънчев бряг от морето е изхвърлено тялото на момиче на видима възраст около 10 – 12 години.Установено е, че трупът е на чешката туристка с инициали Х. Н. 11-годишото момиче е от виетнамски произход, а тялото й се издирваше от 12 юли.Между 6 и 7 спасителен пост, срещу заведение – бистро „Кораба” в Слънчев бряг, момиченцето заедно със сестра си и 61-годишна чешка туристка влезли в морето, но то започнало да се дави. Жената успяла да извади сестричката на брега, но при опита да си да спаси момичето с инициали Х. Н. се удавила, а тялото ѝ е извадено от сезонен работник. Трупът на Х.Н. е откаран за аутопсия в УМБАЛ – Бургас.По случая е образувано досъдебно производство.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.17", "title": " Откриха тялото на 11-годишно дете, удавило се в морето край Слънчев бряг"}
{"url": "https://trud.bg/%d0%bf%d0%bb%d0%b0%d0%bc%d0%b5%d0%bd-%d0%b4%d0%b8%d0%bc%d0%b8%d1%82%d1%80%d0%be%d0%b2-%d0%bf%d1%80%d0%b5%d0%b7-%d0%bc%d0%b8%d0%bd%d0%b0%d0%bb%d0%b0%d1%82%d0%b0-%d0%b3%d0%be%d0%b4%d0%b8%d0%bd%d0%b0/", "text": "Пазарът на труда в България е дефицитен, вече няма никакви кадри и диктува вдигане на доходите. Статистиката показва, че през миналата година има 10% вдигане на заплатите, което показва, че част от работодателите вече разбират тази необходимост. Това коментира пред  президентът на КНСБ Пламен Димитров.По думите му към момента в Румъния и Сърбия средната заплата е с около една трета по-висока от тази у нас, Македония е с над 15% напред и само Албания е зад нас по доходи на Балканите. Той отбеляза, че в северната ни съседка шивачките получават с 40% повече от тези у нас – макар да работят за едни и същи брандове.Димитров отбеляза, че миналата година фирмите са спечелили 15 млрд. лв. и ако инвестират 20% от тях в кадрите си, служителите биха получили средно по 100 лв. отгоре.Според него лансираното от вицепремиера Валери Симеонов премахване на добавката за стаж е „претоплена манджа”, чието евентуално приемане е изключително опасно, защото би премахнало единствения останал автоматичен механизъм за вдигане на доходите. Такъв тип бонуси има в големи компании в ред западни страни, посочи синдикалистът.В отговор на довода, че не винаги тези с повече стаж са по-добри специалисти, той зададе въпроса: „Искате ли да Ви оперира млад студент, който сега е завършил или професор с 25-30 г. стаж? Няма как да знаеш всичко, когато си завършил вчера. За младите трябва да има други бонуси”.В тази връзка президентът на КНСБ се обяви за минимална заплата от 700 лв. за висшистите, работещи по специалността си.Той цитира данни според които за 17 години 906 000 българи за заминали в чужбина без перспектива за връщане. Според него 1000 евро заплата извън София би върнала у нас много от хората, които в Германия към момента получават приблизително двойно повече.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.17", "title": " Пламен Димитров: През миналата година има 10% вдигане на заплатите, което показва, че част от работодателите вече разбират тази необходимост"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd%d0%be%d0%b2-%d1%81%d1%82%d1%80%d0%b0%d0%bd%d0%b0%d1%82%d0%b0-%d0%bd%d0%b8-%d1%81%d0%b5-%d0%b4%d0%b2%d0%b8%d0%b6%d0%b8-%d0%b2-%d0%bf%d0%be%d0%b7%d0%b8%d1%82%d0%b8/", "text": "Хоризонтът на парламента е 4-годишен мандат, нормално е председателите на парламентарни групи да работят в една посока и да водят диалог по всички теми. БСП се стараят да провокират парламентарното мнозинство и изпълнителната власт. Ясни са приоритетите за българското председателство, хубаво е, че България успя да изведе сред водещите и темата за Западните Балканите. Това заяви председателят на парламентарната група на ГЕРБ Цветан Цветанов пред По думите му България може да бъде регионален лидер.Темата „НДК“ беше повдигната от БСП, ние подкрепяме всяка инициатива за прозрачност, затова беше създадена и Комисията за НДК. БСП са притеснени, те не могат да осъзнаят, че изборите приключиха. Те могат да се върнат в политическия мач, когато са част от общите цели на българското правителство, заяви Цветан Цветанов.Той поздрави външно министерство и всички, които имат отношение по предстоящото подписване на Договора за добросъседство с Македония. Това, по думите му, ще доведе до намаляване на напрежението в отношенията с югозападната ни съседка.Не се водя от лични нападни, мога да ви уверя, че разговорите на чисто институционално ниво се водят в интерес на обществото. Личните неща са извън политиката, каза Цветанов.„Управленската програма е готова, тя трябва да бъде график за реализирането на секторни политики. Смятаме, че е много по-важно да имаме детайли със срокове, които ще дадат отговор на всички популистки изказвания от страна на БСП. Управленската ни програма е много стойностна“, заяви Цветанов.По отношение на доходите, Цветанов каза, че минималната работна заплата в края на мандата ще достигне 650 лв., а средната – 1500 лв.Страната ни се движи в позитивен план, каза Цветанов. С Обединените патриоти работим изключително добре, каза председателят на ПГ на ГЕРБ и благодари за коректността в отношенията с коалиционните партньори.  АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.17", "title": " Цветанов: Страната ни се движи в позитивна посока"}
{"url": "https://trud.bg/%d0%bd%d0%b0%d0%b4-100-%d1%80%d1%83%d0%bc%d1%8a%d0%bd%d1%86%d0%b8-%d0%b8-%d0%b1%d1%8a%d0%bb%d0%b3%d0%b0%d1%80%d0%b8-%d0%bf%d1%80%d0%b8%d1%81%d1%82%d0%b8%d0%b3%d0%b0%d1%82-%d0%b2%d1%8a%d0%b2-%d0%b2/", "text": "Повече от 100 румънци и българи пристигат във Великобритания всеки ден, откакто Европейският съюз облекчи ограниченията преди три години, предава .Броят на имигрантите от двете източноевропейски страни се е вдигнал от 129 хиляди през януари 2014 до 300 хиляди през март 2017 година.Това се равнява на 120 румънци и 20 българи, идващи на британска територия всеки ден.„Това е много притеснително, тъй като не знаем колко от тези хора си намират работа, и колко от тях се ползват от различни помощи.“, коментира депутатът от Консервативната партия Дейвид Дейвиес.„Тези цифри показват значението на правилата за имиграционен контрол, и именно това ще можем да правим излезем ли от ЕС“, каза той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.17", "title": " Над 100 румънци и българи пристигат във Великобритания всеки ден"}
{"url": "https://trud.bg/%d0%bf%d1%80%d0%b0%d0%b2%d0%be%d1%81%d0%bb%d0%b0%d0%b2%d0%bd%d0%b0%d1%82%d0%b0-%d1%86%d1%8a%d1%80%d0%ba%d0%b2%d0%b0-%d0%b4%d0%bd%d0%b5%d1%81-%d0%bf%d0%be%d1%87%d0%b8%d1%82%d0%b0-%d1%81%d0%b2%d0%b5/", "text": "Православната църква днес почита света Великомъченица Марина. Тя се счита и за покровителка на водите и закрилница на Южното Черноморие. За Храмовия празник на Пловдивската митрополитна църква Св. Марина пристигнаха две светини. Копие на целебната икона на Богородица Всецарица от Света гора и част от покрова и ризата на Божията майка, с благословията на руския патриарх Кирил. В 9 часа със света литургия, водена от Пловдивския митрополит Николай, започват тържествата по случай храмовия празник.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.17", "title": " Православната църква днес почита света Великомъченица Марина"}
{"url": "https://trud.bg/%d0%ba%d0%be%d0%bc%d0%b8%d1%81%d0%b8%d1%8f%d1%82%d0%b0-%d0%b8%d0%b7%d1%82%d1%80%d0%b5%d0%b1%d0%b8%d1%82%d0%b5%d0%bb-%d0%be%d0%bf%d1%80%d0%b0%d0%b2%d0%b4%d0%b0%d0%bd%d0%b8%d0%b5/", "text": "Военното министерство чака окончателното решение на парламентаУ нас има желязна традиция в политиката. Ако искаш да скриеш истината – създаваш парламентарна комисия. Ако искаш да погребеш нещо смислено – създаваш парламентарна комисия. Наборът от възможности за употреба на една комисия е значим, но разбира се тя може да бъде и изключително важна и полезна. Но не винаги.Комисията се създава винаги с едни съмнения, с едни подозрения, с едни риторични въпроси в стил футболен президент, който е недоволен от резултата на мача.„Аз не обвинявам никого, но си задавам въпроса: Дали пък съдията не е бил почерпен подобаващо, за да свири така. Не го обвинявам, но нека той да ви отговори на вас дали е бил почерпен или не.”Ето така се случва днес със задължителната и закъсняла модернизация на армията ни. Замириса на тревожно забавяне на старта на преговорите за изтребителите. На всички е ясно, че за ремонт на пералнята се викат майстори, за компютрите – системни администратори, за изтребителите – авиоинженери и пилоти. Народните представители създадоха комисия, която да инспектира защо специалистите са предпочели чисто нов самолет пред 40-годишен. Няма лошо – нека знаят. Но армията продължава да си лежи в състояние между болката и припадъка.Министърът на отбраната Красимир Каракачанов и неговият екип лансират тезата, че докато парламентът не се произнесе по доклада на временната комисия, няма да се прави нищо. Т.е. настъпи период на ново чакане. Този път до края на септември, а може би и след това. Впрочем, може и да се удължи гласуваното време за работа на временната комисия, което няма да бъде прецедент в парламентарната ни практика. При този обем на проучване на обстоятелствата около класирането на офертите за придобиване на нов тип боен самолет, който все още не е окончателно изяснен, няма да е грешна прогнозата, че определеното време ще се окаже недостатъчно. Още повече, че временната комисия получи от парламента амбициозна и категорична задача „да се запознае с всички факти и обстоятелства относно проведената процедура по избор на нов тип боен самолет; извършените действия от длъжностни лица по разглеждане на постъпилите предложения от страните доставчици; отговорностите по управлението на процеса; реда за вземане на решение за завършване на процедурата по избора от Министерския съвет.”На първото си заседание тя даде заявка да работи повече експертно, отколкото политически, но тонът може да се промени още с изслушването на бившите министри на отбраната Аню Ангелов, Ангел Найденов и Николай Ненчев, което се очаква в близките дни.Откъде идват съмненията за, според някои нарочно, забавяне на процеса? Работата е там, че тази временна комисия не е основание за изчакване и загуба на ценно време.Задачата ни е комисията да каже има ли грешки в процедурата, а не кой самолет да бъде купен”, казва нейният председател Емил Христов, депутат от ГЕРБ.„Не преследваме друго освен яснота в хронологията на събитията и как са се вземали решенията”, посочва и адмирал Пламен Манушев – друг депутат от управляващите, също член на временната комисия.Показателни са думите и на техния колега Владимир Тошев: „В никакъв случай нашата временна комисия няма да спре инвестиционните проекти. Ние само търсим яснота. От темповете на нашата работа и от документа, който ще представим в края на Народното събрание, по никакъв начин няма да предопределяме действията на Министерския съвет. Искаме повече информираност, включително и за другите институции.”„Комисията може да излезе с предложение, парламентът да ни задължи с решение, така че според мен е по-правилно да се изчака окончателният доклад на комисията и, ако нямат препоръки, работим по проекта, който съм внесъл в Министерския съвет”, каза пред журналисти министърът на отбраната Красимир Каракачанов.На въпрос дали междувременно ще се водят преговори с производителя на шведските самолети „Грипен” той отговори: „Ако вземем решението на служебното правителство, там се говори за двама от участниците, т.е. не може да има преговори само с един”.В момента, в който имаме „зелена светлина” от парламента, разговорите ще започнат, каза министърът като подчерта, че модернизацията трябва да върви и в трите вида въоръжени сили.Действително от мандата на комисията не следва нищо друго, освен придобиване на исканата от нея информация. В решението на Народното събрание за нейното създаване е записано, че изготвя доклад за фактите и обстоятелствата, относно проведената процедура и направените изводи. И толкова! Няма задължение да предложи проекторешение на парламента. За разлика от постоянните комисии, в чийто доклади се отразява и взетото от тях решение. Просто председателят внася в деловодството изготвения доклад.Още един факт буди размисъл. Какво става с огласения и преминал срока за обществено обсъждане доклад на министъра на отбраната, с който той иска промяна на гласуваната от Народното събрание на 2 юни м.г. схема за разсрочено плащане на самолетите и корабите и предлага проекта на Сухопътни войски за обсъждане от правителството и гласуване от парламента?Едва ли оставащите шест пленарни дни на депутатите до лятната им ваканция ще стигнат за приемане на доклада, т.е. за коригиране на решението за двата инвестиционни проекта и даване зелена светлина на бойните машини на пехотата. Може би и за това е виновна временната комисия?!Всичко това пречи на най-важната стъпка – възлагане мандат на министъра на отбраната да започне преговори с кандидатите за доставяне на самолетите и корабите. Може би министърът знае доста повече, което е нормално, и очаква връщане на процедурата в началната й фаза? Това обаче не би трябвало да произтича от работата на временната комисия, защото тя няма отношение към избора на марката изтребител и съвсем никакво към корабите. Ако има подобна информация, тя следва да бъде предадена на други органи. Или днешното правителство търси най-безобидния начин да не изпълни решение на служебното.Забавянето на процеса поставя и друг въпрос. Ако не се сключат договорите за самолетите и корабите до края на годината, означавали, че заложените в централния бюджет средства за 2017 г. ще трябва да се прехвърлят за следващи години, което да наложи нова промяна на схемата за разсрочено плащане и ново гласуване в парламента? Или отговорът е много лесен. Засега правителството не е склонно да даде 3,5 млрд. лв., макар и за 13 години напред, което може да се окаже обяснения на целия процес по модернизацията на Въоръжените сили.", "date": "2017.07.17", "title": " Комисията “Изтребител” – оправдание за бездействие\t\t\t"}
{"url": "https://trud.bg/moodys-%d0%bf%d0%be%d0%b2%d0%b8%d1%88%d0%b8-%d1%80%d0%b5%d0%b9%d1%82%d0%b8%d0%bd%d0%b3%d0%b0-%d0%bd%d0%b0-%d0%be%d0%b1%d1%89%d0%b8%d0%bd%d1%81%d0%ba%d0%b0-%d0%b1%d0%b0%d0%bd%d0%ba%d0%b0/", "text": "Международната рейтингова агенция Moody’s повиши оценката на дългосрочните депозитни рейтинги  на Общинска банка АД от B1 на Ba3, стабилна перспектива. Това е с две степени по-високо от тази, която банката получи през 2016 г.Международната агенция запази равнището на кредитната оценка от базовата линия (BCA) от b2. Краткосрочните Not-Prime рейтинги и Ba2(cr)/Not-Prime(cr) оценка на риска от контрагента (CRA) също са потвърдени. Всички рейтинги имат стабилна перспектива, която отразява постигнат баланс между висока ликвидност и адекватни капиталови буфери.Общинска банка поддържа стабилни капиталови буфери, като към края на 2016 г. коефициентът на обща капиталова адекватност e 16,64%, при регулаторен минимум от 8%. Текущото ниво на ликвидност на банката е високо.Общинска банка е утвърден лидер в общинското финансиране и заема 27,4% относителен дял към 31.05.2017 г. от общо предоставените кредити на общини от банките в страната. Банката предлага комплексно обслужване на местни бюджети като към края на м. май 2017 година заема съществен дял – 36,38% от всички привлечени депозити от общини. По отношение на емитирането на общински облигации със 72,1 млн.лв. към 31.05.2017, Общинска банка заема водещо място в страната с пазарен дял от 71.54%.Към края на първото полугодие на 2017 банката реализира и значителен ръст в кредитирането, както на физически лица от 9,4% спрямо края на 2015 година, в т.ч. при ипотечното кредитиране от 19%, така и при кредитирането на общини – 63% за същия период.Според Moody’s оценката може да се повишава при по-нататъшни подобрения в оперативната среда и финансовите резултати, като качеството на активите и показателите за печалбата. Банката поддържа добри капиталови коефициенти и добра депозитна структура. ", "date": "2017.07.17", "title": " Moody’s повиши рейтинга на Общинска банка"}
{"url": "https://trud.bg/%d0%bd%d0%b0%d0%ba%d0%b0%d0%b7%d0%b2%d0%b0%d1%82-%d1%81-%d1%80%d0%b0%d0%b1%d0%be%d1%82%d0%b0-%d1%87%d0%b0%d1%80%d0%be%d0%b2%d0%b5%d0%bd-%d0%b8%d0%b7%d0%bc%d0%b0%d0%bc%d0%bd%d0%b8%d0%ba/", "text": "Измамник от Шумен, известен с чара и лъжите си на дребно, получи поредна присъда. Милан А. по прякор Чашката беше наказан с пробация и ще работи 200 часа безвъзмездно в полза на обществото по улиците на града.Освен това в продължение на цяла година три пъти седмично ще посещава пробационен служител. Определението е на Районният съд в Шумен, който одобрява сключеното споразумение с прокуратурата.До наказанието се стига след като Чашката извъртя две измами през половин час за ден в началото на юни. В центъра на града срещнал непознат мъж, заговорил го дружелюбно и му предложил цигари по 2-3 лв. кутията. Жертвата се съгласила и даже дала 20 лева, а „търговецът“ не се завърнал със стока.Втурнал се да търси друг доверчивец и пресрещнал угрижен мъж на 58 г. Поздравил го сърдечно, казал му, че се познават отдавна и като разбрал, че няма работа, веднага му обещал, че ще го назначи за шофьор във фирмата на баща си. Безработният се зарадвал и даже от благодарност свалил от врата си сребърно синджирче с кръст, за да го даде на благодетеля. Чаровникът му предложил и евтини цигари, шуменецът имал само една банкнота от 100 лв. и я дал.По описание от първия измамен полицаите задържали стария си познайник и го пуснали след едно денонощие.Мошеникът на дребно е възстановил нанесените вреди и сега пробационната служба ще го превъзпитава.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.17", "title": " Наказват с работа чаровен измамник"}
{"url": "https://trud.bg/%d0%b7%d0%b0%d0%bf%d0%be%d1%87%d0%b2%d0%b0-%d0%bf%d1%8a%d1%80%d0%b2%d0%b8%d1%8f%d1%82-%d0%ba%d1%80%d1%8a%d0%b3-%d0%be%d1%82-%d0%bf%d1%80%d0%b5%d0%b3%d0%be%d0%b2%d0%be%d1%80%d0%b8%d1%82%d0%b5-%d0%b7/", "text": "Британският министър за Брекзит Дейвид Дейвис даде начало на първия кръг от преговорите за изтеглянето на Великобритания от Европейския съюз, предаде .Той ще се срещне преговарящия на ЕС Мишел Барниер. Това ще даде началото на четиридневните преговори, които ще проведат двата екипа в Брюксел.Има по-малко от година за уреждането на въпросите между Обединеното кралство и ЕС. Европейските лидери искат на 30 март 2019 г. британският премиер Тереза Мей да обедини нацията си зад ясен, детайлен план относно минимизирането на икономическите и социални проблеми, произтичащи от Брекзит.В рамките на преговорите ще бъде обсъдено бъдещето на европейските граждани, които са устроени на територията на Великобритания, както и това на британците, живеещи в други държави от Общността. Финансовите измерения на процеса също ще бъдат предмет на разговорите. Експерти прогнозират, че след серията преговори главните преговарящи Мишел Барние и Дейвид Дейвис ще назначат работни групи до четвъртък. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.17", "title": " Започва първият кръг от преговорите за Брекзит"}
{"url": "https://trud.bg/%d1%82%d1%83%d1%80%d1%86%d0%b8%d1%8f-%d0%bf%d0%be%d0%b4%d0%bf%d0%b8%d1%81%d0%b0-%d1%81%d0%bf%d0%be%d1%80%d0%b0%d0%b7%d1%83%d0%bc%d0%b5%d0%bd%d0%b8%d0%b5-%d1%81-%d1%84%d1%80%d0%b5%d0%bd%d1%81%d0%ba/", "text": "Турция подписа предварително споразумение с френски и италиански компании за разработването на системи за противоракетна отбрана, предаде Ройтерс, позовавайки се на Anadolu Аgency.Министърът на отбраната на Турция Фикри Ъшък поясни, че подписаният още в петък документ обхваща развитието и съвместното производство на противоракетни системи.Ъшък допълни, че сделката е подписана с френско-италианския консорциум Eurosam, който е собственост на многонационалния европейски производител на ракети MBDA и на френския Thales.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.17", "title": " Турция подписа споразумение с френски и италиански компании за противоракетна отбрана"}
{"url": "https://trud.bg/20-%d0%b3%d0%be%d0%b4%d0%b8%d0%bd%d0%b8-%d0%b2%d0%b0%d0%bb%d1%83%d1%82%d0%b5%d0%bd-%d0%b1%d0%be%d1%80%d0%b4-%d0%b2-%d0%b1%d1%8a%d0%bb%d0%b3%d0%b0%d1%80%d0%b8%d1%8f/", "text": "В началото на юли се навършиха 20 години от въвеждането на валутния борд в България. Това е повод за равносметка за резултатите от прилагането на този режим за парична политика в България. Валутният борд напълно оправдава очакванията да намали инфлацията в страната и да осигури стабилност, като постави по-солидна основа за растеж и конвергенция към доходите в Европейския съюз, а членството ни в него още през 1997 г. е определено като приоритет за България.Какво представлява валутният борд?Валутният борд комбинира четири елемента: фиксиран валутен курс към резервната валута; пълна конвертируемост, която се осигурява чрез задължението на институцията, която изпълнява ролята на валутен борд, да обменя местната валута срещу резервната по фиксирания курс; забрана за отпускане на вътрешни кредити от валутния борд – т.е. не могат да се кредитират местното правителство, общини, банки и други институции; дългосрочен ангажимент към системата, обикновено установен чрез дефинирането на валутния борд чрез закон.Валутният борд не представлява отказ от провеждане на парична политика, а всъщност е строго правило, което определя начина на създаване на парична база в икономиката. Емисията на пари не се случва по инициатива на централната банка, а на участниците в този процес извън нея. Когато на централната банка бъде продадена резервна валута, това е еквивалентно на търсене на левове и банката ги емитира по фиксирания курс.За валутния борд е характерен автоматичен механизъм за уравновесяване на икономиката при големи входящи и изходящи капиталови потоци. Този механизъм функционира чрез промените в паричното предлагане. При отлив на капитали паричната база се свива, а поради това се намалява и паричното предлагане. Лихвените проценти в икономиката се повишават. Инвестициите и потреблението се понижават, в резултат от което се намаляват производството и заетостта. В следствие от това спадат цените и работните заплати.От друга страна, по-високите лихвени проценти привличат капиталови потоци, докато по-ниските цени увеличават разходната конкурентоспособност и повишават износа, докато вносът намалява. По този начин производството, заетостта, заплатите и цените започват да се възстановяват до достигането на първоначалните си равнища. Действието на този механизъм обаче е зависимо от достатъчната гъвкавост на пазара на труда. Колкото по-гъвкав е този пазар, толкова по-малка промяна в лихвените проценти ще е необходима и съответно толкова по-нисък ще бъде разходът за икономиката във вид на по-ниски доходи и заетост.Основната цел при въвеждането на валутен борд е постигането на стабилност на парите и нисък темп на инфлация. За да функционира добре режимът, е необходимо да се изпълнят поне четири условия: минимум 100% покритие на паричната база с валутни резерви (по този начин при поискване могат да бъдат обменени всички парични пасиви на валутния борд в резервна валута), благоразумна фискална политика – балансиран бюджет в средносрочен период, който да води до постепенно намаляване на дела на държавния дълг към брутния вътрешен продукт; добре функционираща и здрава финансова система, което означава, че слабите банки се оставят да фалират; гъвкав пазар на труда, който да осигури бързото приспособяване на икономиката при шокове.Изследване на Международния валутен фонд показва, че като цяло в страните, където се прилагат валутни бордове, средният темп на инфлация е по-нисък отколкото в останалите (с плаващи или фиксирани валутни курсове, но без борд). Нещо повече – оказва се, че в първите страни темпът на икономически растеж също е по-висок, като причините за това могат да са свързани както с факта, че бордовете обикновено се въвеждат след криза и в процеса на възстановяване икономиките могат да растат по-бързо, така и защото въвеждането на бордовете се случва заедно с прилагането на други реформи, които повишават потенциала на съответните икономики за растеж.Преките ефекти върху икономиката на БългарияСлед въвеждането на валутния борд значително се понижава темпът на инфлация. Докато през периода юни 1990 – юни 1997 г. средната инфлация е 188.7% годишно, то през юни 1997 – юни 2017 г. тя е 4.7% средногодишно. Това означава, че инфлационният данък върху държането на налични пари и средствата по транзакционни сметки се понижава средно от 65.4% на 4.5%. Съществена промяна се наблюдава и при бюджетния дефицит – според методологията на начислена основа той е съответно 7.2% и 9.9% от БВП през 1995 и 1996 г., докато след въвеждането на валутния борд е средно 0.5% от БВП. Според същата методология държавният дълг през 1997 г. е 97.3% от БВП, докато средно за периода 1998-2016 г. е 34.2% от БВП, като през 2008 г. се достига най-ниската му стойност от 13% от БВП. Лихвените проценти също значително се променят, като при краткосрочните кредити средната лихва достига 300.2% и 209.8% съответно през 1996 и 1997 г., докато след това тя значително се понижава.Балансът на управление “Емисионно” на Българската народна банка, което изпълнява ролята на валутен борд, също е показателен за развитието на икономиката през посочения период. Въпреки че БНБ не може директно да влияе върху създаването на пари, българската икономика се монетизира като валутните резерви нарастват над тринадесет пъти и към края на юни 2017 г. достигат 46.88 млрд. лв. при 3.46 млрд. лв. през юли 1997 г. Растежът на банкнотите и монетите в обращение (над 16 пъти) и на резервите на търговските банки (над 19 пъти) също са в резултат от нарасналото доверие в българския лев.Традиционно се отправят няколко основни въпроса относно валутния борд.Валутният борд спирачка ли е пред икономиката?Един от основните аргументи срещу валутния борд е, че той представлява спирачка пред икономическото развитие, тъй като налага ограничения върху създаването на пари по инициатива на централната банка и паричната политика не може да се използва за стимулиране на вътрешното търсене. Всъщност той е спирачка пред безотговорната фискална политика. Централната банка няма право да кредитира правителството и по този начин бюджетният дефицит не може да се финансира чрез печатане на пари. Получаването на кредити само от пазара означава, че при бързо нарастване на дефицита и дълга рисковата премия и цената на финансиране ще се повишат рязко. По тази причина наличието на валутен борд допринася за по-консервативна фискална политика.Подобен е ефектът върху управлението на ликвидността на банките. Тъй като не могат да разчитат на рефинансиране от централната банка, те са принудени да разполагат с повече ликвидни активи. За получаване на ликвидност те разчитат на междубанковия пазар, както и на банките-майки. След 1997 г. са налице няколко епизода, при които временно се реализира по-рязко покачване на лихвения процент на междубанковия пазар, които обаче не могат да бъдат характеризирани като кризи. Временните проблеми са решени чрез предоставяне на ликвидна подкрепа от министерството на финансите.Валутният борд води ли до надценяване на местната валута?Тъй като българската икономика застига еврозоната по отношение на равнището на потребителските цени, темпът на инфлация в страната изпреварва този в еврозоната. По тази причина се твърди, че това води до надценяване на лева и загуба на конкурентоспособност. Това би трябвало да означава, че износът на стоки и услуги се понижава или расте бавно и страната губи позиции на международните пазари. Всъщност развитието на българския износ е позитивно през периода след въвеждането на валутния борд. Според данните на Световната банка в стойностно изражение износът на страната се увеличава с 497% през периода 1998-2015 г., като е сравним с този на Чешката република (499%), която прилага плаващ курс.Валутният борд достатъчно гъвкав ли е?Традиционно критика към валутния борд е ограничаването на възможностите на централната банка да реагира на неблагоприятни асиметрични шокове. Те се отразяват по-силно върху икономиката в борд спрямо икономиката, където се създава резервната валута. Вариантът на валутен борд, който се прилага в България обаче, запазва част от възможностите на централната банка. Българската народна банка има право да определя коефициента на минимални задължителни резерви. Чрез него се влияе върху паричния мултипликатор, който също е много важен показател за паричното предлагане, като може силно да го променя.Също така БНБ определя лихвения процент, при когото търговските банки държат своите свръхрезерви на депозит при нея. Това също е инструмент на паричната политика, като чрез него се влияе върху лихвения процент на междубанковия пазар, а оттам индиректно и върху останалите лихви в икономиката. Всъщност преди Световната финансова криза централните банки не се намесваха пряко при определянето на по-дългосрочните лихвени проценти в икономиката, а разчитаха чрез посочения лихвен процент и чрез лихвения процент по кредитното улеснение, посредством което се осигурява ликвидност на банковата система, да влияят върху лихвения процент на междубанковия пазар и през него върху всички останали лихви.Следователно БНБ разполага с достатъчно инструменти, които да й позволят да реагира при необходимост. Като цяло валутният борд представлява една от успешните реформи в България. Той постига целта за спад на инфлацията и възвръщане на доверието в лева, като заедно с това налага ограничения върху фискалната политика и банковата система, които намаляват вероятността за възникване на кризи. Независимостта на БНБ по отношение на паричната политика ограничава възможностите на изпълнителната власт за преследване на краткосрочни експанзивни цели, които биха могли да имат негативни дългосрочни последици.", "date": "2017.07.17", "title": " 20 години валутен борд в България\t\t\t"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%b1%d1%8f%d0%bb%d0%b0-%d0%b8%d0%b7%d0%b4%d0%b0%d0%bb-%d0%b7%d0%b0%d0%bf%d0%be%d0%b2%d0%b5%d0%b4-%d0%b7%d0%b0-%d0%b2%d0%b5%d1%87%d0%b5%d1%80%d0%b5/", "text": "Дни преди фаталният удар,  кметът на града въвел заповед за засилен полицейски контрол, проверки и вечерен час. Димитър Славов предполага, че ако полицията е минала и разгонила групата, нападнала момчето, той щеше да е жив, предава От полицията обаче му отговорили, че районните полицейски управления имат сериозен недокомплект и няма екипи в РПУ Белене. Причината да издаде тази заповед е ваканцията и скучаещите младежи.Славов заяви, че се надява медийният натиск да продължи, за да се стигне до разплитане на случката. Според него неспазването на правилата е в основата на нелепата случка. Даде пример с това, че преди седмица на същото място е имало нападение с нож между българи, но никой не е протестирал, а извършителят се разхожда. Имало е хванати с чували наркотици, които получили условни присъди.Бяла е във втори ден траур.Още от самото начало лекарите предупреждаваха, че състоянието на Алекс е изключително тежко и първите 7-8 дни след травмата може да са фатални. От болницата отказаха да коментират конкретната причина за смъртта, тъй като предстои аутопсия.„При постъпването беше в кома, с тежка черепно-мозъчна травма, имаше анезокория, като дясната зеница беше по-широка от лявата, имаше кървене от слуховия проход, което е белег за фрактура на базата на черепа”, посочи д-р Огнян Игнатов, завеждащ неврохирургия в УМБАЛ-Русе.Очаква се прокуратурата да преквалифицира обвинението на 32-годишния нападател Валентин Маринов от причиняване на средна телесна повреда в непредумишлено убийство.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.17", "title": " Кметът на Бяла издал заповед за вечерен час дни преди нападението над Алекс"}
{"url": "https://trud.bg/%d0%ba%d0%be%d0%bd%d1%81%d1%82%d0%b0%d0%bd%d1%82%d0%b8%d0%bd-%d0%bf%d0%b0%d0%bf%d0%b0%d0%b7%d0%be%d0%b2-%d0%b5%d0%bd%d1%82%d1%83%d1%81%d0%b8%d0%b0%d1%81%d1%82%d1%8a%d1%82/", "text": "В страна, в която повечето служби съществуват, за да може някой да взима съответната заплата, е рядък случай някой да гори в работата си. Да прави нещата, защото така иска. А не защото му пише нещо в длъжностната характеристика. Ентусиаст може да бъде човек, който няма необходимата квалификация за дадена длъжност или пък такъв, който умее да изпълва със смисъл дейността си.Именно такъв е Константин Папазов. Една от цветните фигури в спорта, а и не само.Именно ентусиазмът е в основната на връзката на Тити с баскетбола. Като дете е тренирал в „Левски“, но признава, че е нямал и капчица талант и е бил наясно с факта. Скоро след промените обаче нисичкият Папазов се завръща в играта на високите като президент на „Славия“. Връзките му го наредиха в групата на множество ексцентрични спортни босове в годините на прехода. Тогава се приемаше за нормално началникът да нахлуе на терена и да се саморазправя със съдии и противници.Тези навици печелят на Папазов славата на спорна фигура, но в крайна сметка се оказа, че този имидж е с двойно дъно. За трите си години начело на клуба Тити постига немислим дубъл – титла и Купа на България при мъжете през 1997 г.. Селекцията на „белите“ бе звездна начело с легендата Георги Младенов, страшилище не само по нашите терени. След това дойде най-мистериозният ход на Папазов. В момент, в който всичко живо искаше да стане началник на каквото и да е, Тити отстъпи от тази позиция, за да се заеме с истинска работа – треньорството. Без никакъв опит, дори като играч. Бързо печели две титли с „Левски“, но това е по-скоро организационен успех. Тимът е съставен от звезди, а в България няма отговор за класата на Младенов – където е той, там е и титлата. Провалът идва през 2002 г., когато „Левски“ изненадващо отпада на полуфиналите от „Академик“ – бъдещият хегемон в родния баскетбол.Папазов скоро се отказва да рита срещу ръжена и преминава в отсрещния лагер. Проектът на „Лукойл“ променя из основи баскетбола у нас и изгражда невероятно устойчив еднополюсен модел. Тити помага в качеството си на треньор, печели и титли, но така и не успява да се приспособи към средата в Правец. Години след това се шегува, че уважава „всичките 41 фена на „Лукойл“.Завръща се в „Левски“ и години наред е подгласник на бившия си отбор. До 2014-а, когато намери равностойно финансиране в лицето на банкера Цветан Василев. Титлата на „сините“ е една от най-големите сензации в българския спорт. Все едно в днешно време някой да детронира „Лудогорец“ във футбола. При това Папазов печели срещу бившия си началник Сашо Везенков, който бе треньор на „Лукойл“ във финалния плейоф.Триумфът, единствен за „Левски“ в отборните спортове в това десетилетие, превръща Тити в култова фигура за „сините“ фенове. Той излиза от ролята си на баскетболен треньор, за да организира юбилея по случай стогодишнината на клуба. Справя се с такъв успех, че слага началото на своеобразно юбилейно движение – следва подобно отбелязване на годишнината на европейския дебют на „Левски“, както и уникален по рода си мач между футболисти и баскетболисти, който пълни „Арена Армеец“. С последния Папазов, вече президент на „сините“, успява да запази съществуването на баскетболния клуб, изпаднал в тежки финансови проблеми след ерата на Цветан Василев.Големият провал от онзи момент е участието в Адриатическата лига. Тук ентусиазмът на Папазов го проваля, а мечтата му да води отбор срещу най-добрите тимове от бивша Югославия се превръща в кошмар. Няколко месеца след шампионския триумф „Левски“ е в тежка криза и губи мач след мач. Друго авантюра е кандидатурата му за кмет на София. През 2007-а той е издигнат от Демократическата партия, но събира нищожен брой гласове на първия тур. Георги Илиев му предлага „Локомотив“ (Пд)Тити Папазов можеше да стане единственият треньор с национални титли в различни отборни спортове. За целта трябваше само да приеме предложението на покойния собственик на „Локомотив“ (Пд) Георги Илиев да поеме „черно-белите“ в шампионския им сезон 2003/04. Своенравният бос уволнява Едуард Ераносян и за да му натрие носа решава да му покаже, че всеки на негово място може да изведе „Локо“ до титлата. Обръща се към Папазов, който цяла вечер обмисля предложението, но в крайна сметка отказва.Тимът от Пловдив е поет от Иван Маринов-Масларя, но Илиев така и не постига своето. „Локо“ започва скоростно да губи аванса си в класирането и се налага Ераносян да бъде призован отново, за да спаси титлата. За негоПрави всичко от любов към баскетболаДа се надяваме, че на 50 години мъдростта ще надделява над емоциите при него. Нека остане все така добър и позитивен. Няма никакво значение, че не е бил велик баскетболист. Любовта му към играта го накара да върши всички тези неща. Той направи всичко възможно и невъзможно – да се ходи, да погледне, да се учи от най-добрите. Беше треньор, президент, сега е шеф на зала „Универсиада“. Беше в „Биг Брадър“, в други предавания. Голяма личност, трябва да му го признаем. Има качества, които не се срещат в обикновените хора. Няма по-добър в БългарияГори в играта, също като мен. С него сме големи приятели и винаги се подкрепяме. В България няма по-добър треньор от негов тази игра. Очаквам да върне „Левски“ там, където му е мястото. Няма какво да учиТити няма какво толкова да учи, защото той е чудесен наставник. Научил е много от друг велик треньор – Желко Обрадович, който знае не по-малко от мен. Хора като него не се срещат често. Той влага много страст във всичко и е един от двигателите на баскетбола в България. Говори глупости, а после се разкайваНа Тити не съм му се извинил и няма да му се извинявам. Стоя си зад думите. Вече много години го търпим да говори глупости, а на следващия ден да се разкайва. У него няма колегиалност, щом се разпени. Винаги са му виновни съдиите.", "date": "2017.07.17", "title": " Константин Папазов – Ентусиастът"}
{"url": "https://trud.bg/%d0%bd%d0%b0%d0%b9-%d0%bc%d0%b0%d0%bb%d0%ba%d0%be-%d1%81%d0%b5%d0%b4%d0%b5%d0%bc-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d0%bf%d1%80%d0%b8-%d0%bd%d0%b0%d0%b2%d0%be%d0%b4%d0%bd%d0%b5%d0%bd/", "text": "Най-малко седем души загинаха при наводнение в Аризона. Всички жертви на природното бедствие в югозападния американски щат вчера са от едно семейство, предаде ДПА, като се позова на местни медии.Сред загиналите са две деца. Трима души са безследно изчезнали, а четирима били спасени. Всички тези хора плували в естествен водоем в Централна Аризона, когато били изненадани от придошлите води.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.17", "title": " Най-малко седем загинали при наводнения в Аризона"}
{"url": "https://trud.bg/%d0%bc%d0%b0%d0%bb%d0%ba%d0%b0%d1%82%d0%b0-%d0%b8%d0%b7%d0%b0%d0%b1%d0%b5%d0%bb%d0%b0-%d0%ba%d0%be%d1%8f%d1%82%d0%be-%d0%b1%d0%b5%d1%88%d0%b5-%d0%b7%d0%b0%d1%81%d0%bc%d1%83%d0%ba%d0%b0%d0%bd%d0%b0/", "text": "Детето, което тази зима пострада от хотелско джакузи, вече е здраво, информира . Преди дни 5-годишната Изабела преживя поредната операция. Семейството ще съди хотела, където стана инцидентът, а прокуратурата продължава разследването си.През февруари Изабела с майка си и баба си отива на басейн в 5-звезден хотел на Златни пясъци.„Тя плува като рибка, по-добре от мен и накрая реши да влиза в джакузито, да стоплим преди да тръгнем. Изабела реши да сяда в ъгъла като мен и ние с баба, и сядаше отгоре върху филтъра там и не знам какво ставаше отначало, тя започна да крещи за корема…..Пробвам да дърпам и да я вдигна и не става, вакуумът беше доста силен”, разказва майката на момиченцето Никол Флойд.Оказва се, че джакузито е без обезопасителна решетка и вакуумът буквално . Родителите не могат да си обяснят как е възможен подобен пропуск в безопасността на скъпия хотел.Христо Христов и Никол Флойд преживяват най-тежките 5 месеца – в  и здравето на детето си.Семейството казва, че от хотела не са правили опити да се свържат с тях. Управата на Златни пясъци АД, чиято собственост е хотела, заявява, че от „деликатност” не са потърсили среща с родителите на Изабела, но от лекарите са се информирали за състоянието й.„На един разпит се видяхме с една жена, тя каза, че била управителката и това беше! Извиняваме се, ако можели, ще помогнат и това беше. (…) Много бихме искали да имаме контакт, да се видим, да дойдат да видят детето как е, какво става с нея, ще е добре”, отбелязва бащата.По време на инцидента, освен че джакузито е било без решетка, спасителят не е бил на поста си, а съоръжението не е било сертифицирано от БЧК. Не става ясно и кой е отговарял за поддръжката на джакузито, допускайки то да работи необезопасено.За щастие Изабела няма спомен от инцидента, което й спестява психотравмата. „Винаги когато Изабела влиза в операция, и когато излиза, аз винаги казвам „Дай ми усмивка, ти си смело момиче“, и тя е много смела наистина”, казва майката.След три операции, лекарите смятат, че има шанс за пълно възстановяване на вътрешните органи.„Възстановихме вече връзката между двата участъка на дебелото черво, добре премина следоперативният период… Показател за това, че я изписахме в добро състояние беше, че ме питаха кога може да ходи на плаж вече”, коментира началникът на детската хирургия в „Света Анна” д-р Румен Христов.Родителите са благодарни на всички медици, помогнали за това Изабела да оцелее и днес да се възстановява успешно.„Златни пясъци” АД отказват достъп на медиите до хотела и вече 5 месеца избягват всякакъв коментар. Обясниха само, че джакузито е изведено от експлоатация.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.17", "title": " Малката Изабела, която беше засмукана от джакузи, вече е здрава"}
{"url": "https://trud.bg/%d0%b4%d0%b5%d1%86%d0%b0-%d1%89%d0%b5-%d0%b8%d0%b3%d1%80%d0%b0%d1%8f%d1%82-%d0%b8-%d1%83%d1%87%d0%b0%d1%82-%d0%b2-%d0%bb%d0%b5%d1%82%d0%b5%d0%bd-%d0%bc%d1%83%d0%b7%d0%b5%d0%b9/", "text": "Регионалният исторически музей в Шумен отваря вратите си през лятото специално за малки посетители с интерес към историята и археологията. Летният музей ще занимава деца от 24 до 28 юли, а по-късно и през август. Инициативата се организира за четвърта година и към нея има голям интерес. До момента заниманията за деца са били срещу 2 лева за два часа забавления на ден.В занятията са предвидени теми, кът които децата проявяват интерес. Те не само ще се запознаят с експозициите в музея, но и ще проследят пътя на находките от място на откриване до витрините. Ще научат повече за работата на археолозите, реставраторите и хората, които опазват ценностите. Специално занятие ще има за етносите, характерните носии и традиционни облекла. Тази година в шуменския музей гостува и Панагюрското златно съкровище, затова едно от занятията ще бъде посветено на него. Децата ще се запознаят с игри от близкото минало и дори ще могат да поиграят на челик. Ще имат и ателие за изработка на накити и древни предмети.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.17", "title": " Деца ще играят и учат в Летен музей"}
{"url": "https://trud.bg/%d0%b0%d0%bd%d0%b3%d0%b5%d0%bb%d0%b0-%d0%bc%d0%b5%d1%80%d0%ba%d0%b5%d0%bb-%d0%b1%d0%b5%d1%80%d0%bb%d0%b8%d0%bd-%d0%bd%d1%8f%d0%bc%d0%b0-%d0%b4%d0%b0-%d0%bd%d0%b0%d0%bf%d1%80%d0%b0%d0%b2%d0%b8-%d0%be/", "text": "В традиционното лятно интервю, което канцлерът на Германия дава ежегодно за телевизионния канал ARD, Ангела Меркел отхвърли възможността Берлин да направи отстъпки пред Анкара в  на Бундестага във военновъздушната база в Коня, съобщава националният ежедневник .НАТО подкани двете страни в спора да разговарят за намиране на решението му. Германският канцлер прие предложението, но предупреди, че преговори ще се водят, само ако те са в границите на „нормалното“. В случай че Анкара има нови искания, „те ще бъдат директно отхвърлени“.Допуска се, че турското правителство може да настоява за екстрадирането на военните, подали молба за убежище в Германия след неуспешния опит за държавен преврат от миналото лято, в замяна на което да допусне депутати от Бундестага в базата, в която са дислоцирани военнослужещи на Берлин.В тази връзка Ангела Меркел съвсем ясно подчерта, че защитата на лица се решава независимо от волята на федералното правителство. „Въпросите нямат нищо, абсолютно нищо общо“, коментира Меркел.Германският лидер подчерта категорично, че войниците на Бундесвера няма да останат в Коня, ако не е възможно да бъдат посещавани там от представители на Берлин. „Без посещение германските войници не може да останат в Коня“, подчерта канцлерът на ФРГ.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.17", "title": " Ангела Меркел: Берлин няма да направи отстъпки пред Анкара в спора за Коня"}
{"url": "https://trud.bg/230-%d0%bb%d0%b8%d1%82%d1%80%d0%b0-%d0%b0%d0%bb%d0%ba%d0%be%d1%85%d0%be%d0%bb-%d0%b1%d0%b5%d0%b7-%d0%b4%d0%be%d0%ba%d1%83%d0%bc%d0%b5%d0%bd%d1%82%d0%b8-%d0%be%d1%82%d0%ba%d1%80%d0%b8%d1%85%d0%b0/", "text": "230 литра наливен алкохол без документи откри митническа мобилна група при проверка, извършена на 13.07.2017 г., в хотел в Равда, съобщиха от пресцентъра на Агенция „Митници“.В складово помещение в подземния етаж на хотела митническите служители са открили 23 пластмасови туби с вместимост по 10 л. В тях се съдържали различни алкохолни напитки – водка, джин, уиски. Общото количество на открития наливен алкохол без документи по смисъла на ЗАДС е 230 литра.В същото помещение са открити и бутилки уиски и водка, общо 30 на брой, с алкохол без акцизен бандерол, както и други 54 бутилки водка, облепени с бандероли с изтекъл срок на валидност.Взети са проби от задържания етилов алкохол. Предстои да бъде образувано административнонаказателно производство.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.17", "title": " 230 литра алкохол без бандерол откриха в хотел в Равда"}
{"url": "https://trud.bg/%d0%b6%d0%b8%d1%82%d0%b5%d0%bb%d0%b8%d1%82%d0%b5-%d0%bd%d0%b0-%d1%81%d1%82%d0%be%d0%bb%d0%b8%d1%87%d0%bd%d0%b8%d1%8f-%d0%ba%d0%b2%d0%b0%d1%80%d1%82%d0%b0%d0%bb-%d0%b4%d1%80%d1%83%d0%b6%d0%b1%d0%b0/", "text": "Расте недоволството в столичния квартал „Дружба“ срещу строителство на сграда близо до езерото, предава Спонтанен протест събра вчера жители на квартала срещу поредната реституция в столицата. На метри от езерото ще се строи осеметажна сграда на терен от близо 3 декара.Недоволни столичани от квартала излязоха днес отново в знак на протест. Теренът е продаден от собственика на инвеститор. Тепърва ще се проверява дали той има издадено разрешително за строеж. Единият от инвеститорите е заявил, че все още нямат разрешение за строеж, но имат намерение на направят 8-етажна сграда до езерото. Хората не са съгласни, защото това би унищожило тази зелена площ, каза пред  Николай Георгиев, един от протестиращите.„Настояваме кметът и главният архитект на София да не дават разрешителни за строеж на този терен, както и никакви разрешителни за поставяне на ограда, защото така ще се ограничи хората и те няма да имат нормален достъп до езерото. Кметът на района обясни, че през 2009 година е имало реституция, тогава частното лице придобива право на собственост върху този имот. Той потвърди, че няма разрешително за строеж към момента. Не се знае колко е голям този частен имот. Подготвяме подписка, ще пишем и до омбудсмана с надеждата да бъде защитен общественият интерес. Георгиев каза, че протестиращите не са склонни на никакви преговори и компромиси, и ще отстояват исканията си“.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.17", "title": " Жителите на столичния квартал „Дружба“ протестираха срещу строителство на сграда в близост до езерото"}
{"url": "https://trud.bg/%d1%83%d1%87%d0%b5%d0%bd%d0%b8%d0%ba-%d0%b1%d0%b8%d0%bb-%d0%bf%d0%be%d0%bb%d0%b8%d1%86%d0%b0%d0%b9-%d0%b7%d0%b0%d1%80%d0%b0%d0%b4%d0%b8-%d0%bc%d0%b0%d1%80%d0%b8%d1%85%d1%83%d0%b0%d0%bd%d0%b0/", "text": "Досъдебно производство за причиняване на телесна повреда на служител на реда е започнато в полицейското управление в Елена.В 4,30 часа призори в неделя при обход в балканското градче полицейски служители чули скандал между група младежи, между които и 17-годишно момче, известно на полицията.При предприемане на проверка на единайсетокласника, той внезапно оказал съпротива и погълнал топче марихуана, след което нанесъл лека телесна повреда на единия от униформените.По случая е започнато досъдебно производство. Непълнолетния младеж е задържан за срок до 24 часа по Закона за МВР.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.17", "title": " Ученик бил полицай заради марихуана"}
{"url": "https://trud.bg/%d1%88%d1%83%d0%bc%d0%b5%d0%bd-%d1%87%d0%b5%d1%81%d1%82%d0%b2%d0%b0-180-%d0%b3-%d0%be%d1%82-%d1%80%d0%be%d0%b6%d0%b4%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d0%bb%d0%b5%d0%b2%d1%81%d0%ba/", "text": "Община Шумен организира тържествено честване на 180-та годишнина от рождението на идеолога на българската революция Васил Левски. В същия ден Шумен ще чества и 139 години от Освобождението на града след 490 години под османска власт. На тази дата командващият отбраната Фазлъ паша сваля оръжие пред генерал Белокопитов и предава града на руските войски. Най-голямата и най-модерно укрепена турска крепост се предава последна и без бой – победа, спечелена на масата на преговорите пет месеца след подписването на Санстефанския мирен договор.Честването ще започне в 9 ч. в църквата „Св. Възнесение Господне“, където ще бъде отслужена панихида за Апостола и загиналите за Отечеството. От 11,30 ч. пред паметника на Васил Левски в центъра на Шумен с военен ритуал ще бъдат поднесени венци и цветя в знак на признателност пред подвига и саможертвата на националния герой. Почетна рота от Шуменския гарнизон и представители на патриотичните клубове в града ще вземат по традиция участие в инициативата.По повод 180-годишнината от рождението на Васил Левски на 18 юли Регионална библиотека „Стилиян Чилингиров“ организира прожекции на два филма, посветени на Апостола. Зрителите ще могат да видят „Тайната вечеря на Дякона Левски“ по едноименната пиеса на Стефан Цанев, с режисьор Димитър Шарков, в ролята на Левски Даниел Цочев и на телевизионния театър „Левски“ по сценарий на Васил Мирчовски, режисьор Гертруда Луканова, в ролята на Левски Илия Караиванов. Прожекциите са от 14 и 15,30 ч. при вход свободен. В каталожната зала на библиотеката са подредени и интригуващи материали, посветени на живота и делото на Апостола.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.17", "title": " Шумен чества 180 г. от рождението на Левски и Освобождение"}
{"url": "https://trud.bg/%d0%b9%d0%be%d0%b2%d0%b0-%d0%be%d1%82-%d1%88%d1%83%d0%bc%d0%b5%d0%bd-%d0%b6%d0%b5%d0%b3%d0%b0-%d0%b5-%d0%b2%d0%b0%d0%b4%d0%b5%d1%82%d0%b5-%d0%b2%d0%b5%d1%82%d1%80%d0%b8%d0%bb%d0%b0%d1%82%d0%b0/", "text": "Адска жега, 35 градуса на сянка. В такъв момент, ако сте навън, където няма климатик, най-доброто спасение е ветрилото. Какво ще си кажат хората, като ви видят? Че ви е топло и сте елегантна! Това обяснява шуменката Йова Ръцева, за която ветрилото е любима вещ, неизменна част от гардероба й. И така е вече повече от 15 г. Не се определя като колекционер, защото нито едно от нейните десетки средства за разхлаждане не стои непокътнато. Всички до едно се ползват и то целогодишно. Йова винаги носи две ветрила в дамската си чанта. Едното за нея, стриктно съобразено с тоалета и мястото, където отива, а другото… за помощ на приятел.Разказва, че докато открие откъде да си купи първото ветрило в Шумен, гледала с благородна завист на телевизионния екран Йорданка Христова, Богдана Карадочева и Ваня Костова. В един много горещ ден попаднала на индийски магазин в центъра и там намерила своето първо хартиено „перце“. Минути по-късно в кафене с приятели го извадила и започнала да се разхлажда, без грам притеснение, че никой край нея не ползва ветрило. „Не разбирам хората, на които им е горещо, а имат притеснения или скрупули да извадят ветрило. То не е каприз, а необходимост. Не е ли по-неудобно, ако си вееш с вестник, с друго подръчно средство или се заливаш с вода…“, смее се Йова.Когато установила предимствата на ветрилото, още при първото си посещение в Испания се върнала с 15. Всичките до едно на точки. Никога няма да забрави мига, в който открила там магазина – море от ветрила. Като видял възхитата в очите на Йова, съпругът й просто излязъл навън и седнал на пейка да чака. Тя набързо съставила списък с приятелките и колежките, които са много, защото по това време била методист в Регионалната библиотека „Стилиян Чилингиров“ в Шумен. Решила какви цветове ще подхождат на всяка според възрастта и характера, и започнала да пазарува – черно на бели точки, розово, червено, зелено…„Бях толкова щастлива, като ги подарявах, повечето получателки си ги ползват и до днес“, казва Йова. Не е броила точно колко приятелки е „заразила“ с древния атрибут. Всеки от обкръжението й обаче знае, че пътува ли в чужбина, подаръкът за нея трябва да е ветрило. И приятелите, и роднини безпогрешно обогатяват сбирката й. Със сигурност поне 100 ветрила са минали през ръцете й. Най-възхитена била, когато получила бяло ветрило с ръчно изрисувани пеперуди върху плата и още едно в любимото лилаво на точки не би поверила на никого.Притежава не само испански, а италиански, гръцки, румънски, произведени дори в Русия и Германия, където температурите не са толкова високи. Последният подарък дошъл преди месец от Малта – от черен плат с изящна бродерия, обсипан нежно с пайети. „Дано ме поканят на прием“, казва Йова и е сигурна, че ще му дойде времето. Обяснява, че всяко си има своето място на употреба. Например, на театър и концерт винаги е с дискретно ветрило, което не вдига шум и не пречи на околните.Иначе в колекцията й има две хартиени, дълги по над 32 см., който буквално пърхат във въздуха. В другата крайност е 15-сантиметрово „крилце“ от фини пръчици с органза между тях, което е по-скоро с декоративни функции.Затова Йова е категорична, че дори и да не ти е топло, можеш да носиш ветрилото, като аксесоар. И все повече жени го правят, дори и много млади момичета. „Това ме радва, защото ветрилото носи финес, женственост, изразява част от характера на този, който го ползва. Дори начинът, по който се употребява, е показателен за човека“, обяснява шуменката. Налага й се често да изнася уроци, защо начинаещите често го хващат като сопа и вместо да се наслаждават, се наказват.Правилно е да се хване с четири пръста отпред, а отзад да се подпре с палец за устойчивост. Махаш близо до лицето, не пречиш на околните и не привличаш вниманието, обяснява ценителката Йова.Шуменката е и истински енциклопедист за историята на ветрилото. Произходът му може да се проследи още от 4000 година пр.н.е. в Египет, когато с огромни по размери ветрила е създаван бриз, служели са за защита от слънце, дъжд и насекоми. За египтяните то е било символ на власт и доказателство за това е намереното ветрило в гробницата на фараона Тутанкамон. По-късно става част от ежедневието на гейши и знатни дами в Япония, както и в Китай. Броят на ребрата в японските ветрила дори е свидетелствал за сана на притежателя си, колкото повече, толкова по-високо е било общественото му положение. През XVII век по търговски път ветрилата идват в Европа, най-напред в Испания. Кралският двор поръчва ветрила на художници от изящни материали, обсипани със скъпоценни камъни, злато и брокат. По-късно идват в Италия, Франция, а после и в Англия. Английската кралица Елизабет I била толкова голяма почитателка, че издала заповед, когато поданиците й правят подаръци, да бъдат само ветрила.В онова време аксесоарът е бил и перфектно средство за общуване, ако знаеш азбуката му. Йова разказва и за шифъра на ветрилата – закрито на половина лице е свян, наклонена глава с ветрило пред лицето е благодарност, ако дамата го държи затворено, значи отказ от среща. Обърнато надолу е невъзможност за среща, потупване по ръката казва „очаквам те“, а уж неволно изпуснато ветрило говори „твоя съм“.И може би, заради факта, че аксесоарът е бил неизменна част от живота на дворцовото общество, днес дори и в жегите има бариера и предразсъдък към него, разсъждава Йова. Но колкото и да сме консервативни, това е най-достъпното и женствено средство. Завещаната от древността придобивка се завръща и налага.", "date": "2017.07.17", "title": " Йова от Шумен: Жега е, вадете ветрилата!\t\t\t"}
{"url": "https://trud.bg/%d0%b7%d0%b5%d0%bc%d0%b5%d0%b4%d0%b5%d0%bb%d0%b5%d1%86-%d1%81%d0%bf%d1%83%d0%ba%d0%b0-%d0%b3%d1%83%d0%bc%d0%b8%d1%82%d0%b5-%d0%bd%d0%b0-%d0%ba%d0%b0%d0%bc%d0%b8%d0%be%d0%bd%d0%b0-%d0%bd%d0%b0-%d0%ba/", "text": "Бързо производство за унищожаване на гумите на товарен автомобил е започнато в полицейското управление в Свищов. Сигнал за извършеното престъпление е получен в неделя около 11 часа. От проведените действия по разследването е установено, че извършител на деянието е 62-годишния П. П. от Свищов, известен на полицията.Повод за случката е станало неразбирателство между извършителя и потърпевшия за места за продажба на селскостопанска продукция. По случая е започнато бързо производство.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.17", "title": " Земеделец спука гумите на камиона на конкурент"}
{"url": "https://trud.bg/%d0%be%d0%b1%d1%83%d1%87%d0%b5%d0%bd%d0%b8%d0%b5-%d0%bd%d0%b0-%d0%ba%d0%b0%d0%b4%d1%80%d0%b8-%d0%be%d1%82-11-%d0%be%d0%b1%d1%89%d0%b8%d0%bd%d0%b8-%d0%bf%d1%80%d0%be%d0%b2%d0%b5%d0%b6%d0%b4%d0%b0/", "text": "Агенцията по геодезия, картография и кадастър (АГКК) стартира мащабна обучителна програма за работа със специализирана информационна система за кадастрална информация.От 17 до 20 юли Велико Търново е домакин на поредната обучителна сесия, в която участие вземат представители на общините Велико Търново, Трявна, Стражица, Сухиндол, Свищов, Лясковец, Севлиево, Елена, Дряново, Полски Тръмбеш, Габрово, на Областната служба по земеделие Велико Търново и общинските служби по земеделие от Лясковец, Севлиево, Габрово, Трявна, Дряново, Сухиндол, Златарица, Велико Търново, Свищов, Полски Тръмбеш, Стражица, Елена и Горна Оряховица.Обученията се организират в рамките на проект „Създаване на кадастрални данни в цифров вид и развитие на електронните административни услуги на АГКК“, изпълняван в рамките на оперативна програма „Добро управление“, съфинансирана от Европейския съюз чрез Европейския социален фонд. Програмата на обученията продължава до края на май 2018 г. и ще обхване всички общини на територията на страна.Програмата на обученията включва два тематично обособени модула, фокусирани върху работата с портала за електронни административни услуги на АГКК – КАИС, спецификите в обработката на постъпили заявления, изготвяне и предоставяне на актуални кадастрални данни. Общинските служители, ще получат подробна информация за разпоредбите на променения Закон за кадастъра и имотния регистър и нормативните документи, свързани с с предоставяните от АГКК услуги по електронен път.С влезлите в сила изменения в Закона за кадастъра и имотния регистър се дават правомощия на общинските служби по земеделие да извършват от името на Агенцията по геодезия, картография и кадастър (АГКК) част от дейностите по административно обслужване на гражданите с кадастрална информация.В контекста на политиките за облекчаване на административната тежест, физически и юридически лица, ведомства и др. потребители на кадастрална информация ще могат да заявяват и да получават необходимите им скици, схеми и други официални документи от кадастралната карта и кадастралните регистри и в общините.Достъп до системата на кадастъра ще имат и нотариусите в България. Сключеното споразумение между Нотариалната камара в България и АГКК дава възможност на всеки действащ нотариус да се регистрира и да заяви получаване на кадастрална скица или схема за един или повече имоти от територии с влязла в сила кадастрална карта и кадастрални регистри.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.17", "title": " Обучение на кадри от 11 общини провежда Агенцията по геодезия в Търново"}
{"url": "https://trud.bg/%d0%be%d0%b1%d0%b2%d0%b8%d0%bd%d0%b8%d1%85%d0%b0-67-%d0%b3%d0%be%d0%b4%d0%b8%d1%88%d0%bd%d0%b0-%d1%82%d1%8a%d1%80%d0%bd%d0%be%d0%b2%d0%ba%d0%b0-%d0%b7%d0%b0-%d0%bf%d1%80%d0%be%d0%b4%d0%b0%d0%b6%d0%b1/", "text": "67-годишна жена от Велико Търново е обвинена в държане и продажба на акцизни стоки без бандерол.В хода на разследването е установено, че на 23 май тази година Ю. А. е държала в себе си и продала 15 стека цигари, без акцизен бандерол от различни марки, на стойност 1155 лв.След доклад на материалите в прокуратурата тя е привлечена като обвиняема. Наложена й е мярка за неотклонение «подписка».АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.17", "title": " Обвиниха 67-годишна търновка за продажба на контрабандни цигари"}
{"url": "https://trud.bg/%d0%b7%d0%b0%d0%bf%d0%be%d1%87%d0%b2%d0%b0%d1%82-%d1%81%d1%8a%d0%b2%d0%bc%d0%b5%d1%81%d1%82%d0%bd%d0%b8%d1%82%d0%b5-%d1%82%d1%80%d0%b5%d0%bd%d0%b8%d1%80%d0%be%d0%b2%d0%ba%d0%b8-%d0%b2-%d0%bc%d0%bd/", "text": "Съвместните тренировки в рамките на многонационалното тактическо учение с бойни стрелби „EAGLE SENTINEL 17“ започват днес. Те се провеждат в рамките на четири дни на учебен полигон „Ново село“ и в тях участват над 800 военнослужещи от България, САЩ, Грузия и Гърция. Това съобщиха от пресцентъра на Министерство на отбраната.Целта на учението е изграждането и усъвършенстването на способности при провеждането на съвместни операции, подобряване на оперативната съвместимост между въоръжените сили от страните-участнички, както и отработването на тактически бойни действия при провеждане на съвместни операции в многонационална среда.От българска страна в учението участват: танков взвод от Центъра за подготовка на танкови специалисти – Сливен с танкове Т-72, 3-та самоходна артилерийска батарея от състава на 20-ти самоходен артилерийски дивизион в Ямбол със 122-мм самоходни артилерийски установки 2С-1 и самолети Су-25 от Базата за предно разполагане „Безмер“.От състава на Сухопътните сили на САЩ в Европа ще вземат участие пехотен батальон, поддържащо подразделение, артилерийски взвод и авиационни формирования, въоръжени с бойни машини на пехотата М2А3 „Брадли“, 155-мм самоходни гаубици, хеликоптери АН-64 „Апачи“ и спомагателна колесна техника.Гърция ще провежда тренировъчни действия с една пехотна рота с танкове „Леопард-2“, системи за ПВО ASRAD и хеликоптери AH-64 “Апачи“ и СН-47 „Чинук“.Грузия ще се включи в съвместните тренировки с една пехотна рота с щатно въоръжение и екипировка.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.17", "title": " Започват съвместните тренировки в многонационалното учение в Ново село"}
{"url": "https://trud.bg/%d0%bf%d0%be%d0%b2%d0%b4%d0%b8%d0%b3%d0%bd%d0%b0%d1%85%d0%b0-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d0%b5-%d0%bd%d0%b0-%d0%bc%d1%8a%d0%b6-%d0%b7%d0%b0-%d0%bf%d0%be%d0%b1%d0%be%d0%b9-%d0%bd/", "text": "33-годишен мъж от свищовското село Козловец е обвинен в нанасяне на лека телесна повреда с особена жестокост на 11-годишно момче.В хода на проведеното разследване е изяснено, че Д. Л. на 6 януари тази година в Козловец е нанесъл удари с ръце в областта на главата, удари с крак в ребрата и е блъскал в тухлена стена главата на потърпевшия. След доклад на материалите в прокуратурата той е привлечен като обвиняем. Наложена му е мярка за неотклонение «подписка».АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.17", "title": " Повдигнаха обвинение на мъж за побой на 11-годишно момче"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d1%81%d0%b5-%d0%b4%d0%be%d0%b3%d0%be%d0%b2%d0%be%d1%80%d0%b8-%d1%81-%d0%bd%d0%be%d0%b2%d0%b8%d1%8f-%d1%80%d1%83%d0%bc%d1%8a%d0%bd%d1%81%d0%ba%d0%b8-%d0%bf/", "text": "Министър-председателят Бойко Борисов проведе телефонен разговор с румънския си колега Михай Тудосе и го поздрави за избирането му на поста, съобщиха от правителствената информационна служба.Двамата изразиха увереност, че ще продължат активно да работят за реализацията на проекти от взаимен интерес. Сред акцентите на разговора беше и въпросът с ГКПП Кайнарджа – Липница, който е инфраструктурно изграден, но не работи.  Румънският премиер Михай Тудосе пое ангажимент да предприеме необходимите проверки и проблемът да бъде решен. Борисов и Тудосе обсъдиха и възможностите за сътрудничество между България и Румъния по Дунавската и Черноморската стратегии, които са и сред акцентите на председателството на България на Съвета на ЕС.Двамата министър-председатели договориха през септември да се проведе съвместно правителствено заседание между България и Румъния. Премиерът запозна Михай Тудосе и с резултатите от Берлинския процес в Триест и с визита си в Солун, където проведе срещи с гръцкия премиер Алексис Ципрас и с президента на Сърбия Александър Вучич.", "date": "2017.07.17", "title": " Борисов се договори с новия румънски премиер за съвместно правителствено заседание през септември"}
{"url": "https://trud.bg/%d0%b4%d0%b5%d1%86%d0%b0-%d1%81%d0%bf%d0%b0%d1%81%d0%b8%d1%85%d0%b0-%d0%ba%d1%83%d0%ba%d1%83%d0%bc%d1%8f%d0%b2%d1%87%d0%b5-%d0%ba%d1%80%d0%b0%d0%b9-%d0%b4%d1%83%d0%bd%d0%b0%d0%b2/", "text": "Две хлапета спасиха от смърт малко кукумявче, паднало от гнездото си в Лом. Със съдействието на журналисти и еколози птичето ще бъде изпратено в спасителен център. 8-годишната Габриела и 3-годишният й брат Лъчезар видели безпомощното пернато в неделя на улица в Лом. Птичето подхвърчало по храсти и пейки в опит да се спаси от подгонилите го улични котки.С помощта на баща си – Светослав Табаков, децата хванали птичето и прогонили котките. Към групата спасители се присъединили и журналисти от крайдунавския вестник „Ломпрес” с чието съдействие пернатото бебе било нахранено и изпратено в екоинспекцията в Монтана. „Птичето е малко кукумявче – най-често срещания у нас вид сови. Те са защитени от закона!”,  казаха експертите.Заедно с щъркелче, паднало от гнездо в балканското село,  кукумявчето ще бъде транспортирано в Спасителния център за диви животни в Стара Загора, където ще ги отгледат и пуснат в природата, заяви шефката на РИОСВ – Монтана Деница Славкова. Малките Габи и Лъчо не за пръв път защитават застрашени животни – преди  време те прибрали  костенурка от пътя към морето, за да не я прегазят автомобилите, а наскоро спасили и къртиче в двора на баба си в Лом, разказаха родителите им. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.17", "title": " Деца спасиха кукумявче край Дунав"}
{"url": "https://trud.bg/%d0%bc%d0%be%d0%bd%d1%82%d0%b8%d1%80%d0%b0%d1%85%d0%b0-%d0%bd%d0%be%d0%b2%d0%b8-%d0%ba%d0%b0%d1%82%d0%b5%d1%80%d1%83%d1%88%d0%ba%d0%b8-%d0%b2-%d0%b4%d0%b5%d1%82%d1%81%d0%ba%d0%b8%d1%82%d0%b5-%d0%b3/", "text": "С обновени кътове за игра са вече детските градини „Щастливо детство” , „Детелина“ , „Иглика“ и „Първи юни” в град Раковски, „Синчец“ в село Белозем и „Радост” в сел .Стряма.Посещаващите забавачките на територията на Община Раковски малчугани се радват на чисто нови игрови съоръжения – комбинирани катерушки с пързалки, единични и двойни люлки, въртележки, клатещи везни, тунели и пясъчници. Общата стойност за облагородяване на дворовете на шестте детски градини е 14 800 лева от общинския бюджет, а от настоятелството към ДГ „Иглика” в Раковски са осигурили 4044лв.Освен самите съоръжения разходното перо включва и отливане на бетонни основи, стъпки и изравняване и оформяне на тревните площи. От общинската администрация пък са предоставили възможност на ръководствата на детските заведения сами да избират уредите в зависимост от техните нужди и приоритети. Именно затова игровите съоръжения са различни във всяка от тях.„Общината винаги дава свобода на действие и не налага нещо, което няма да бъде от полза за децата. Макар и частично, искаме да подобрим материалната база, както вътре в детските градини, така и отвън на двора. Целта ни е детските градини на територията на Община Раковски да бъдат едно прекрасно кътче, в което спокойно и с много любов да бъдат отглеждани, обгрижвани, възпитавани и образовани нашите деца. Когато материалната база е на ниво, персоналът има по-големи възможности и свобода да твори“, твърди зам.-кметицата на Раковски Татяна Бакова.Уредите са разпределени според броя на децата, групите и площадките в съответните забавачки. Старите съоръжения са демонтирани, а новите са по-ниски и безопасни за децата. В детските заведения в Община Раковски има общо 33 групи, от които 5 яслени и 28 в забавачки, които се посещават от 934 деца. Малчуганите се обгрижват от 150 души персонал – от тях 65 педагогически и 75 непедагогически.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.17", "title": " Монтираха нови катерушки в детските градини на Община Раковски"}
{"url": "https://trud.bg/%d1%81%d0%bc%d0%b5%d1%82%d0%bd%d0%b0%d1%82%d0%b0-%d0%bf%d0%b0%d0%bb%d0%b0%d1%82%d0%b0-%d0%be%d1%82%d0%ba%d0%b0%d0%b7%d0%b0-%d0%b4%d0%b0-%d0%b7%d0%b0%d0%b2%d0%b5%d1%80%d0%b8-%d1%84%d0%b8%d0%bd%d0%b0/", "text": "Сметната палата изразява одитно становище – отказ за заверка на финансовия отчет на Софийския университет „Св. Климент Охридски“ за 2016 г., защото не дава вярна и честна представа за финансово състояние и имущество на Софийския университет към 31 декември 2016 г. Това съобщиха от Сметната палата.От 2012 г. насам Сметната палата установява повтарящи се съществени отклонения от приложимата обща рамка за финансово отчитане при одитите на годишните финансови отчети на Софийския университет. През последните 5 години те са заверявани:– 2 пъти с отказ за заверка – за 2014 и 2016 г.– 3 пъти заверка с резерви – за 2012, 2013 и 2015 г.Липсата на адекватни контролни процедури, които да предотвратяват и разкриват извършването на финансови и счетоводни нарушения, са основна причина за допуснатите отклонения.В Софийския университет „Св. Климент Охридски“ не е осигурена идентичност на информацията между данните в макета на обобщената оборотна ведомост, обобщените данни от оборотните ведомости на структурните звена към университета и счетоводните бази данни.Сметната палата няма увереност кои са достоверните данни и какви са реалните им стойности. Има риск част от активите като компютри, машини, съоръжения, стопански инвентар и др., да не се водят на отчет.По сметката „Компютри и хардуерно оборудване“ в баланса на университета са отразени 9 235 594 лв., сборът от оборотните ведомости на звената по същата сметка е 9 029 279 лв., а при инвентаризацията са установени 4 557 206 лв. По сметка „Други машини, съоръжения, оборудване“ в баланса са отразени 28 400 442 лв., сборът от оборотните ведемости на звената по сметката е 25 449 447 лв., а при инвентаризацията са установени 17 866 889 лв. За установените несъответствия не са предоставени документи, както и не са документирани липси и излишъци при извършването на годишната инвентаризация.Не е спазен редът за отчитане на операциите в системата на електронни бюджетни разплащания – СЕБРА. По този начин могат да се отлагат плащания на приоритетни разходи за сметка на други. СЕБРА функционира над 15 г. в публичния сектор и позволява Министерството на финансите да контролира предварително разплащанията, но въпреки изискванията, тя все още „не функционира“ за Софийския университет.Констатирани са нарушения на разпоредбите на Закона за ограничаването на плащанията в брой:През 2016 г. продължава практиката с парични средства от касата на Софийския университет – Ректорат (получени с разходно касов ордер от касиера), т.е. в брой, а не по банков път, да се:– възстановяват гаранции за изпълнение и участие в процедури по обществени поръчки, чрез внасяне по банковата сметка на контрагента.– изплащат многократно служебни аванси на стойност над 10 000 лв.;– внасят суми по банковите сметки на доставчици за задължения, на стойност над 10 000 лв.В брой е платен и недвижим имот – вилна еднофамилна сграда в гр. Черноморец, на стойност 58 725 лв., което е грубо нарушение на Закона.В Университетското издателство с печатница в края на всеки месец касовата наличност е предоставяна на материално-отговорното лице като служебен аванс без документална обоснованост. В първия ден на следващия месец сумата е възстановявана в касата. По този начин е избягвано задължителното й внасяне по банковата сметка.Не е извършено отчитане по отделни стопански области, в резултат на което получените средства по проекти и програми, финансирани от ЕС, са осчетоводени в отчетна група „Бюджет“.Съгласно споразумения от 2014 до 2016 г. между ректора на Софийския университет и директора на Научноизследователския сектор (НИС), от валутната сметка на НИС, в БНБ са предоставени заемообразно на Софийския университет средства, общо в размер на 4 млн. лв., за покриване на временен недостиг за изплащане на заплати, както и за други текущи разходи.Произходът на средствата по сметката е от авансови преводи по международни програми и проекти, финансирани със средства от Европейския съюз, както и по договори с чуждестранни фирми, които се изпълняват от НИС. Към края на 2016 г. на НИС не са възстановени 3 143 185 лв., въпреки необходимостта от средства за изпълнението на проектите на института. Използването на целевите средства за други цели възпрепятства плащането на разходи по международни проекти и създава предпоставки за налагане на финансови корекции и наказателни лихви.За установените нарушения и отказа за заверка на Годишния финансов отчет на Софийския университет „Св. Климент Охридски“ за 2016 г. са уведомени Народното събрание, Министерството на финансите, Министерството на образованието и науката и Националната агенция за приходите.Незадоволителното състояние на финансовата дисциплина в Софийския университет се потвърждава и от проверката за изпълнението на препоръките по одитния доклад за извършения одит за съответствие при финансовото управление на Софийския университет “Св. Климент Охридски” за периода от 01.01.2013 г. до 30.06.2015 г. (Одитният доклад е публикуван през лятото на 2016 г., а проверката за изпълнението на препоръките по него приключи сега.)В него Сметната палата е дала 37 препоръки за подобряване на финансовото управление на публичните средства на ректора на Софийския университет. При извършения последващ контрол за изпълнението им е установено, че 22 от тях са изпълнени, а 15 са оценени като – неизпълнени, изпълнени частично или в процес на изпълнение, което представлява 41 на сто от дадените препоръки и формира оценка за формален подход при изпълнението им.Установено е, че не са изпълнени предписаните действия за решаване на констатираните пропуски и нередности, а именно:– Не са предприети действия за освобождаване на имоти – държавна собственост от наематели, чиито договори за наем са изтекли и същите продължават да ползват имотите, без да плащат наем и разходи за консумативи. Не са предприети действия за събиране на дължимите суми от тях;– Не са предприети действия за утвърждаване на риск-регистър, в който да се идентифицират рисковете, да се оцени вероятността от настъпването им и техните последици, да се посочат какви действия ще се предприемат за ограничаване на рисковете до приемливо ниво;– В „Правилника за устройството и дейността на Студентския съвет“ на университета не е определен ред за окомплектоване и съхраняване на проектите, финансирани от Студентския съвет.По време на последващия контрол са предприети действия, като са издадени заповеди и са одобрени отчети и правила във връзка с препоръките на Сметната палата, но все още остават нерешени проблеми:– Не е прекратена практиката за неоснователно сключване на споразумения за ползване на имоти – държавна собственост до провеждането на нови търгове по реда на Закона за държавната собственост и Правилника за прилагането му. Изпратени са само писма за освобождаване до ползвателите на имоти – държавна собственост, чиито договори за наем са изтекли и продължават да ги ползват, но не са предприети конкретни действия за фактическото им освобождаване.– Не е преустановена негативната практика за сключване на споразумения/договори за сътрудничество, с които са дадени за ползване недвижими имоти – държавна собственост, без да са проведени тръжни процедури по Закона за държавната собственост и Правилника за прилагането му.– Не е създадена отделна аналитична отчетност по бюджетната сметка на университета за отразяване на получените дарения във валута, което не позволява мониторинг и контрол при събирането и изразходването на дарените средства, в съответствие с волята на дарителя.– Не е изготвен тримесечен отчет за средствата, формиращи „Вътрешноуниверситетски трансфери“ и финансираните дейности с тях, както и шестмесечен отчет за събраните средства в “Общоуниверситетската партида”, формирани от направените отчисления от приходите на факултетите и звената, както и за финансираните дейности и постигнатите резултати.Сметната палата е дала срок от 6 месеца за изпълнение на неизпълнените препоръки, частично изпълнените и препоръките в процес на изпълнение, след което отново ще извърши проверка.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.17", "title": " Сметната палата отказа да завери финансовия отчет на Софийски университет\t\t\t"}
{"url": "https://trud.bg/%d0%b7%d0%b0%d1%81%d1%82%d1%80%d0%b5%d0%bb%d1%8f%d1%85%d0%b0-%d0%ba%d1%83%d1%87%d0%b5-%d0%b2-%d1%81%d0%b5%d0%bb%d0%be-%d0%ba%d1%80%d0%b0%d0%b9-%d0%bb%d0%be%d0%bc/", "text": "Неизвестен злосторник уби с пушка домашно куче в село край Лом. Стрелецът се издирва, съобщиха от Областната дирекция на МВР в Монтана. В неделя следобед 47 годишната Луиза Т. от село Дъбова махала открила дворното си куче мъртво край къщата си.Жената решила, че четирикракия пазач е починал и тръгнала да изхвърля трупа му, но съседи изказали съмнение, че  животното е застреляно и стопанката извикала полиция. Пристигналите криминалисти открили следи от огнестрелна рана в кучето. Според експерти не е изключено животното да е застреляно с въздушна пушка.Местопроизшествието е посетено от оперативна група, извършен е оглед и е образувано досъдебно производство за хулиганството. Ако бъде открит, злосторникът го грозят до 3 години затвор и глоба от 1000 до 5000 лева.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.17", "title": " Застреляха куче в село край Лом"}
{"url": "https://trud.bg/%d0%ba%d0%be%d0%b9-%d1%89%d0%b5-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d1%80%d0%b0%d0%b1%d0%be%d1%82%d0%b8-%d0%b3%d0%b5%d1%80%d0%bc%d0%b0%d0%bd%d1%86%d0%b8%d1%82%d0%b5-%d0%b8%d0%bb%d0%b8/", "text": "Лято, жега невероятна, седят си двама гърци на сянка и пият узо.– Лошо, Ставрос, лошо! Ще трябва да се работи!– Кой, бе? Ние ли?!– Не бе, Ставрос. Германците!!!***Един евреин започнал работа в голяма търговска фирма. Нещата обаче не потръгнали и шефовете му се чудели как да го уволнят. Решили да му възложат задача, която смятали за неизпълнима, затова го пратили да продава „Лада“ в Англия. Но не минал и месец, а той се върнал с договор за голяма доставка. Какво да правят – изпратили го в Япония, да продава компютри – позабавил се месец – два, но въпреки това пристигнал с договор. Оставала последната възможност: възложили му да продаде на негрите в Африка кожуси и радиатори. Минал месец, два, три, половин година, година… няма го. Шефовете вече се били успокоили, че си е умрял или е изяден, когато синът Давидов цъфнал уморен, отслабнал, но с договор!– Е, как го правиш, човече?! Това е просто невероятно!– Чак пък невероятно. Отивам в Лондон, вървя си по улицата и виждам местен евреин. Заговарям го, запознаваме се и от дума на дума той ме свързва с техните лобисти, след седмица в Парламента гласуваха закон и ей ти поръчката. В Япония отне повечко време да намеря евреин, но после всичко си вървеше по схемата: телефони – лоби. Събранието гласува закон и подписваме.– Добре, ясно! Обаче в Африка – палта?! И защо се забави толкова?– Защото се оказа, че там нямали депутати и Парламент. Та се наложи да им правя и Събрание, и избори… после – вече знаете…***В цял свят алкохолизмът е признат за болест. Само при нас питат:– Защо не пиеш? Да не си болен?!***– Ауу, колко си напълняла…– Простак! Така ли се говори на жена?– Ааа, извинявай! Мислех, че на твоите години вече не ти пука.***Мъж се качва в асансьор, натиска копчето за следващия етаж, а на стената пише:„При пожар погледнете нагоре“.Мъжът поглежда нагоре, а там пише:„Казах само при пожар!“***Жена в командировка пише есемес на мъжа си:„Скъпи, накратко. Трябва да сте в детската градина 8.10-8.15, значи събуди Мимето 7.30-7.35. Обуй и чорапогащника, тъмно-сините джинси, тениската от второто чекмедже, най-долу, виолетова или малинова блузка (чекмедже – второ, долу). Всичко е в скрина. Вземете розовата рокля – окачена е в нашия гардероб, в отделението за ризи на малка закачалка, бели чорапки, сандалки. В градината я преоблечи. Опитай да и направиш две опашки. Ластичките са в най-горното чекмедже на скрина, в бяла кутийка под обувките с картинки. После виж какво е времето. Или й сложи розовото палто, виолетовата шапка и розовия шал, или зеленото, пухкаво , същия цвят шапка, без шал, на крачетата – новите ботушки. Провери и наготви всичко тази вечер. Ако нещо не намериш, звънни и питай, не спя още.“Мъжът отговаря: „Решихме да не ходим на градина“.***– Какво работиш?– Супервайзър на логистичен терминал.– Аха – хамалин.***Катаджия спира водач на МПС.– 20 лева глоба!– Ама, аз нищо не съм нарушил!– А според тебе моите гладни деца са длъжни да чакат, докато нарушиш нещо ли???***Фотограф казва на известна манекенка:– А сега се опитайте да изобразите на лицето си дълбок размисъл. Аз ще ви помогна: на колко е равно седем по девет?***Пресконференция в полицията.– Залавянето на този престъпник беше много лесно – обяснява говорителят на полицията. – Той е разбил сейфа, извадил е парите от него, изпил е бутилката уиски, която също е била вътре и след това е оставил отпечатъци…– На бутилката ли? – пита един от журналистите.– Не, на теракота…***Един мъж праща жена си и любовницата си на почивка на едно и също място (двете не се познават).Връщат се те всяка със снимки.Вади жена му снимките и започва да му разказва. Посочва любовницата му и казва:– Тази обиколи всички мъже! Не се спря!Отива мъжът при любовницата си и тя вади снимки и започва да разказва, показва жена му и казва:– Тази жена много скромна! Встрани не поглежда! С мъжа си дойде, с мъжа си си отиде!***Полицай спира двама пияни мъже през нощта:– Момчета, вие май страдате от алкохолизъм!?– Да, бе, страдаме! По-скоро му се наслаждаваме!…***Синът на гангстер дава обяснение за изпита, на който се е провалил:– Тате, разпитваха ме 3 часа, но нищо не им казах.", "date": "2017.07.17", "title": " Кой ще трябва да работи – германците или гърците?"}
{"url": "https://trud.bg/%d1%88%d0%be%d1%84%d1%8c%d0%be%d1%80-%d0%bd%d0%b0-%d0%b1%d0%bc%d0%b2-%d1%83%d0%bf%d0%be%d1%82%d1%80%d0%b5%d0%b1%d0%b8%d0%bb-%d0%ba%d0%be%d0%ba%d0%b0%d0%b8%d0%bd-%d1%83%d0%b4%d0%b0%d1%80%d0%b8/", "text": "Вчера по магистрала „Тракия“, в аварийната лента, в посока изток-запад „БМВ 320Д“ , управляван от И. С., на 40 г., от София на км. 190, на входа на паркинг за почивка, застига влизащ в паркинга лек автомобил „Бентли Континентал“, управляван от 31-годишен мъж от село Бели Искър, общ. Самоков, и го удря в задната дясната част, съобщиха от МВР-Стара Загора.В следствие на удара „Бентли“-то се завърта и навлиза в отводнителна канавка. При настъпилата катастрофа, водачът на „БМВ“-то е получил фрактура на носа. Откаран е в УМБАЛ – Стара Загора и е настанен за лечение, без опасност за живота. Водачите са тествани за употреба на алкохол с техническо средство, което е отчело 0,00 промила алкохол в издишания въздух на водача на лекия автомобил „Бентли“ и 0.79 промила на И. С.Двамата водачи  са тествани и за употреба на упойващи вещества, като пробата на водача на „БМВ“ е положителна за кокаин. По случая е образувано досъдебно производство по чл. 343, ал.1, б. „а“ от НК.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.17", "title": " Шофьор на БМВ на кокаин удари Бентли на магистрала „Тракия“"}
{"url": "https://trud.bg/%d1%81%d0%bf%d0%b8%d1%80%d0%b0%d1%82-%d0%bf%d1%80%d0%be%d0%b4%d0%b0%d0%b6%d0%b1%d0%b0%d1%82%d0%b0-%d0%bd%d0%b0-%d0%b0%d0%bb%d0%ba%d0%be%d1%85%d0%be%d0%bb-%d0%b2-%d1%80%d1%83%d1%81%d0%b8%d1%8f-%d0%bf/", "text": "Руските власти разглеждат възможността да ограничат продажбата на алкохол в неработни дни, предаде .Въвеждането на забрана върху продажбата на спиртни напитки по празниците може да се появи в Стратегията за формиране на здравословен начин на живот на населението, която се разработва от руското Министерство на здравеопазването, пише вестник „Известия”.Идеята е на държавния научно-изследователски център по профилактична медицина откъдето смятат, че съществуващите сега ограничения са недостатъчни. По този начин идеята влиза в общонационално обсъждане.В Русия всеки регион има право да въведе собствени ограничения върху времето, в което алкохолът е достъпен за продажба в търговската мрежа. Според федералния закон между 23 часа и 8 сутринта продажбата на алкохол в Русия е забранена, но местните власти могат да въведат допълнителни ограничения.В Чечения може да се купува алкохол само от 8 до 10 часа сутринта. В Уляновска област съществува забрана за продажба на алкохол в почивните дни.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.17", "title": " Ограничават продажбата на алкохол в Русия през почивните дни"}
{"url": "https://trud.bg/10-%d0%b3%d0%be%d0%b4%d0%b8%d0%bd%d0%b8-%d0%b8-8-%d0%b4%d0%bd%d0%b8-%d0%b5-%d0%bf%d1%80%d0%be%d0%b4%d1%8a%d0%bb%d0%b6%d0%b8%d0%bb%d0%be-%d0%b4%d0%b5%d0%bb%d0%be-%d0%b7%d0%b0-%d1%81%d0%be%d0%b1%d1%81/", "text": "10 години и 8 дни е продължило дело за собственост на 208 кг. розово масло, установи Инспекторатът към ВСС (ИВСС) при проверка на заявление за нарушаване на правото на разглеждане и решаване на делото в разумен срок. То е сред 52-те основателни заявления за забавени граждански, търговски и административни дела, констатирани от Инспектората при проверки, извършени в периода 1 януари – 31 март 2017 г., съобщиха от ИВСС.Производството е образувано по иск с правно основание чл. 108 от Закона за собствеността (ЗС) – „собственикът може да иска своята вещ от всяко лице, което я владее или държи без да има основание за това“. Ищецът търговско дружество претендира, че е собственик на 208 кг. розово масло, които друго търговско дружество държи без основание и оспорва собствеността.При разглеждането на делото са констатирани редица забавяния, причинени от действията на съдилищата. Те са довели до неоправдано забавяне на производството с повече от 5 години и 5 месеца.Първоинстанционното производство пред Софийски градски съд (СГС), започнало през 2006 г., е продължило 5 години и 9 месеца. Разпорежданията на съда, с които исковата молба е оставена без движение – с указания за довнасяне на държавна такса, каквато не е била дължима, е удължило производството с повече от 4 месеца.Недобрата подготовка за едно от 10-те съдебни заседания, проведени в производството пред СГС, е станала причина за отлагане на същото – съдът е заличил допуснатата тройна съдебно-счетоводна експертиза, като е приел, че ответникът не е заплатил депозит за вещо лице в определения от съда срок. В следващото заседание съдът е констатирал, че депозитът е платен съобразно разпорежданията му, и е отменил определението за заличаване на експертизата. Това е удължило производството с повече от 3 месеца.Някои от 10-те съдебни заседания са насрочвани през големи интервали от 6 месеца. Съдебното решение е изготвено 1 година и 9 месеца след изтичане на законоустановения срок.Постановеното от въззивния съд (Софийски апелативен съд) решение е отменено от Върховния касационен съд (ВКС), а делото е върнато за ново разглеждане от друг състав на САС, което е обезсмислило първото му разглеждане от въззивната инстанция.Въззивното решение, постановено при повторното разглеждане на делото в САС, също е обжалвано пред ВКС. И при двете касационни производства пред ВКС определенията по чл. 288 от Гражданския процесуален кодекс, с които съдът се произнася по допускане на касационното обжалване, са постановени след изтичане на продължителен период от време след образуването им – съответно 9 месеца и 19 дни при първото разглеждане и 8 месеца и 15 дни при второто.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.17", "title": " 10 години и 8 дни е продължило дело за собственост на 208 кг. розово масло"}
{"url": "https://trud.bg/%d0%b7%d0%b0%d0%bf%d0%be%d1%87%d0%b2%d0%b0-%d0%bf%d1%80%d0%b8%d0%b5%d0%bc%d1%8a%d1%82-%d0%bd%d0%b0-%d0%b4%d0%b5%d0%ba%d0%bb%d0%b0%d1%80%d0%b0%d1%86%d0%b8%d0%b8-%d0%b7%d0%b0-%d0%bf%d0%be%d0%bc%d0%be/", "text": "Започва кампанията за прием на декларации за отпускане на целевите енергийни помощи за отопление, информира .Молбите ще се приемат до 31 октомври. Кандидатства се в дирекциите „Социално подпомагане“ по настоящия адрес на лицата.След последните промени в условията и реда за отпускане на средствата увеличените пенсии и помощите за деца с увреждания няма да се отразят на достъпа до целевото подпомагане за отопление.Предвижда се също промяна за хората, които ползват парно. От предстоящия отоплителен сезон те също ще получават пари. Досега средствата се превеждаха директно в топлофикационните дружества.За миналата година помощта от 362 лева получиха 218 хиляди лица и семейства. Държавата плати 77 500 000 лева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.17", "title": " Започва приемът на декларации за помощи за отопление"}
{"url": "https://trud.bg/%d0%b2%d0%b0%d0%bb%d0%b5%d1%80%d0%b8-%d1%81%d0%b8%d0%bc%d0%b5%d0%be%d0%bd%d0%be%d0%b2-%d0%b5-%d0%bd%d0%b0-%d0%bf%d0%be%d1%81%d0%b5%d1%89%d0%b5%d0%bd%d0%b8%d0%b5-%d0%b2-%d0%bf%d1%80%d0%b0%d0%b3%d0%b0/", "text": "Заместник министър-председателят по икономическата и демографската политика Валери Симеонов е на посещение в Прага, където участва в Инвестиционен форум в рамките на инициативата за сътрудничество между Китай и страните от Централна и Източна Европа „16+1“. Той ще направи изказване по време на официалното откриване на форума на 18 юли 2017 г., съобщиха от Министерския съвет.Българската делегация включва представители на Политическия кабинет на вицепремиера, Министерството на туризма, Изпълнителната агенция за насърчаване на малките и средните предприятия, Конфедерацията на работодателите и индустриалците в България, Българо-китайската асоциация за бизнес развитие, както и представители на бизнес сектора.Форумът се организира от Чешко-китайската камара за сътрудничество и се провежда под патронажа на президента на Чешката република Милош Земан и министър-председателя Бохуслав Соботка.В дневния ред са включени панелни дискусии по въпроси на сътрудничеството в областта на икономиката, енергетиката и новите технологии, финансите и банково дело, електронната търговия, туризма и авиацията, както и кръгли маси по въпроси на образованието и здравеопазването.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.17", "title": " Валери Симеонов е на посещение в Прага\t\t\t"}
{"url": "https://trud.bg/%d1%83%d0%bc%d0%b1%d0%b0%d0%bb-%d1%81%d0%b2%d0%b5%d1%82%d0%b8-%d0%b3%d0%b5%d0%be%d1%80%d0%b3%d0%b8-%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d0%b8%d0%b7%d0%b1%d1%80%d0%b0/", "text": "Университетска болница „Свети Георги“ в Пловдив е избрана за извършване на лечебно-диагностични дейности на пострадали военнослужещи по време на провеждащото се на територията на България многонационално  на НАТО.Първата пловдивска университетска болница отговаря на всички изисквания на военните: разполага с клинични звена, които отговорят на най-високото трето ниво на компетентност – както по отношение на подготвеността на служителите си, така и заради модерното медицинско оборудване.Освен това УМБАЛ „Свети Георги“ има и добре поддържана и осветена хеликоптерна площадка. В началото на миналата седмица в болницата е сформиран оперативен щаб, който включва началникът на отдел „Управление на системи за сигурност“ доц. д-р Златин Киряков, началникът на Спешно приемно отделение д-р Кирил Атлиев, началниците на Първа и Втора клиника по хирургия проф. д-р Божидар Хаджиев и проф. д-р Ангел Учиков.Щабът в болницата ще функционира докато трае и самото многонационално учение „Saber Guardian – 2017“, а, който бе докаран с хеликоптер и приет в събота след обяд след остра бъбречна криза.Наред с обезпечаването на лечебно-диагностичния процес на пострадали военнослужещи, най-голямото държавно лечебно заведение в Югоизточна България ще се включи и в някои от ученията, като в близките дни предстоят няколко тренировъчни полета до хеликоптерната площадка на УМБАЛ „Свети Георги“.По тази причина от Пътна полиция и частната охранителна фирма „Алфа СОТ” временно ще затварят за движение улица „Царевец” в участъка от бул. „Пещерско шосе” до бул. „Свобода”.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.17", "title": " УМБАЛ „Свети Георги“ в Пловдив избрана за лечение на пострадали военнослужещи по време на учението „Saber Guardian – 2017“"}
{"url": "https://trud.bg/%d1%88%d1%83%d0%bc%d0%b5%d0%bd%d1%81%d0%ba%d0%b8%d1%8f-%d1%81%d1%8a%d0%b4-%d0%bf%d1%80%d0%b5%d0%ba%d1%80%d0%b0%d1%82%d0%b8-%d0%b4%d0%b5%d0%bb%d0%be%d1%82%d0%be-%d0%ba%d0%b0%d0%bc%d0%b5%d0%bd%d0%b8/", "text": "Тричленен състав на Окръжния съд в Шумен се произнесе окончателно с прекратяване на делото, заведено от следователя Страхил Каменички срещу Със свое решение от края на миналата седмица окръжните магистрати потвърждават определението на Районния съд в града, с което бе прекратено делото. Това съобщиха от пресслужбата на съда в понеделник. Съдът не е приел за основателни доводите на Каменички и неговия защитник и е намерил, че Районния съд правилно е приложил чл.132 от КБ.Както стана известно, до внасяне на тъжба в шуменския съд и образуване на наказателно дело от частен характер, се стигна по повод жп.инцидента в шуменското село Хитрино. На 20 декември в Шумен при наблюващия казуса прокурор Маргарита Георгиева се събират следователи от националната следствена служба и зам.главният прокурор Сарафов. На срещата Каменички се почувствал засегнат от реплики отправени към него от страна на Сарафов, който му бил казал, че има заешко сърце, защото не е повдигнал обвинение на машинистите.В решението на Окръжния съд в Шумен се пояснява, че Районния съд е приел, че наказателна отговорност на магистрат за служебни действия в служебно качество не може да се търси по дела от частен характер. Шуменският Окръжен съд съобразява следното – според чл.132 ал.1 от Конституцията на Република България, при осъществяване на съдебната власт прокурорите не носят наказателна отговорност за техните служебни действия и за постановените от тях актове, освен ако извършеното е умишлено престъпление от общ характер и съобразно чл.5 ал.2 нейните разпоредби имат непосредствено действие.Затова наличието на имунитет срещу наказателно преследване е пречка за предприемане на наказателно преследване по изричното и пряко действие на Конституцията на Република България. Безспорно е че към 20 декември Сарафов е заемал длъжността заместник на главния прокурор и поради това при изпълнение на неговите служебни действия той има функционален имунитет – той е наказателно неотговорен, освен ако извършеното не представлява умишлено престъпление от общ характер, пише в решението. И се уточнява, че е следвало да бъде отказано образуването на производството по ал.1 т.1 на процесното наказателно частен характер дело.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.17", "title": " Шуменският съд прекрати делото Каменички срещу Сарафов"}
{"url": "https://trud.bg/%d0%b1%d1%87%d0%ba-%d0%b8%d1%81%d0%ba%d0%b0-%d1%81%d0%bf%d0%b0%d1%81%d0%b8%d1%82%d0%b5%d0%bb%d0%b8%d1%82%d0%b5-%d0%bd%d0%b0-%d0%bf%d0%bb%d0%b0%d0%b6%d0%b0-%d0%b4%d0%b0-%d0%b4%d0%b5%d0%b6%d1%83%d1%80/", "text": "Работното време на спасителите по плажовете да се удължи до 20 часа, настояха от Областния съвет на БЧК-Варна при старта на традиционната Седмица на водното спасяване. „Статистиката сочи, че годишно у нас се давят около 130-140 души. 3/4 намират смъртта си във вътрешни водоеми или на неохраняеми плажове, а където има спасители инцидентите стават извън работното им време. Ако то се удължи до края на светлата част на деня, фаталните случаи ще намалеят“, обясни председателят на ОС на БЧК Илия Раев.Той призна, че концесионерите няма да харесат варианта заради увеличаването на разходите за още 2-3 часа труд дневно. „Затова държавата трябва да върне плажовете на общините. Така ще се реши проблемът с неохраняемите ивици, които това лято само във Варненско са 25. Общините могат да осигурят заетост на спасителите и през зимата и да си запазят добрите кадри“, мотивира се Раев. Предстои идеите да бъдат обсъдени от Националния комитет по водно спасяване, в който влизат и представители на министерствата на вътрешните работи, образованието и спорта, както и на концесионерите. Досега комитетът няколко пъти е предлагал на Министерския съвет проекти за промени на остарялата Наредба за водно спасяване, но резултат няма, припомни Велислав Цеков, председател на специалистите по водно спасяване в БЧК-Варна.Той и доц. Димитър Ставрев, инструктор в БЧК и преподавател в Медицински университет- Варна, бяха категорични, че липсата на обща и плувна култура у туристите е най-големия проблем за спасителите. „Повечето инциденти стават с чужденци. Наближава август, който е най-кошмарният летен месец за колегите. Морето става „сърдито“, вдига вълна в жегите и хората масово не спазват сигналната система, като влизат и с децата си. Също като при пътните инциденти, не си вземат и поука“, коментира Цеков. Опасности дебнат и край басейните, защото част от тях работят нелегално. За сезона междуведомствената комисия към община Варна е проверила 200 басейна и е издала сертификати на 161, но реално работят близо сто повече. „Собствениците им са спестили 150- 200 лв., колкото е таксата за заявление в общината, че искат да разкрият воден обект, защото знаят, че няма контрол, нито санкции.Нарушението лъсва, само ако стане инцидент и се намеси прокуратурата“, алармира Илия Раев. Той отчете, че от началото на годината до момента във Варна са подготвени 78 спасители и са заверени талоните на други близо 400. Те са близо 2 пъти повече от нуждите на региона, но наемателите на плажове трудно намират кадри заради солидната разлика в заплатите у България и в чужбина. Тук спасителите печелят максимум 1200 лв., а в Гърция и Испания, където сезонът е по-дълъг, получават по 1000-1200 евро месечно. Въпреки това работещите по българските плажове, 10% от които са жени, са добре подготвени професионалисти, гарантира Велислав Цеков. Уменията си водните гардове от цялото крайбрежие ще демонстрират в четвъртък на Десетия турнир по водно спасяване на море на плажа в комплекс „Слънчев ден“.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.17", "title": " БЧК иска спасителите на плажа да дежурят до 20 часа\t\t\t"}
{"url": "https://trud.bg/%d0%bc%d1%8a%d0%b6-%d0%bf%d0%bb%d0%b0%d1%88%d0%b8-%d0%bf%d1%80%d0%b8%d1%8f%d1%82%d0%b5%d0%bb%d0%ba%d0%b0-%d0%be%d1%82-%d0%bf%d1%80%d0%be%d1%84%d0%b8%d0%bb-%d0%bc%d0%b5%d0%bd%d1%82%d0%b5-%d0%b8%d0%b7/", "text": "Мъж от Шумен успя да спечели близо 3 000 лв. от своя приятелка, като си направи фалшив профил във фейсбук и започна да я заплашва. 24-годишният Николай Б. бил безработен и измислил измамата, за да припечелва. В продължение на няколко месеца 20-годишната шуменка се страхувала, че ще бъде отвлечена с цел проституция. Плащала парите уж за охрана.Изобретателният измамник е задържан от шуменската полицията за едно денонощие и пуснат, а случаят ще бъде предаден на районната прокуратура. Криминалисти са установили, че в продължение на няколко месеца Николай е въвеждал в заблуда момичето, като системно й изпращал съобщения от неистинския профил.Отправял заплахи, че ако не започне да работи за него като жрица ще й се случат лоши неща. В същото време девойката се оплакала точно на него, защото й бил приятел, а той я успокоявал. Предложил да наемат охрана, която да се грижи денонощно за нейната сигурност. Убедил я, че сводниците са силни и няма да се спрат пред нищо. Клел се, че ще се грижи за нея и ще й помага, докато може. В началото уж той плащал парите за охрана, а после й казал, че е редно тя да даде някакви пари и така източил солидната сума.Не е ясно още колко време момичето е щяло да бъде рекетирано, чрез фалшива опасност, ако Николай не бил измамил и приятел. С личните данните на 23-годишно момче той успял да изтегли онлайн кредит в размер на 1800 лева.Парите трябвало да бъдат преведени по банкова сметка и той излъгал приятеля си, че иска да получи на негово име и по неговата сметка полагаща се заплата. Нещо усъмнило шуменеца, измамата започнала да се разплита и той подал сигнал до полицията в Шумен. Така на яве излязъл и случая с плашеното момиче.Работата по документиране на престъплението продължава, съобщават от полицията в Шумен. До момента Николай не е бил криминално проявен.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.17", "title": " Мъж плаши приятелка от профил менте, източи й 3 000 лв. за охрана"}
{"url": "https://trud.bg/%d0%b3%d0%bb%d0%b0%d0%b2%d0%bd%d0%b8%d1%8f%d1%82-%d1%81%d0%b5%d0%ba%d1%80%d0%b5%d1%82%d0%b0%d1%80-%d0%bd%d0%b0-%d0%bc%d0%b2%d1%80-%d1%80%d0%b0%d0%b7%d0%bf%d0%be%d1%80%d0%b5%d0%b4%d0%b8-%d0%b4%d0%b0/", "text": "След главният секретар на МВР Младен Маринов е направил преглед на всички районни управления в малки населени места, съобщиха от вътрешното министерство.Главен комисар Маринов е разпоредил всички дежурни части да организират дейността си така, че през цялото денонощие да посрещат гражданите лично, независимо от часа. Разпореждането засягало основно районните управления, в които към момента достъпът до дежурния служител през нощта е затруднен.", "date": "2017.07.17", "title": " Главният секретар на МВР разпореди да има денонощно дежурен в районните управления в малките населени места"}
{"url": "https://trud.bg/%d0%bf%d1%80%d0%b5%d0%bc%d0%b0%d1%85%d0%b2%d0%b0%d1%82-%d1%81%d0%b5-%d0%ba%d0%be%d1%80%d0%b0%d0%b1%d0%bd%d0%b8%d1%82%d0%b5-%d0%b4%d0%bd%d0%b5%d0%b2%d0%bd%d0%b8%d1%86%d0%b8-%d0%ba%d0%be%d0%b8/", "text": "Корабните дневници, които бяха задължителни за всяка рибаrска лодка, се премахват. Това заяви в Бургас народният представител от БСП Петър Кънев. Той коментира, че родният бизнес е обрасъл с подобни абсурди. Рибарите бяха скочили срещу попълването на подобни корабни дневници. „Ние писатели ли сме или риболовци?, питаха се те.В графите, които трябвало да попълват във въпросните книжа, имало „скорост на вятъра“, „скорост на витлото“, „подводни течения“ и следната: „дестинация“, в която се пише „Черно море“, тъй като друга възможна за риболовците няма. Всичко това обаче отпада.Разговори и за рибарските дневници със съответните институции водихме заедно с колегите от ГЕРБ, защото и там трябва да се намери някакво решение, подчерта депутатът.Следващата стъпка в помощ на хората, които си изкарват хляба в морето, ще са даляните. Там имало друг проблем- на всеки три години трябвало да се подават молби за концесия с пет вида документи, включително разрешение от военните и пр. Софийска фирма пък взела наведнъж пет даляна и после ги преотдала под наем на местни, отбеляза депутатът и припочни, че даляните са си по местата от 500 години насам. Мое лично мнение, при посещенията ми в Истанбул е, че градът е празен, каза народният представител и добави, че се надяваме туристите да дойдат на нашето море.Внесохме питане в парламента за финансовото състояние на АД „Слънчев бряг“, за отдаването под наем на плажа „Делфин“ /защо се даде под наем, след като ивицата е много малка и платената зона сложена сега дразни много хора/, както и кога ще бъде направен пътят Малко Търново- Царево.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.17", "title": " Премахват се корабните дневници, които бяха задължителни за всяка рибарска лодка"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%bf%d1%80%d0%b5%d0%b4%d0%b0%d0%b4%d0%b5-%d0%bd%d0%b0-%d1%81%d1%8a%d0%b4-57-%d0%b3%d0%be%d0%b4%d0%b8%d1%88%d0%b5%d0%bd/", "text": "Окръжна прокуратура – Ямбол предаде на съд 57-годишния Камен К. от гр. Кюстендил, съобщиха от държавното обвинение.Той е обвинен за това, че подтикнал Явор Н. от гр. София на 10.11.2015 год., около 03,45 ч. през ГКПП-Лесово, обл. Ямбол с автомобил марка и модел „Опел Зафира“, без надлежно разрешително, да пренесе през границата на страната (от Турция в България) 15,79495 кг. високорисково наркотично вещество – хероин на стойност 1 389 717 лв. и 353,65 гр.  с концентрация на активния наркотично действащ компонент диацетилморфин – 24 % на стойност 17 682,50 лв. – всичко на стойност 1 407 399,50 лв.За това тежко умишлено престъпление законодателят е предвидил наказание „лишаване от свобода“ за срок от 15г.-20г. и „глоба“ от 200 000лв. до 300 000лв., отнемане на предмета на контрабандата в полза на държавата, както и на превозното средство, послужило за пренасянето му.Явор Н. от гр. София, в продължение на 25 години работел като сервитьор без постоянен трудов ангажимент. Той често оставал без работа и достатъчно парични средства за препитание и издръжка. Междувременно наранил крака си, което допълнително му създало трудности в опитите му да намери за себе си постоянна работа.В края на месец август 2015 год., в гр. София, обв. Камен К. се срещнал и запознал с Явор Н. В разговорите помежду им обв. Камен К. склонил Явор Н. да пренесе през границата на страната от Турция в България високорисково наркотично вещество хероин, под цялостно негово ръководство и улеснение за това кога, от къде и от кого следвало да вземе наркотичното вещество, как и по какъв начин същото следвало да бъде укрито от митническите власти при пренасянето му през границата, конкретния негов вид и количество и с какво по вид и специално оборудвано моторното превозно средство същото следвало да бъде пренесено.Предложил му парично заплащане и общо подобрение на финансовото му състояние. Мотивиран от последното, Явор Н. се съгласил и приел. В подкрепа на постигнатото между двамата доверие и взетото от тях решение да пренесат през границата на страната наркотичното вещество – хероин, през месец октомври 2015 год. обвиняемият на два пъти дал на Явор Н. суми в размер от по 200 лв. и му указал да си извади за нуждите на предстоящото му презгранично пътуване международен паспорт, което последният сторил.На 02.11.2015 год. по указания и под ръководството на обвиняемия, на името на Явор Н., с негово съгласие за това, била прехвърлена собствеността върху автомобил марка и модел „Опел Зафира“.Така придобитият от Явор Н. автомобил, се ползвал от обвиняемия Камен К.Под автомобила, зад и пред задния му мост, между двете му задни гуми и под багажното му отделение, перпендикулярно на дължината на автомобила били монтирани четири на брой сиви бутилки от метал с вентили за затварянето им в единия им край и завити посредством резба, можещи да бъдат демонтирани метални дъна в другия. По външен вид, характеристики и местонахождение, четирите бутилки видимо съответствали на фабрично поставени от производителя на автомобила бутилки за метан, като част от фабрично поставената за горивозахранване на автомобила с метан уредба.На 07.11.2015 г., обвиняемият уведомил Явор Н., че на следващия ден, най-късно на по-следващия следвало да замине за Турция, като указал, че следва да премине границата на страната с Турция през ГКПП-Лесово, да отиде до гр. Истанбул, където след пристигането му щял да се свърже с него по предоставения му по-рано мобилен телефон за допълнителни указания, кога, къде и от кого да получи наркотичното вещество. След всичко това двамата обвиняеми се разделили.Рано сутринта, на следващия ден – 08.11.2015 г., неделя, в 04,30 ч. Явор Н. потеглил от гр. София за Турция с предадения му от обв. Камен К. автомобил, специално оборудван за целта на пътуването му с бутилки под задния му мост, предназначени за укриване на наркотичното вещество, посредством демонтаж на дъната им, което вещество Явор Н. следвало да получи в  Турция и да пренесе през границата на страната в България.От непознатите мъже в гр. Истанбул Явор Н. получил, за да пренесе в  България, съгласно постигнатото с Камен К. съгласие за това, 15,79495 кг. прахообразно жълто-кафяво (кафеникаво) на цвят вещество, съставляващо високорисковото наркотично вещество хероин, от което 15,4413 кг. с концентрация на активния наркотично действащ компонент диацетилморфин – 58 % и 353,65 гр. с концентрация на активния наркотично действащ компонент диацетилморфин – 24 %. Общото количество наркотично вещество било разпределено в 32 броя пакети с форма на паралелепипед, обвити с индиго и облепени с жълто прозрачно тиксо.След като поставили наркотичното вещество в бутилките, Явор Н., св.К. и непознатите затворили дъната им, след което ги монтирали обратно под автомобила до останалите две несвалени от тях бутилки, които останали празни. Монтирали обратно и прикриващия използваните две бутилки капак, свален преди това по необходимост. Свалили автомобила на земята с подемника, след което се отправили с него към българската граница – от гр. Истанбул, Турция към ГКПП-Лесово, България.На 10.11.2015 год., около 03,45 ч. Явор Н. преминал с управлявания от него автомобил границата на Турция с България през ГКПП-Лесово, обл. Ямбол.На митническия пункт на Явор Найденов и на управляваното от него МПС била извършена щателна митническа проверка от митнически служители при Митница Бургас, МП-Лесово, които в този момент били на смяна на ГКПП-Лесово. След извършен обстоен преглед на колата, митническите служители свалили капаците, покривали четирите метанови бутилки и при оглед на последните установили, че същите не са надлежно свързани към останалата част на фабрично изградената за автомобила метанова уредба.Част от свързващите ги елементи били изключени, а други недобре стегнати и можели да бъдат развити на ръка. Направило им впечатление и необичайния за вида на бутилките разрез в областта на дъната им. Двамата стигнали до извод, че бутилките не съдържат метан според предназначението си.След отваряне на двете бутилки, чрез отделяне на дъната им, митническите служители открили поставените в тях в пакети и пренесено през границата на страната с управлявания от Явор Н. автомобил наркотично вещество. За установеното от тях митническите служители уведомили органите на досъдебното производство. При извършен на място полеви наркотест за вида на прахообразното вещество, съдържало се в поставените в бутилките пакети, същият реагирал, респ. посочил, че изследваното вещество по вид е наркотик-хероин. На същото вещество реагирали и изследваните впоследствие и на място натривки от вътрешността на другите две, останали и намерени празни бутилки за метан.След откриване на пренесеното от него през границата на страната наркотично вещество, Явор Н. бил незабавно задържан от органите на реда.Стойността на престъпно пренесеното през границата на страната високорисково наркотично вещество е на обща стойност 1 407 399,50 лв.В този смисъл е и заключението по назначената по делото съдебна физикохимична-оценъчна експертиза. Видно от последното е още, че хероинът е наркотично вещество, производно на морфина по химичен строеж, което се получава синтетично, но с многократно по-силен наркогенен ефект. Злоупотребата с хероин води до развитието на тежка зависимост, при която е налице пълната класическа „триада“ на въздействие върху организма, а именно – психическа зависимост, физическа зависимост и толеранс, т.е. висок праг на поносимост към наркотичното вещество.Особеното при употребата на хероин е бързото развитие на зависимостта и то при стартиране с малки дози. В повечето от случаите това става след 12 до 15 инжекции, но са констатирани случаи, при които зависимостта се развива след 2-3 инжекции. Психическата зависимост се изразява в силното желание или един вид принуда да се приеме веществото. Развитието на телесната, т.е. физическата зависимост, е почти едновременно с развитието на психическата зависимост. Основният признак на тази зависимост е появата на тежки абстинентни симптоми. Настъпващата абстиненция постепенно се засилва по интензивност, като достига връхна точка на изразеност от 36 до 72 часа след последната инжекция. Това е основната причина, която принуждава зависимите от хероин да прибягват по-често към нови и по-високи дози.Признаците, показващи настъпването на абстиненцията се изразяват в сълзотечение, хрема, изпотяване, прозяване, силно безпокойство, разширяват се зениците, получава се ефект на така нар. „гъша кожа“, пулсът се учестява, появяват се болки в костите, мускулите и мускулни спазми. Всичко това е израз на появила се физическа зависимост. Симптомите на абстиненция могат да бъдат усложнени от появата на гърчове. Някои симптоми като например страх и депресия, които се проявяват при липса на веществото, могат да бъдат предизвикани и независимо от абстиненцията от психични отклонения, като страхови неврози и депресивни разстройства.При интравенозно приложение и когато не се спазват изискванията за стерилност или пък не се контролира състава на дрогата, се стига до запушване на кръвоносни съдове, шок вследствие на защитната реакция на организма, както и тежки възпаления на черния дроб /хепатит/ и хив-инфекции.Окръжният съд в Ямбол е насрочил делото за разглеждане на 20.07.2017г.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.17", "title": " Прокуратурата предаде на съд 57-годишен мъж за разпространение на наркотици\t\t\t"}
{"url": "https://trud.bg/%d0%bc%d0%b2%d1%80-%d0%b2-%d1%81%d0%bb%d0%b8%d0%b2%d0%b5%d0%bd-%d0%b8%d0%bc%d0%b0-%d0%bd%d0%be%d0%b2-%d0%bd%d0%b0%d1%87%d0%b0%d0%bb%d0%bd%d0%b8%d0%ba/", "text": "Досегашният началник на Районното управление на МВР в Сливен главен инспектор Димитър Величков е новият директор на Областната дирекция на МВР. Министерската заповед за назначението на новия старши комисар е прочетена пред личния състав. Официално той ще бъде представен на подчинените си на 18 юли – съобщиха източници на „Труд“.Величков е завършил полицейското училище в родния си Пазарджик, след това – Инженерно-педагогическия факултет в Сливен. В системата е от 25 години, работил е в охранителна полиция и сектор БОП, бил е началник на полицейските управления в Твърдица и в Сливен. През 2009 г. е завършил Международната полицейска школа в Будапеща, Унгария. Многократно е награждаван, включително и с огнестрелно оръжие.Директорското място в ОД на МВР в Сливен бе овакантено през май, след като старши комисар Чавдар Божурски стана областен управител на Сливен. Длъжността му досега временно изпълняваше неговият заместник старши комисар Иван Русев. Русев е с две висши образования – по икономика и право, започнал е работа в икономическата полиция, която по-късно оглавяваше години наред. Като зам.-директор ръководеше и криминалната полиция. Той също е награждаван многократно. Носител е на почетен знак ІІІ степен на МВР.На снимката: Димитър Величков, новият директор на ОД на МВР в Сливен.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.17", "title": " МВР в Сливен има нов началник"}
{"url": "https://trud.bg/%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d1%81%d1%82%d0%b0%d1%80%d1%82%d0%b8%d1%80%d0%b0-%d1%87%d0%b5%d1%82%d0%b2%d1%8a%d1%80%d1%82%d0%b8%d1%8f%d1%82-%d0%bc%d0%be%d0%bd%d1%82%d0%b5%d1%81/", "text": "Нови 10 общински учители от Пловдив ще бъдат обучени в четвъртия курс по метода „Монтесори“ за преподаване в детските градини. За първи път в него ще бъдат включени и преподаватели и от други градове от цяла България, а не само от Пловдив.В рамките на няколко месеца те ще придобият знания и умения, с които ще приложат най-популярния педагогически метод за предучилищно обучение. От началото на учебната 2017/2018 година Община Пловдив ще въведе иновативния подход в 10 нови групи в шестте пилотни детски градини, а общият брой на обучаваните и възпитавани деца по него ще достигне 500.Обучението на учителите се провежда от екип от експерти на Нов български университет (НБУ) по специално разработена за целите на проекта програма. Това стана възможно, след като се сключи меморандум за сътрудничество между НБУ и Община Пловдив, съгласно който градът под тепетата става образователен център за обучение по Монтесори за педагози от цяла България.„Програмата за въвеждане на Монтесори педагогиката в детските градини е важна част от стратегия за реформа на образователната система в Пловдив. Уменията на 21-и век и модернизирането на учебния процес са основните ни приоритети“, декларира заместник-кметът на Пловдив по образованието Стефан Стоянов.„В края на месец юли ще бъде приета и цялостна „Стратегия за развитие на образованието в община Пловдив за периода 2017 – 2022 г.“, допълни още той. Първите успешно завършили обучението по „Монтесори“ учители от началото на календарната 2017 година започнаха ежедневна работа с 250 деца. Към момента по програмата са обхванати 90 педагози от детските градини „Майчина грижа“, „Мирослава“, „Велимира“, „Мир“ и „Марица“ и ОДЗ „Буратино”.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.17", "title": " В Пловдив стартира четвъртият Монтесори курс, включиха се учители от цяла България"}
{"url": "https://trud.bg/%d0%b5%d0%b2%d1%80%d0%be%d0%ba%d0%be%d0%bc%d0%b8%d1%81%d0%b0%d1%80-%d0%bc%d0%b0%d1%80%d0%b8%d1%8f-%d0%b3%d0%b0%d0%b1%d1%80%d0%b8%d0%b5%d0%bb-%d0%be%d1%82%d0%ba%d1%80%d0%b8-%d0%ba%d0%be%d0%bd%d1%84/", "text": "Броени дни след утвърждаването ми като комисар по въпросите на цифровата икономика и общество открих конференцията на високо ниво в естонската столица Талин, посветена на свободното движение на данни между държавите-членки на ЕС като предпоставка за осъществяването на единния цифров пазар. Форумът, продължаващ до късно следобед, ни дава възможност да осигурим платформа за тази изключително важна дискусия, която ще оформи бъдещето на ЕС.Икономика, базирана на свободния поток на данни, означава иновации и растеж с неограничени възможности за гражданите и малките и средни предприятия, но в същото време с високи стандарти за защита на личните данни.Това пише в страницата си във Фейсбук еврокомисар Мария Габриел и дава линк към своята реч на форума:http://europa.eu/rapid/press-release_SPEECH-17-2062_en.htm", "date": "2017.07.17", "title": " Еврокомисар Мария Габриел откри конференцията посветена на свободното движение на данни между държавите-членки на ЕС"}
{"url": "https://trud.bg/%d1%87%d1%83%d0%b6%d0%b4%d0%b5%d0%bd%d1%86%d0%b8-%d0%be%d1%82-%d1%82%d1%80%d0%b8-%d0%ba%d0%be%d0%bd%d1%82%d0%b8%d0%bd%d0%b5%d0%bd%d1%82%d0%b0-%d0%b8%d0%b7%d1%83%d1%87%d0%b0%d0%b2%d0%b0%d1%82-%d0%b1/", "text": "Чужденци от три континента пристигнаха във Велико Търново, за да изучават българския език, културата, традиции и обичаи. Близо месец старопрестолният град е домакин на четиридесетото юбилейно издание на Международния семинар по българистика. Големият форум бе открит от ректора на Великотърновския университет „Св. св. Кирил и Методий“ проф.Христо Бонджолов, заместник-кмета на старата столица Ганчо Карабаджаков и областния управител проф. Любомира Попова. Участниците в семинара са над 100, а държавите, от които идват – над 30, намиращи се в Европа, Северна Америка и Азия. Организатори на обучението и всички съпътстващи събития са ВТУ „Св. св. Кирил и Методий“ и просветното министерство, с подкрепата на Община Велико Търново. В поздравителния адрес от името на кмета на старопрестолния град Даниел Панов бе подчертано, че през четирите десетилетия Велико Търново се е утвърдил като притегателен и обединителен център за хора от целия свят, от различни нации и етноси, водени от желанието да изучават езика, културата, обичаите и традициите в България.", "date": "2017.07.17", "title": " Чужденци от три континента изучават българския език и културата във ВТУ"}
{"url": "https://trud.bg/%d0%b2-%d0%ba%d0%b0%d1%80%d0%bb%d0%be%d0%b2%d0%be-%d0%b2%d0%b0%d0%bb%d0%b8%d0%b4%d0%b8%d1%80%d0%b0%d1%85%d0%b0-%d0%bf%d0%be%d1%89%d0%b5%d0%bd%d1%81%d0%ba%d0%b0-%d0%ba%d0%b0%d1%80%d1%82%d0%b0-%d0%bf/", "text": "Официално валидиране на пощенско-филателно издание , посветено на 180 години от рождението на Апостола на свободата Васил Левски, се състоя в родния му град Карлово.Печатът върху пощенската карта бе поставен от заместник-министъра на транспорта, информационните технологии и съобщенията Ангел Попов, кмета на Община Карлово д-р Емил Кабаиванов и директора на Регионалното управление на Южен централен регион на „Български пощи” ЕАД Атанас Печев.„С това важно събитие Министерството на транспорта, информационните технологии и съобщенията и Български пощи дават своя принос за запазване на нетленния спомен за Апостола. Да си припомним какви духовни съвети ни е оставил, да си спомним за неговата морална чистота и за идеала, който той ни завеща. Идеал, за който ние трябва да се борим и да предаваме на идните поколения, за свободна и независима България“, заяви кметът д-р Кабаиванов по време на официалната церемония в зала „Васил Караиванов” в Община Карлово.„Десетки пощенски марки са посветени на Апостола. Първата от тях е издадена през 1929 г. и е част от серия по повод 50 години от Освобождението на България. Днес към тази светла колекция добавяме и най-новата пощенска карта. Тя е създадена от художник, който е отдаден на пресъздаване образа на Васил Левски в изобразителното изкуство – проф. Пламен Вълчев“, каза в своето слово заместник-министърът на транспорта, информационните технологии и съобщенията Ангел Попов.Картата е с колекционерски тираж от 617 броя и е най-новото пощенско-филателно издание, с което образът на Васил Левски ще обиколи света и българите в чужбина ще отбележат 180 годишнината от рождението на най-значимия национален герой. Пътят на тази знакова пощенска карта тръгва от родното място на Апостола на свободата, където във вторник – 18 юли, ще е кулминацията на тържествата за 180-годишния юбилей от рождението му.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.17", "title": " В Карлово валидираха пощенска карта, посветена на 180 – годишнината от рождението на Васил Левски"}
{"url": "https://trud.bg/%d0%be%d1%82%d0%b1%d0%b5%d0%bb%d1%8f%d0%b7%d0%b0%d1%85%d0%b0-149-%d0%b3%d0%be%d0%b4%d0%b8%d0%bd%d0%b8-%d0%be%d1%82-%d0%bf%d0%be%d0%b4%d0%b2%d0%b8%d0%b3%d0%b0-%d0%bd%d0%b0-%d1%85%d0%b0%d0%b4%d0%b6/", "text": "Тържествено бе отбелязана 149-та годишнина от слизането на дунавския бряг в местността Янково гърло в свищовското село Вардим на четата на Хаджи Димитър и Стефан Караджа. В центъра на селището преди няколко години бе монтирана паметна плоча за героите от четата на Хаджи Димитър и Стефан Караджа, загинали през 1868 година. Пред нея венци и цветя поднесоха кметът на община Свищов Генчо Генчев, председателят на Общински съвет – Свищов д-р Кристиян Кирилов и кметът на село Вардим Сенка Добрева. Пред пълния площад в селото Сенка Добрева припомни исторически събития, свързани с четниците. Тя призова винаги да помним делото на нашите предци. Местните жители бяха поздравени и от кмета на общината Генчо Генчев. Той подчерта славното минало на село Вардим и значимостта му за Община Свищов. В словото си Генчо Генчев заяви, че вече се работи по няколко програми за развитието на селото, както и за справяне с един от основните проблеми – пътната настилка. Генчев съобщи и че предстои цялостен ремонт на сградата на местното читалище „Трудолюбие-1907”. Гости на тържествената програма бяха още секретарят на Общината Любомира Петрова, Росен Маринов – директор на дирекция „Култура и културно наследство”, Таня Ликова – главен експерт „Култура” към Общината, общински съветници. Поздравителен адрес за 149-та годишнина от слизането на четата на Хаджи Димитър и Стефан Караджа край Вардим бе получен от народния представител Станислава Стоянова. В концертната програма участие взеха фолклорен танцов състав „Творецът” с хореограф Явор Узунов и народният певец Христо Косашки. Празничната вечер завърши със заря, организирана от Кметство – Вардим. Местните жители използваха възможността да споделят своите проблеми с гостите от Община Свищов, а кметът и председателят на Общинския съвет обещаха да направят всичко възможно да работят за тяхното разрешаване.", "date": "2017.07.17", "title": " Отбелязаха 149 години от подвига на Хаджи Димитър и Стефан Караджа в Свищовско"}
{"url": "https://trud.bg/%d1%80%d0%be%d0%b4%d0%b8%d1%82%d0%b5%d0%bb%d0%b8-%d1%81%d0%b5-%d0%b2%d0%ba%d0%bb%d1%8e%d1%87%d0%b2%d0%b0%d1%82-%d0%b2-%d1%82%d0%b5%d1%80%d0%b0%d0%bf%d0%b8%d1%8f-%d1%81-%d0%b8%d0%b3%d1%80%d0%b0%d1%87/", "text": "Специалистите при Дневния център и Дома за медико-социални грижи за деца в град Дебелец работят с играчки за деца със специални потребности по проект „Библиотека на играчките” към Фондация за деца в риск по света. Играчките се използват с терапевтична насоченост при децата, съобразено с възрастта и области в които трябва да се подпомогне развитието на всеки конкретен малчуган. С цел включване на родителите като част от терапия при децата по проект „Библиотека на играчките”, те могат да посещават „Библиотека” и с подкрепата на специалист да участват съвместно с детето/децата си в терапевтичната игрова дейност, която ще подпомогне комуникативното и емоционалното развитие, ще осигури подкрепяща среда, и ще насърчи създаването на положителни взаимоотношения „родител – дете”. Включването на родителите, като част от терапията при децата в „Библиотеката“, ще става по график – всеки първи и трети понеделник от месеца, от 8:30 ч. Продължителността на терапевтичната сесия ще от 20 до 40 мин.Първата библиотека отваря врати през 2009 г. в Дома за деца в Дебелец, където обслужва деца на възраст 0-3. От тогава насам, програмата се разпростря не само в институции от резидентен тип, но и в уязвими общности, където се приема като важен и желан ресурс за децата и семействата. В партньорство с държавни институции, семейно-консултативни центрове и доставчици на социални услуги, през 2014 г. програмата „Библиотека на играчките“ достигна над 2400 деца и 900 родители или полагащи грижи. В момента Библиотеки на играчките функционират в 19 партньорски организации в Дебелец, Пазарджик, Плевен, Търговище, Бургас, Варна, Шумен, Нови Пазар, Велики Преслав.", "date": "2017.07.17", "title": " Родители се включват в терапия с играчки в Дома за деца в Дебелец"}
{"url": "https://trud.bg/%d1%81%d0%bb%d0%b5%d0%b4-%d0%b3%d0%be%d0%b4%d0%b8%d0%bd%d0%b8-%d1%87%d0%b0%d0%ba%d0%b0%d0%bd%d0%b5-%d1%81%d1%82%d0%b0%d1%80%d1%82%d0%b8%d1%80%d0%b0-%d1%80%d0%b5%d0%bc%d0%be%d0%bd%d1%82-%d0%b7%d0%b0-1/", "text": "Десет години след създаването на Административен съд Велико Търново и пет години след закупуване на сграда за целите на дейността му, има надежда за разрешаване на основния проблем на съдебната институция, който е свързан със сградния фонд. Липсата на съдебна палата принуждава магистратите и съдебните служители от едно от петте най-големи административни съдилища в страната вече цяло десетилетие да работят при неподходящи условия.Помещенията, в които са настанени над 40 съдии и съдебни служители, се намират в централната част на старата столица, но са заобиколени от ровове и буйна растителност, поради което достъпът не само на работещите там, а и на гражданите, и страните по делата е труден и дори предизвикателен. Ограничената площ, с която разполага Административен съд Велико Търново понастоящем позволява обособяването едва на две малки заседателни зали.В коридора е изнесен информационен център и регистратура, а специализирана стая за адвокати – няма. Някои от работните кабинети се споделят от шест и повече души. И въпреки че тези крайно неудачни условия на труд не влияят на качеството и срочността на правораздаването, единодушно е становището не само на ръководството, че е наложително да се сложи край на този проблем. Проблем, разрешаването на който беше подчертано като основен приоритет в управленската концепция за втория мандат на председателя Георги Чемширов.След като управлението и стопанисването на недвижимите имоти на съдебната власт беше прехвърлено от Министерството на правосъдието на Висшия съдебен съвет, на 7 юли е обявена обществена поръчка – открита процедура, с предмет „Извършване на строително-монтажни работи в сгради на органите на съдебната власт по шест обособени позиции“.Втората обособена позиция касае именно Строително-монтажни работи на обект „Извършване на основен ремонт и преустройство на сграда за нуждите на Административен съд във Велико Търново, ул. „Иван Вазов“ № 1“. Според посочените от съвета критерии за възлагане най-голяма тежест – 50, има техническото предложение на участника за изпълнение на поръчката, на второ място е цената и на трето – предложеният срок за изпълнение. Прогнозната стойност на тази позиция е 1 600 000 лева без ДДС.Според възложителя максималният срок за изпълнение на предмета на поръчката е до 360 календарни дни, а най-краткият реален срок – до 180 календарни дни. Подробна информация, включително обявлението, техническите спецификации и изискванията към кандидатите са публикувани на интернет страницата на Висшия съдебен съвет, сектор – профил на купувача.Обявлението на тази обществена поръчка е първата реална стъпка за отстраняване на дългогодишния сграден проблем и подобряване на условията на работа в Административен съд Велико Търново.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.17", "title": " След години чакане стартира ремонт за 1,6 млн. лв на сграда отредена да приюти Административния съд в Търново"}
{"url": "https://trud.bg/%d0%b3%d0%bc%d1%83%d1%80%d0%ba%d0%b0%d1%87-%d1%83%d1%81%d0%bf%d1%8f-%d0%b4%d0%b0-%d0%b4%d0%be%d1%81%d1%82%d0%b8%d0%b3%d0%bd%d0%b5-%d0%b4%d1%8a%d0%bd%d0%be%d1%82%d0%be-%d0%bd%d0%b0-%d0%bd%d0%b0%d0%b9/", "text": "Известният френски водолаз Гийом Нери покори и най-дълбокия басейн в света – той достигна дъното на Y40 само на един дъх.Нери е световен шампион по фрий дайв – гмуркане без акваланг. През 2002 г. подобрява тогавашния рекорд, който е 87 метра дълбочина. След две години слиза на 96 метра, а през 2006 г. – на 109 метра.През 2011 г. подобрява всичките си постижения, като се гмурка на дълбочина от 17 метра – всичко това без акваланг, на един дъх.Басейнът Y40 се намира в Италия и е с дълбочина 40 метра, доста по-малко от рекордите на Нери. Видеоклипът показва лекотата, с която той се спуска до дъното.Отопляемият басейн е проектиран за тренировки по гмуркане от запалени плувци, които използват апарат за дишане под вода. Гийом Нери не се нуждае от такъв, пише Видеото е заснето също на един дъх от съпругата му, шампион по фрий дайв.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.17", "title": " Гмуркач успя да достигне дъното на най-дълбокия басейн в света на един дъх"}
{"url": "https://trud.bg/%d1%81%d0%bb%d1%83%d1%87%d0%b0%d0%b8-%d0%bd%d0%b0-%d0%be%d1%81%d1%82%d1%80%d0%b0-%d0%b2%d1%8f%d0%bb%d0%b0-%d0%bf%d0%b0%d1%80%d0%b0%d0%bb%d0%b8%d0%b7%d0%b0-%d0%b8-%d0%bd%d0%b0-%d0%bb%d0%b0%d0%bc%d0%b1/", "text": "По един заболял от ламблиоза и от остра вяла парализа във Великотърновска област са регистрирали специалистите от Регионалната здравна инспекция /РЗИ/ в старата столица за миналата седмица.Острата вяла парализа е вирусно заболяване, който най-често се засича при тийнейджъри. Първоначалните симптоми напомнят на грип. На втория или третия ден вече се наблюдава и пареза на различни мускули, най-често са засегнати лицевите. В този период пациентът изпитва болка, а движенията в засегнатите мускули са ограничени.Острият стадий на заболяването обикновено продължава около седмица и след това се наблюдава бавно възстановяване. Хванато навреме, заболяването е напълно лечимо. Може обаче да има и трайни последици, предупреждават лекарите.Освен инфекционисти, при лечението на вируса се ангажират ортопеди и рехабилитатори, защото е необходимо възстановяване на засегнатите мускули.Острата вяла парализа се причинява от полиомелитен вирус. Най-сигурната профилактика е ваксината. В България тя е част от задължителния имунизационен календар.Ламблиозата се причинява от консумация на заразена храна. Заразените се диспансеризират след проведено лечение за 6 месеца до 1 година.Един случай на лаймска болест е засечен в община Елена. 12 души в областта са боледували от ентероколити, шестима са се заразили с варицела, а четирима – със скарлатина.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.17", "title": " Случаи на остра вяла парализа и на ламблиоза регистрира здравната инспекция в Търново"}
{"url": "https://trud.bg/77-%d0%b1%d1%8a%d0%bb%d0%b3%d0%b0%d1%80%d0%b8-%d0%b2-%d1%87%d0%b5%d1%80%d0%b5%d0%bd-%d1%81%d0%bf%d0%b8%d1%81%d1%8a%d0%ba-%d0%bd%d0%b0-%d1%82%d1%83%d1%80%d1%81%d0%ba%d0%be%d1%82%d0%be-%d0%bc%d0%b2/", "text": "77 български граждани са със забрана за влизане в Турция заради свързаност с тероризъм. Това сочи статистиката в доклад „Турската борба срещу ДАЕШ“, публикуван от турското МВР. Повече данни за българите не се съобщават.Според доклада общо 53 781 души от 146 държави са с такава забрана. Най-много са от Саудитска Арабия – 7 523, Тунис – 4 605 и Русия – 4 128.България е в топ 10 от страните от ЕС, като най-много са от Франция – 2 622, Белгия – 1 519 и Великобритания – 1 172.22-ма българи са арестувани и депортирани от общо 4 957 от 99 държави.", "date": "2017.07.17", "title": " 77 българи в черен списък на турското МВР за свързаност с тероризъм"}
{"url": "https://trud.bg/%d1%85%d0%b2%d0%b0%d0%bd%d0%b0%d1%85%d0%b0-23-%d0%b3%d0%be%d0%b4%d0%b8%d1%88%d0%b5%d0%bd-%d0%b4%d1%80%d0%be%d0%b3%d0%b8%d1%80%d0%b0%d0%bd-%d0%b8-%d0%bf%d0%b8%d1%8f%d0%bd-%d1%88%d0%be%d1%84%d1%8c%d0%be/", "text": "Задържаха 23-годишен мъж от Добрич, шофирал в Каварна дрогиран и с 3,76 промила алкохол, съобщиха от ОДМВР-Добрич.На 15 юли, около 19:30 часа в град Каварна е извършена проверка на лек автомобил „Рено” с добричка регистрация. При извършената проверка за употреба на алкохол, цифровата индикация отчита наличието на 3,76 промила в издишания от водача въздух. Извършената проверка за употреба на наркотични вещества отчита положителна проба за употребата на амфетамин и метаамфетамин.С полицейска мярка за срок от 24 часа е задържан В.Б. (23 г.) от град Добрич. По случая е образувано бързо полицейско производство.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.17", "title": " Хванаха 23-годишен дрогиран и пиян шофьор"}
{"url": "https://trud.bg/%d0%b3%d0%bb%d0%be%d0%b1%d0%b0-%d0%be%d1%82-2000-%d0%bb%d0%b5%d0%b2%d0%b0-%d0%b7%d0%b0-%d0%bc%d1%8a%d0%b6-%d0%bd%d0%b0%d1%80%d1%83%d1%88%d0%b8%d0%bb-%d0%b7%d0%b0%d0%bf%d0%be%d0%b2%d0%b5%d0%b4-%d0%b7/", "text": "Районният съд във Велико Търново постанови глоба от 2000 лв за търновец, нарушил заповед за защита от домашно насилие. Определението е окончателно, не подлежи на обжалване и има последиците на влязла в сила присъда. Мъжът, който е с начално образование, безработен и осъждан, не изпълнил заповед за защита от домашно насилие, издадена от съда на 13 март тази година и близо два месеца по-късно – на 31 май, нахлул на работното място на бившата си съпруга, запознал да крещи и да я обижда. Жената се принудила да потърси съдействието на полицията. Пред съда мъжът се е признал за виновен и затова наказателното производство срещу него е прекратено. Сега ще трябва, обаче да плати солената санкция.", "date": "2017.07.17", "title": " Глоба от 2000 лева за мъж нарушил заповед за защита от домашно насилие"}
{"url": "https://trud.bg/%d1%80%d0%b5%d0%bc%d0%be%d0%bd%d1%82%d0%b8%d1%80%d0%b0%d1%82-%d1%81%d1%8a%d0%b1%d0%bb%d0%b5%d0%ba%d0%b0%d0%bb%d0%bd%d0%b8%d1%82%d0%b5-%d0%bd%d0%b0-%d1%81%d1%82%d0%b0%d0%b4%d0%b8%d0%be%d0%bd/", "text": "Стартира основният ремонт на съблекалнята от северната страна на стадион „Ивайло“ във Велико Търново, предназначена за гостуващите отбори. Помещението не е реновирано от близо 50 години. То ще бъде напълно обновено – подменени ще бъдат ВиК- и ел-инсталациите, ще бъде монтирана вентилационна система, нови ще бъдат облицовките от фаянс и теракота. Съблекалнята ще разполага с масажно отделение и нови санитарни помещения. След приключването на ремонтните дейности тя ще отговаря на изискванията на Лицензионната комисия на Българския футболен съюз /БФС/ за провеждане на мачове от Първа професионална лига и международни срещи.Очаква се реконструкцията да приключи до домакинството на „Етър ВТ“ на „Верея“ /Стара Загора/. Датата на мача ще е между 28 и 31 юли. Дали „виолетовите” ще се завърнат у дома и ще играят в по-ранни часове до пускане на осветлението, зависи изцяло от БФС.След обновяването започва ремонт на съблекалнята за домакините, който не е в изискванията на Лицензионната комисия. Така ще бъдат осигурени още по-добри условия както за юношеския ни национален отбор, който през септември ще играе на „Ивайло“ евроквалификация, така и за футболистите на „Етър ВТ“.Преди две седмици стартира възстановяването на санитарния възел в източната част на централната трибуна, който бе затворен повече от десет години. Така Сектор „А“ вече ще разполага с три помещения от този тип. Готов е ремонтът на трите мъжки и дамската тоалетна за гостуващата публика, разположени в източната част на южната трибуна.Вече десет дни се работи и по бившия сектор за публиката на гостуващите отбори – по възстановяването на бетонното покритие и монтирането на висока ограда. Така запалянковците няма да имат възможност да слизат на терена по нерегламентиран начин. Намерено е и решение за подхода към ВИП- зоната, за да няма конфликтни точки.Инвестициите в стадиона са от бюджетите на Община Велико Търново, общинското предприятие „Спортни имоти и прояви“ и от спомоществователи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.17", "title": " Ремонтират съблекалните на стадион „Ивайло“ в Търново"}
{"url": "https://trud.bg/%d1%85%d1%80%d0%b8%d1%81%d1%82%d0%be-%d0%bc%d1%83%d1%82%d0%b0%d1%84%d1%87%d0%b8%d0%b5%d0%b2-%d0%b8-%d0%b2%d0%b5%d1%81%d0%b5%d0%bb%d0%b8%d0%bd-%d0%bf%d0%bb%d0%b0%d1%87%d0%ba%d0%be%d0%b2-%d0%b7%d0%b0/", "text": "Председателят на Съюза на артистите в България Христо Мутафчиев и актьорът Веселин Плачков засадиха в понеделник на площад „20-и юли” в Карлово дръвче еводия по повод 180 години от рождението на Васил Левски, в знак на признателност пред делото и личността на Апостола. По мнението на учените еводията, известна още като корейска акация, е най-медоносното дърво, а най-изобилният период на цъфтеж е от края на юли до средата на септември. Точно това е и времето за подновяване на пчелните люпила, а отделянето на нектар и прашец от другите растения не е толкова интензивно, както през пролетта, и по тази причина еводията е незаменима за пчелите. Христо Мутафчиев и Веселин Плачков пристигнаха в Карлово за репетиции на театралния спектакъл „Разпитът”, чието премиера ще се състои навръх рождения ден на Апостола – 18 юли от 18 часа на сцената на Народно читалище „Васил Левски – 1861 г.”Театралният спектакъл „Разпитът” е едно от 10-те събития в програмата за вторник от честванията на 180-годишнината от рождението на Васил Левски в родния му град Карлово.Началото ще бъде поставено в 9 часа в храма „Свети Николай”, където ще бъде откложена тържествена света литургия.В 10 часа ще бъдат поднесени венци и цветя пред гроба на майката на Апостола Гина Кунчева, а в 10.15 часа от храма „Свети Николай” ще тръгне литийно шествие, което ще премине по улиците „Александър Стамболийски” и „Генерал Гурко” до площад „20-ти юли”. Там в 10.30 часа започва тържествен ритуал по издигането на националния трибагреник и знамето на град Карлово, след което ще бъде отслужен молебен за благоденствието на града и жителите му и ще бъдат посрещнати участниците в 23-ия националния туристически поход „По стъпките на Апостола” от Плевен до Карлово.В 11.15 часа в Националния музей „Васил Левски” започва литературно-музикална програма, а от 16 часа в зала „Васил Караиванов” на общината ще има литературен салон. По същото време на площад „20-и юли” ще има концерт на художествени състави.В 20.20 часа от Националния музей „Васил Левски” ще бъде изнесено знамето на Карловския революционен комитет, а от 21 часа на площад „Васил Левски” започва тържествен митинг-заря.", "date": "2017.07.17", "title": " Христо Мутафчиев и Веселин Плачков засадиха дръвче по повод 180 години от рождението на Апостола"}
{"url": "https://trud.bg/%d0%bf%d0%bb%d0%be%d0%b2%d0%b4%d0%b8%d0%b2-%d0%b2%d1%8a%d0%b2%d0%b5%d0%b6%d0%b4%d0%b0-%d0%bf%d0%b8%d0%bb%d0%be%d1%82%d0%b5%d0%bd-%d0%bf%d1%80%d0%be%d0%b5%d0%ba%d1%82-%d0%b7%d0%b0-%d0%be%d0%b1%d1%80/", "text": "Областна администрация – Пловдив въвежда пилотен проект, който ще обхване всички деца в предучилищна и училищна възраст от 5 до 16 години. Проектът се реализира във връзка с решение на Министерски съвет от 5 юли 2017 г. за създаване на механизъм за съвместна работа на институциите по обхващане и задържане в образователната система на деца и ученици в задължителната училищна и предучилищна възраст. Проектът има за цел да създаде единна електронна платформа, която да обхване всички детски градини и училища в област Пловдив. Чрез нея ще се следи за деца, които не са включени в образователната система или са в риск от отпадане от училище. Електронната платформа ще генерира и предоставя на институциите информация за децата, които не са включени в задължителната предучилищна и училищна подготовка, както и причините за това. Тази информация ще бъде използвана от екипите от експерти, които ще обхождат семействата и ще предприемат мерки за обхващането и задържането на децата в училище. Целта на мерките е да се повиши ефикасността на процедурата за отпускане на семейни и други помощи на нуждаещите се семейства, а също така и за координирани действия при налагане на санкции спрямо родителите, които не изпълняват задълженията си спрямо Закона за училищното и предучилищно възпитание и Закона за закрила на детето.В екипите ще бъдат включени представители на регионалните управления на образованието (РУО), на институциите от системата на предучилищното и училищно образование на съответната община, на дирекция „Социално подпомагане” и МВР. Според спецификата на всеки конкретен случай в комисията ще могат да бъдат включвани и служители на регионалните служби по заетостта, детска педагогическа стая, представители на местните служби за борба с противообществените прояви на малолетни и непълнолетни, районните здравни инспекции и други институции. Платформата ще бъде изключително гъвкава и опростена за работа, стана още ясно по време на срещата в областната управа, на която присъстваха заместник-министърът на образованието и науката Деница Сачева, губернаторът на Пловдив Здравко Димитров, заместникът му Петър Петров, директорът на РУО-Пловдив Иванка Киркова, експерти от МОН, представители на общините в региона и на държавни институции.РУО-Пловдив и Областна администрация са администратори на системата, която трябва да заработи в началото на септември. До нея, чрез сайтовете на двете институции, ще имат достъп само оторизирани лица. След анализ ще бъдат изготвени конкретни мерки по отношение на всяко дете, което е идентифицирано като необхванато, отпаднало или застрашено от отпадане от образователната система, и ще бъде търсено съдействие от компетентните институции за прилагане на комплексен подход за решаване на проблема.", "date": "2017.07.17", "title": " Пловдив въвежда пилотен проект за образованието в България\t\t\t"}
{"url": "https://trud.bg/%d0%b1%d0%be%d1%82%d0%b5%d0%b2-%d0%bf%d0%b4-%d0%bf%d1%80%d0%b5%d0%b4%d0%bb%d0%be%d0%b6%d0%b8-%d0%bd%d0%be%d0%b2-%d0%b4%d0%be%d0%b3%d0%be%d0%b2%d0%be%d1%80-%d0%bd%d0%b0/", "text": "Ръководството на „Ботев” (Пд) е предложило нов договор освен на френската звезда Омар Косоко и на титулярния вратар Иван Чворович и то при завишени финансови параметри. Сегашният контракт на 31-годишния сърбин с български паспорт изтича на 31 декември 2017 г., а офертата за нов е за срок от година и половина – до 30 юни 2019 г. По този начин шефовете на „канарчетата” искат да покажат на Чворович, че възнамеряват да разчитат на него и за в бъдеще, въпреки нелепата грешка, която допусна при ремито 1:1 в Петах Тиква в първия мач от втория предварителен кръг на Лига Европа срещу израелския „Бейтар” (Йерусалим), когато се размина с едно центриране от корнер и това позволи на домакините да поведат в резултата още в 11-ата минута.След това обаче записалият дори мач за националния ни тим сърбин бе безгрешен и на няколко пъти спаси вратата си от нови попадения срещу останалите сами срещу него футболисти на „Бейтар”. В момента Чворович е безспорният №1 в рамката, въпреки че това лято в „Ботев” по препоръка на бившия полски страж Адам Стаховяк бе привлечен неговия сънародник Даниел Кайзер, който също е от добра класа.  Засега обаче Иван Чворович, както и Омар Косоко не бързат да слагат подписите си под предложените им нови контракти и най-вероятно изчакват да видят докъде ще стигнат „канарчетата” в европохода си и дали ще могат да влязат в групите на Лига Европа.И към двамата има интерес от чуждестранни клубове, като по-голям е този към френския нападател.  В момента мислите на Чворович, Косоко и компания са насочени изцяло към мача реванш срещу „Бейтар” в четвъртък от 20.30 часа на стадион „Лазур” в Бургас, където правосъдие на терена ще раздават руска съдийска бригада начело с Кирил Левников, като негови помощници ще бъдат Вячеслав Семьонов и Дмитрий Мосякин, а четвърти рефер от УЕФА наряд е получил сънародникът им Владимир Москалев.От суеверие, че това ще им донесе късмет и срещу евреите от „Бейтар” (Йерусалим), от „Ботев” (Пд)  ще повторят на 100% програмата си отпреди реванша преди 2 седмици от първия предварителен кръг на Лига Европа срещу албанския „Партизани” (Тирана) – ще потеглят в сряда от базата в Коматево с клубния автобус в същия час,  ще се настанят отново в хотел „България” в центъра на Бургас и ще тренират в сряда вечер на стадион „Лазур” по същото време, като преди 2 седмици. От канарската управа само се молят по улиците и плажовете в Бургас и трибуните на стадиона в морския град да царува мир и любов между феновете на двата клуба с жълто-черни екипи, както на Обетованата земя, и да не се стига до ново наказание от УЕФА.  АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.17", "title": " „Ботев” (Пд) предложи нов договор на „грешника” Чворович"}
{"url": "https://trud.bg/%d0%b3%d0%be%d1%80%d1%8f%d1%89-%d1%82%d0%b8%d1%80-%d1%81-%d0%be%d0%bb%d0%b8%d0%be-%d0%b7%d0%b0%d1%82%d0%b2%d0%be%d1%80%d0%b8-%d0%bf%d1%8a%d1%82/", "text": "Пожар възникна в товарен автомобил „ДАФ“, с прикачено ремарке, пълно с олио в понеделник в ранния следобед. Инцидентът към 13,37 часа стана по пътя София – Варна между разклоните за шуменските селата Градище и Черенча, съобщават от полицията. Два пожарни екипи бяха изпратени на мястото, както и екипи на сектор „Пътна полиция“ и РУ Шумен. Ремаркето е напълно унищожено от пламъците.Движението в участъка е преустановено, като се пренасочва от екипи на полицията през пътен възел с АМ „Хемус“ край село Белокопитово по път Шумен – Русе през град Лозница и път Разград – Търговище.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.17", "title": " Горящ тир с олио затвори път"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%bf%d0%b0%d0%b2%d0%bb%d0%b8%d0%ba%d0%b5%d0%bd%d0%b8-%d1%83%d1%87%d0%b0%d1%81%d1%82%d0%b2%d0%b0-%d0%b2-%d0%ba%d0%be%d0%bd%d1%84%d0%b5%d1%80%d0%b5/", "text": "Кметът на Община Павликени инж.Емануил Манолов участва в конференцията на Партията на европейските социалисти за кохезионната политика в Европейския съюз след 2020г. Градоначалникът беше в Брюксел по покана на президента на ПЕС и български представител в ЕП Сергей Станишев. „Кохезионната политика е най-успешният европейски инструмент за сближаване на страните и регионите и намаляване на неравенствата – макар и не с темпото, с което бихме искали“, каза инж.Манолов след завръщането си от конференцията. Той подчерта, че общото становище на европейските социалисти е да не се допуска затваряне на кохезионния фонд предвид необходимостта от „затягане на коланите“ в ЕС след Брекзит. В конференцията участваха комисарят по регионалната политика Корина Крецу, много представители на местните власти от всички краища на ЕС, както и специалисти по местно самоуправление. „Всяко евро, вложено в кохезионната политика, се връща трикратно в БВП на ЕС“, обясниха организаторите на конференцията. „За Източна и Южна Европа кохезионната политика е най-видимата част от Европейския съюз. Когато хората в едно населено място видят ремонтираното по линия на тези фондове свое училище, те конкретно разбират солидарността между европейските държави“, каза прездентът на ПЕС Сергей Станишев. Според комисаря по регионалната политика Корина Крецу кохезионната кохезионната политика е циментът, който ще заздрави фундамента на ЕС, затова битката за запазването й е наистина тежка. „За следващия програмен период имаме дори още по- високи цели – над 300 000 нови проекти и 850 000 км нови пътища“, посочи Крецу. Днес всички региони на ЕС са покрити от кохезионната политика, разпределят се 50 млрд. евро всяка година, т. е. почти по 100 евро на европейски гражданин. Тези пари се инвестират в училища, болници, обществен транспорт, достъп до чиста вода, пречистване на въздуха, модернизиране на пътни артерии.", "date": "2017.07.17", "title": " Кметът на Павликени участва в конференцията на ПЕС\t\t\t"}
{"url": "https://trud.bg/%d0%b4%d0%b0%d0%bc%d0%b0-%d0%ba%d0%be%d0%bc%d0%b0%d0%bd%d0%b4%d0%b2%d0%b0-%d1%80%d0%b0%d0%b7%d1%80%d1%83%d1%88%d0%b8%d1%82%d0%b5%d0%bb%d1%8f-%d0%b4%d1%8a%d0%bd%d0%ba%d0%b0%d0%bd/", "text": "Капитан II ранг Елеонор Стак от ВМС на Великобритания е единствената дама сред командирите на чужди кораби, които участват в националното военноморско учение „Бриз 2017“ с международно участие, което започна във Варна.Тя командва ескадрен миноносец „Дънкан“ на Обединеното кралство и  Северна Ирландия и 265 души екипаж на борда, сред които 25 жени. Разрушителят е базиран в Портсмут, Великобритания и е поред 6-и най-нов и модерен кораб .Той противодейства при въздушна отбрана, изключително добре въоръжен, оборудван е и със сензори, обясни кап.II ранг Елеонор Стак.На борда на „Дънкан“ по време на учението се намира и щабът на Втората постоянна корабна група на НАТО под ръководството на комодор Джеймс Морли. Така че на борда на „Дънкан“ има голяма международна група от офицери от САЩ, Канада, Англия, Шотландия, Румъния, България.В „Бриз 2017“ участват над 20 бойни и спомагателни кораби, от които 7 чужди и една турска подводница. Варна е прекрасен град, казаха на съвместна пресконференция командирите на чуждите плавателни съдове. В събота екипажите са имали почивка и са разпускали в мега музикалното събитие MTV Presents Varna Beach на Южния плаж в града.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.17", "title": " Дама командва разрушителя „Дънкан“"}
{"url": "https://trud.bg/%d0%b8%d0%b3%d1%80%d0%b0-%d0%bd%d0%b0-%d1%82%d1%80%d0%be%d0%bd%d0%be%d0%b2%d0%b5-%d0%bf%d1%80%d0%b8-%d1%8e%d0%bd%d0%b0%d0%b9%d1%82%d0%b5%d0%b4/", "text": "В деня на първия епизод от 7-ия сезон на „Игра на тронове“ двама от марковите актьори се появиха в лагера на „Манчестър Юнайтед“. Джон Брадли-Уест и Джоу Демпси направиха куп снимки с Жозе Моуриньо и звездите му, които са на лагер в Лос Анджелис. Артистите дори поддържаха спечеления трофей от Лига Европа, който „дяволите“ носят за показване в Щатите. Героите от „Игра на тронове“ бяха поканени да гледат на живо следващите две контроли – срещу „Манчестър сити“ и „Реал“ (Мадрид).В същото време Диего Коща продължи да дразни треньора на „Челси“ Антонио Конте. Италианецът уведоми със СМС нападателя, че не го брои за новия сезон. И сега Коща си пусна снимка в туитър как купонясва с екип на „Атлетико“. Бразилецът, който играе за Испания, има позволение да не започне подготовка със „сините“. Коща иска да се върне в „Атлетико“, но в следващите шест месеца клубът не може да купува футболисти заради забрана от ФИФА. Възможно е испанският гранд да вземе голмайстора, но до края на годината да го преотстъпи на „Бешикташ“.Сръбският халф Неманя Матич пък помоли „Челси“ да намали цената му от 40 милиона паунда. Полузащитникът се е разбрал с „Ювентус“, но италианците не са склонни да платят толкова много. Матич също е нежелан от Конте и отпадна от турнето в Азия.", "date": "2017.07.17", "title": " „Игра на тронове“ при „Юнайтед“"}
{"url": "https://trud.bg/%d0%bc%d0%bb%d0%b0%d0%b4%d0%b5%d0%b6%d0%ba%d0%b8-%d0%b4%d0%be%d0%bc-%d0%be%d1%82-%d0%b2%d1%80%d0%b5%d0%bc%d0%b5%d1%82%d0%be-%d0%bd%d0%b0-%d1%81%d0%be%d1%86%d0%b8%d0%b0%d0%bb%d0%b8%d0%b7%d0%bc%d0%b0/", "text": "Бивш младежки дом, строен още по времето на социализма, ще бъде превърнат в Център за незрящи в Сливен. Средствата за основните ремонти в размер на 151 хил. лева с ДДС са осигурени от социалното министерство по проект „Красива България” – съобщи зам.-кметът Стоян Марков.Сградата в кв.”Република” е изоставена от много години, дограмите, вратите, обзавеждането отдавна липсват. Мястото се е превърнало в грозна язва на квартала. Държавният имот бе предоставен на общината чрез областната администрация. След приключването на ремонтите на 250-те квадрата площ ще отворят врати кабинети по готварство и полезни умения, зрителна рехабилитация, арт-терапия. Ще има многофункционална зала, както помещения за фитнес и масаж за двигателна рехабилитация.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.17", "title": " Младежки дом от времето на социализма става център за незрящи"}
{"url": "https://trud.bg/%d0%b1%d0%b5%d0%b9%d0%bb-%d0%bd%d0%b5-%d0%b8%d1%81%d0%ba%d0%b0-%d0%b4%d0%b0-%d0%b8%d0%b3%d1%80%d0%b0%d0%b5-%d0%bd%d0%b0-%d0%be%d1%81%d1%82%d1%80%d0%be%d0%b2%d0%b0/", "text": "Гарет Бейл е щастлив в „Реал“ и няма да се маха скоро. Капитанът на Уелс се изсмя на слуховете, че щял да премине в „Манчестър Юнайтед“. Заради контузии Бейл изигра само 27 мача във всички турнири през миналия сезон.„Според испанските медии Бейл е в конфликт с Кристиано Роналдо. Португалецът заявил пред Зинедин Зидан, че не желае да си партнират. Това породи много от информациите за напускане на Бейл. Освен това уелсецът винаги ще е в сянката на Роналдо.", "date": "2017.07.17", "title": " Бейл не иска да играе на Острова"}
{"url": "https://trud.bg/%d0%bc%d0%b8%d0%bb%d0%b0%d0%bd-%d0%b0%d1%82%d0%b0%d0%ba%d1%83%d0%b2%d0%b0-%d0%bc%d0%be%d1%80%d0%b0%d1%82%d0%b0-%d0%b8-%d1%81%d0%b0%d0%bd%d1%87%d0%b5%d1%81/", "text": "Китайските собственици на „Милан“ не пестят пари, за да върнат старата слава на „росонерите“. След куп трансфери, чийто връх бе Леонардо Бонучи от „Ювентус“, италианският гранд пожела звезди на „Реал“ и „Байерн“.„Изпълнителният президент на „Байерн“ Карл-Хайнц Румениге пък призна за разговори за Ренато Санчес. Баварците са склонни да пуснат португалския национал за два сезона под наем и „Милан“ да запази опция да го откупи срещу 45 милиона евро. „Байерн“ плати 35 милиона на „Бенфика“ за „Златното момче“ на европейския футбол, който обаче не се наложи в състава. Президентът на баварците Ули Хьонес пък заяви, че би дал още една година шанс на Санчес да покаже, че заслужава да е в клуба.", "date": "2017.07.17", "title": " “Милан“ атакува Мората и Санчес"}
{"url": "https://trud.bg/%d0%bf%d0%be%d0%b4%d0%bf%d0%b8%d0%bb-%d1%88%d0%be%d1%84%d1%8c%d0%be%d1%80-%d0%bd%d0%b0-%d0%ba%d0%b0%d1%82%d0%b0%d1%84%d0%b0%d0%bb%d0%ba%d0%b0-%d0%b1%d0%b5%d0%b7-%d0%ba%d0%bd%d0%b8%d0%b6%d0%ba%d0%b0/", "text": "38-годишен провадийски джигит отива на съд, защото блъснал мотоциклетист, докато управлявал катафалка без книжка, след запой и с превишена скорост.Инцидентът станал на 19 май 2013 г., съобщиха от пресцентъра на Апелативната прокуратура. Милен М. летял с катафалката с 85 км/час по оживения варненски бул. „Сливница“. На кръстовището с ул. „Струга“ минал на червено и блъснал моторист. Според обвинителния акт пострадалият получил четири средни телесни повреди. Виновникът бил тестван с дрегер, 2 часа по-късно дал и кръвна проба, която отчела 0,49 промила алкохол.Съдебномедицинска експертиза установила, че в момента на катастрофата в кръвта му е имало 0,78 промила алкохол. Пред полицаите Милен представил фалшив контролен талон. Проверка показала, че никога не е притежавал свидетелство за управление на моторно превозно средство.Предстои делото срещу Милен М. да бъде насрочено за разглеждане във Варненския районен съд. Ако бъде признат за виновен, той може да получи от 1 до 6 г. лишаване от свобода.", "date": "2017.07.17", "title": " Подпийнал шофьор на катафалка без книжка помел мотоциклетист"}
{"url": "https://trud.bg/%d0%bf%d0%be%d1%87%d0%b5%d1%82%d0%be%d1%85%d0%b0-%d0%bf%d0%b0%d0%bc%d0%b5%d1%82%d1%82%d0%b0-%d0%bd%d0%b0-%d0%b6%d0%b5%d1%80%d1%82%d0%b2%d0%b8%d1%82%d0%b5-%d0%b2%d1%8a%d0%b2-%d0%b2%d1%82%d0%be%d1%80/", "text": "Жителите на новозагорското с.Любенова махала, представители на местната и държавната власт почетоха паметта на избитите по време на османското робство 2400 възрастни и деца в селото. В местната църква, където част от хората са се опитали да се укрият и са били жестоко изклани, бе отслужена панихида.„Толкова години след тази кървава трагедия никой не е забравен и нищо не е забравено. Българският народ има завидна историческа памет и никога няма да остави в забвение случилото се преди 140 години, защото този храм ще продължи да се издига като символ на смъртта и безсмъртието” – каза кметът на Нова Загора Николай Грозев.В средата на юли 1877 г. Реуф паша праща 2000 души башибозук по сигнал, че в малкото селце се укриват комити. 1 013 възрастни и деца са избити в двора на малката църква. Изклани са и жителите на околността. По своята жестокост и броя на жертвите трагедията е оприличавана на баташкото клане. По тази причина Любенова махала е известна като Втория Батак.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.17", "title": " Почетоха паметта на жертвите във Втория Батак"}
{"url": "https://trud.bg/16-%d0%b3%d0%be%d0%b4%d0%b8%d1%88%d0%bd%d0%b0-%d0%b2%d0%b0%d1%80%d0%bd%d0%b5%d0%bd%d0%ba%d0%b0-%d1%81-%d0%bc%d1%83%d0%b7%d0%b8%d0%ba%d0%b0%d0%bb%d0%b5%d0%bd-%d0%b3%d1%80%d0%b0%d0%bd-%d0%bf%d1%80%d0%b8/", "text": "16-годишната варненка Мария Борисова омая журито и публиката в унгарската столица Будапеща и завоюва Гран при на приключилия преди дни международен фестивал „Art Talents“.Тийнейджърката учи в Първа езикова гимназия и се занимава с музика от 4-годишна под ръководството на музикалния педагог Мила Маврова. Тази година талантливата млада певица участва в състезанието „Гласът на България“. В колекцията й от родни и международни награди блести и Гран при от конкурса „Естела ди Гуардия“, проведен миналия октомври в италианския град Верона.Призът Мария Борисова спечели с две изпълнения на песни на Кристина Агилера.", "date": "2017.07.17", "title": " 16-годишна варненка с музикален Гран при от  Будапеща"}
{"url": "https://trud.bg/%d1%81-%d0%b1%d0%be%d0%b3%d0%b0%d1%82%d0%b0-%d0%bf%d1%80%d0%be%d0%b3%d1%80%d0%b0%d0%bc%d0%b0-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d1%89%d0%b5-%d0%be%d1%82%d0%b1%d0%b5/", "text": "Благоевград ще отбележи 180 години от рождението на Апостола на свободата Васил Левски с тържествен ритуал по полагане на цветя пред бюст- паметника на революционера. Жители и гости на Благоевград ще отдадат почит и ще се преклонят пред героизма на Левски на 18 юли от 10.00 часа на площад „Васил Левски”. Богатата програма в памет на Васил Левски продължава в 10:30 часа с рецитал в Регионална библиотека ‚Димитър Талев“- Благоевград.За поредна година паметта на Дякона ще бъде почетена и  с   организиране на състезание по дълъг скок под мотото „Достойни за името на Апостола“.  Инициативата има за цел да отдаде почит към делото и идеалите на Левски. Организатори на инициативата са община Благоевград  и Лекоатлетически клуб „Джордан“. Състезанието ще се проведе на 18.07. 2017 от 10.00 часа на спортен комплекс „Пирин“.  Записване за участие се провежда на място, без възрастови ограничения.В деня, отбелязващ рождението на Васил Левски жители и гости на града ще могат да  видят  подредена изложба в чест на Дякона в залата на Регионален исторически музей- Благоевград, която ще бъде открита в 11:30 часа.Васил Иванов Кунчев е роден на 18 юли 1837 г. в град Карлово, в семейството на Иван Кунчев Иванов и Гина Василева Караиванова.Васил Иванов Кунчев, известен като Васил Левски е български национален герой. Той е идеолог и организатор на българската национална революция, основател на Вътрешната революционна организация (ВРО). Известен е и като Апостола на свободата, заради организирането и разработването на революционна мрежа за освобождаване на България от османско иго.  Неговата мечта е чиста и свята република, в която всички да имат равни права, независимо от своята народност и вероизповедание. Създадената от него революционна мрежа е основата, върху която стъпват организаторите на Априлското въстание през 1876 г.В съвременна България личността на Левски се възприема като най-ярката и най-откроена сред българските революционери. Образът на Левски нееднократно е поставян на българските регулярни и юбилейни банкноти и монети.Заради своята ловкост и храброст по време на сраженията с турците за белградската крепост получава името Левски (според легендата е направил „лъвски“ скок по време на военни упражнения в Сърбия).   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.17", "title": " С богата програма Благоевград ще отбележи 180 години от рождението на Апостола на свободата Васил Левски"}
{"url": "https://trud.bg/%d1%81%d1%8a%d0%b4%d1%8a%d1%82-%d0%be%d1%82%d1%81%d1%82%d1%80%d0%b0%d0%bd%d0%b8-%d0%be%d1%82-%d0%b4%d0%bb%d1%8a%d0%b6%d0%bd%d0%be%d1%81%d1%82-%d0%b3%d0%be%d1%80%d1%81%d0%ba%d0%b8-%d0%bd%d0%b0%d1%87/", "text": "Окръжният  съд в Сливен отстрани от длъжност началник на два горски участъка към Държавното горско стопанство в Котел.  Искането бе внесено от Окръжната прокуратура. А в мотивите, с които съдът го уважи, се посочва,  че служителят е привлечен като обвиняем по наказателно производство и съществува реална опасност той да създаде затруднения при разследването, съобщиха от съда.Обвинението спрямо горския началник е било повдигнато на 7 юли за това, че през 2017 г. е поискал и приел дар /каравана, лек автомобил и парични суми/ или каквато и да е било облага и приел обещания за дар, за да упражни влияние при вземането на решения върху директора на горското стопанство в Котел. Целта била да се осигуряват леснодостъпни участъци и по-качествена дървесина на четири фирми.  Служителят не се признал за виновен, тъй като крайното решение за разпределяне на участъците било на директора на ДГС-Котел.  Пред съда адвокатът му  посочил, че клиентът му е в болнични от март досега заради претърпяна операция и вероятно болничните му ще бъдат продължени. По тази причина нямало как да навреди на разследването. От Окръжната прокуратура обаче са изтъкнали, че дори и по време на болничните си досега, както и след повдигането на обвинението, той е продължавал да посещава сградата на ДГС-Котел.Разкритията в Котел са направени при акция на антимафиотите. Използвани са специални разузнавателни средства. На горския началник вече е наложена мярка за неотклонение „парична гаранция” в размер на 5 хил.лева. Отстраняването си от длъжност той има право да обжалва пред Апелативния съд в Бургас.", "date": "2017.07.17", "title": " Съдът отстрани от длъжност горски началник в Котел"}
{"url": "https://trud.bg/%d0%b4%d0%b5%d1%82%d0%b5-%d0%bd%d0%b0-%d0%b3%d0%be%d0%b4%d0%b8%d0%bd%d0%b0-%d0%b8-%d1%81%d0%b5%d0%b4%d0%b5%d0%bc-%d0%bc%d0%b5%d1%81%d0%b5%d1%86%d0%b0-%d0%b5-%d0%bf%d0%b0%d0%b4%d0%bd%d0%b0%d0%bb%d0%be/", "text": "Момиченце на година и седем месеца бере душа в реанимацията на варненската МБАЛ „Св. Анна“, след като падна от третия етаж на жилищна кооперация на ул. „Цариброд“.Сигнал за тежкия инцидент подали граждани около 13,30 ч в понеделник, съобщиха от полицията.Пристигналите спешни медици откарали бебето и майка му в „Св. Анна“. Състоянието му е критично, тъй като има тежка черепно-мозъчна травма и счупено бедро, обясниха от болницата. Работи се по установяване на обстоятелствата около индицента, допълниха от полицията.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.17", "title": " Дете на година и седем месеца е паднало от 3-ия етаж на блок във Варна"}
{"url": "https://trud.bg/%d1%86%d0%b0%d1%86%d0%b0%d1%80%d0%be%d0%b2-%d0%b8%d0%bc%d0%b0-%d0%bf%d0%b5%d1%82%d0%b8%d0%bc%d0%b0-%d0%be%d1%81%d1%8a%d0%b4%d0%b5%d0%bd%d0%b8-%d0%b7%d0%b0-%d0%bd%d0%b0%d0%bf%d0%b0%d0%b4%d0%b5%d0%bd/", "text": "Четирима са осъдените за нападение над лекари – 2 условно и на двама е наложена глоба. През 2014 г. са били образувани 5 досъдебни производства за посегателство срещу медицински специалисти при и по повод на изпълнение на тяхната служба. Осъдени са 4 лица, от които 1 ефективно, 1 условно, 1 на пробация и 1 на глоба. През 2015 г. са образувани 4 досъдебни производства, осъдено е 1 лице на глоба. През 2016 г. са образувани 2 досъдебни производства. Това съобщи главният прокурор Сотир Цацаров след работната среща в прокуратурата във връзка със зачестилите нападения над лекари.„В работната среща, освен представители на Прокуратурата, участваха министърът на вътрешните работи, министърът на здравеопазването и ръководителите на най-големите болнични заведения на територията на София“, посочи Цацаров, цитиран от „Фокус“. „Постарахме се да погледнем нещата по веригата – от болничните заведения до наказателните производства. Има пропуски, които касаят наказателното преследване, но не мога да приема тезата, че наказателната политика е единственото средство за превенция срещу такива посегателства.Управителите на болниците имат своите отговорности“, каза той. „От страна на Прокуратурата мерките, които ще бъдат взети са: указания до всички районни прокуратури за определяне на нарочен прокурор, който осъществява връзката с управителите на болничните заведения, в които има спешни приемни центрове. На нашите колеги ще бъдат дадени указания за бързи производства и за мерки, които са в пълно съответствие със закона и които съответстват на тежестта на тези посегателства“, съобщи главният прокурор.По думите му първата ни задача е актуализиране на споразумението между Министерството на здравеопазването и прокуратурата и създаването на директна връзка, за да може по най-бързия начин да се обезпечи реакцията на органите на реда.", "date": "2017.07.17", "title": " Цацаров: Има петима осъдени за нападение над лекари\t\t\t"}
{"url": "https://trud.bg/%d0%be%d0%b1%d0%b2%d0%b8%d0%bd%d0%b5%d0%bd%d0%b8%d0%b5%d1%82%d0%be-%d1%81%d1%80%d0%b5%d1%89%d1%83-%d0%b1%d0%be%d1%80%d1%88%d0%be%d1%88-%d1%89%d0%b5-%d0%b5-%d0%b7%d0%b0-%d0%bd%d0%b5%d1%86%d0%b5%d0%bb/", "text": "Статутът на Мирослав Боршош е „лице, което е получило призовка за явяване с цел повдигане на обвинение за престъпление за нецелесъобразно изразходване на средства“, обяви главният прокурор Сотир Цацаров.Миналата седмица Боршош сам съобщи във фейсбук, че е  в офиса на специализираното звено „Антикорупция“ на Софийската градска прокуратура в качеството на обвиняем на 20 юли (четвъртък).„Това е началното обвинение“, подчерта главният прокурор.Лиляна Павлова, Томислав Дончев и Вежди Рашидов ще бъдат разпитвани за НДК, съобщи още Цацаров.„Вежди Рашидов ще бъде призован с оглед на негови твърдения, че той е поискал да смени Мирослав Боршош, но в момента, в който се е върнал от отпуск вече не е бил принципал на НДК”, посочи Цацаров.Той обясни, че ще се яви на утрешното заседание на временната комисия за НДК в НС.„Мога да посоча факти от досъдебното производство, които наблюдаващият прокурор намира, че не представляват следствена тайна“, каза Цацаров. Той обясни, че прокуратурата работи по сигнална справка на ДАНС. „Всичко друго е добавено към тази справка, включително и че наблюдаващият прокурор е поискал всички сключени договори с външни изпълнители, които г-н Боршош е сключвал в качеството си на изпълнителен директор на НДК. Работи се по всички възможни линии. Тази, за която е налице готовност за начално работно обвинение е сигналната справка на ДАНС.“ ", "date": "2017.07.17", "title": " Обвинението срещу Боршош ще е за нецелесъобразно изразходване на средства\t\t\t"}
{"url": "https://trud.bg/%d0%be%d1%82%d0%ba%d0%b0%d0%b7%d0%b0%d1%85%d0%b0-%d1%80%d0%b5%d0%b0%d0%b1%d0%b8%d0%bb%d0%b8%d1%82%d0%b0%d1%86%d0%b8%d1%8f-%d0%bd%d0%b0-%d0%b8%d0%b7%d0%bd%d0%b0%d1%81%d0%b8%d0%bb%d0%b2%d0%b0%d1%87/", "text": "Шуменският окръжен съд отказа съдебна реабилитация на мъж, осъден за отвличане и изнасилване на момиче, след като Окръжната прокуратура поиска молбата му да бъде оставена без уважение.Васви Васви/34г./ от град Нови пазар беше осъден през 2010 г. на 7 г. затвор за изнасилване и противозаконно лишаване от свобода на 17-годишната тогава Даниела С. с цел въвличането й в последващи развратни действия и проституция. Той поискал с молба до Шуменския окръжен съд да бъде съдебно реабилитиран. С присъдата бил уважен и граждански иск, който и до момента не е изплатен на жертвата. Васви изтърпял ефективната си присъда във варненския затвор. Бил освободен предсрочно, като му оставали да излежи още 2 години 9 месеца и 22 дни. С определение на Варненския окръжен съд му бил определен изпитателен срок в размера на неизтърпяното наказание, както и пробационни мерки, уточняват от Апелативна прокуратура-Варна. Представител на Окръжната прокуратура в Шумен в съдебно заседание по молбата за съдебна реабилитация на Васви заявил, че макар и допустима, тя е неоснователна, тъй като вредите по гражданския иск не са възстановени. Освен това след условното предсрочно освобождаване от затвора Васви е наказван 5 пъти по Закона за движение по пътищата, а някои от глобите не са платени. Прокурорът по делото припомнил, че молбата за съдебна реабилитация е подадена 3 г. след изтичане на наказанието му. Въпреки че срещу Васви не се водят наказателни производства, за съдебната реабилитация са необходими още две предпоставки – искащият реабилитация да е имал добро поведение и да е възстановил причинените вреди от престъплението, за което е бил осъден. Извършването на пътни правонарушения не се покрива с критериите за добро поведение в обществото. Васви настоявал, че се е поправил, имал семейство, дете и работа. Определението подлежи на обжалване пред Апелативен съд-Варна. Случаят с издевателството над момичето беше изключително драстичен и се разигра през юли 2007 г. Трима души бяха задържани за гаврите с Даниела С. от шуменското село Красен дол. Тя беше държана в плен в апартамент в Нови пазар, пребивана и насилвана. Скочи от 4-ия етаж, за да се спаси от похитителите си и оцеля по чудо. Двама бяха осъдени за издевателството, а съдът присъди да й платят 9 000 лв. солидарно обезщетение.", "date": "2017.07.17", "title": " Отказаха реабилитация на изнасилвач на момиче"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d0%b7%d0%bb%d0%b0%d1%82%d0%bd%d0%b0-%d0%bc%d0%be%d0%bd%d0%b5%d1%82%d0%b0-%d0%b2-%d1%80%d1%83%d1%81%d0%be%d0%ba%d0%b0%d1%81%d1%82%d1%80%d0%be/", "text": "При разкопките на крепостта Русокастро е открита рядка златна монета-солид на византийският император Фока. Тя е с тежест 4.5 грама, съобщиха от Регионален исторически музей-Бургас.Император Фока е управлявал от 602 до 610 г. Той застава начело на бунт, чрез който е свален император Маврикий, който е убит заедно със синовете си.Фока управлява Византийската империя по особено деспотичен начин, което бързо настройва срещу него голяма част от обществото. В армията е бил редови стотник, което допълнително създало брожения срещу управлението му. В крайна през сметка, през 608 г., в Картаген избухва бунт срещу императора, който се оказва успешен. Водачът на бунта – бъдещият император Ираклий, лично обезглавява Фока и е коронован за византийски василевс.", "date": "2017.07.17", "title": " Откриха златна монета в Русокастро"}
{"url": "https://trud.bg/%d1%84%d0%b5%d1%81%d1%82%d0%b8%d0%b2%d0%b0%d0%bb-%d0%bc%d0%be%d1%80%d1%81%d0%ba%d0%b8-%d0%b8%d0%b7%d0%b3%d1%80%d0%b5%d0%b2%d0%b8-%d0%b7%d0%b0-%d1%87%d0%b5%d1%82%d0%b2%d1%8a%d1%80/", "text": "От 24.07 до 29.07 за четвърта поредна година в Ахтопол ще се проведе фестивалът „Морски Изгреви“, който обединява изкуствата, духовността, здравето и красотата.Всяка сутрин, в южната част на плажа, гостите на фестивалa ще могат да се включат в йога практика, водена от Ива Благоева, която е сертифициран преподавател от Световната федерация по йога. През деня в галерия „Алтер Его“ ще се провеждат семинари на различни тематики в сферата на духовността, здравето и красотата.Всяка вечер от 19:30 до 22:30 на сцена пред кметството музикални и танцувални представления ще въвлекат гостите на китния Ахтопол във вихрушка от емоции, а титулувани български лектори като: доц. д-р Веселина Вачкова, Марияна Анастасова, д-р Румен Стоилов ще пленят и случайните минувачи в духа на фестивала.В последния ден от фестивала желаещите ще могат да вземат участие в преход до легендарното тракийско светилище „Индипасха“ и да научат интересни факти и митове от водещите – Христо Буковски и д-р Румен Стоилов. Местата са ограничени, а информация за записването е оповестена на фейсбук страницата и сайта на фестивала.Финалната вечер ще предложи гала концерт, на който всички изпълнители ще вземат участие и гостите на града ще могат да се насладят на уникална компилация и многообразие от музикални изпълнения и танци.„Фестивалът цели Ахтопол да стане притегателно място за хората с интерес към природосъобразния начин на живот, за търсещите спокойствие, чистота и запазена природа. Призовава към опазване на еко-системата на региона около този единствен град по Черноморието, влизащ в границите на парк Странджа.“ споделя Бисерка Райкова – главен организатор и водещ.", "date": "2017.07.17", "title": " Фестивал „Морски Изгреви“ за четвърта година в Ахтопол"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d1%83%d0%b4%d0%be%d1%81%d1%82%d0%be%d0%b8-%d1%81-%d0%be%d1%80%d0%b4/", "text": "Президентът Румен Радев удостои с орден „Стара планина“ първа степен извънредния и пълномощен посланик на Холандия Томас ван Орсхот. Дипломатът беше отличен за неговите заслуги за укрепването и развитието на двустранните отношения между България и Холандия.За мен е особена чест днес да връча на посланик Томас ван Орсхот най-високото държавно отличие на България, каза президентът Радев. Това е признание за огромните му усилия за развитие на отношенията ни – в дух на приятелство и сътрудничество, както и оценка за неговите големи професионални качества и систематични усилия, които той положи по време на мандата си в България, допълни той. Радев благодари на посланик Томас ван Орсхот за професионализма и последователните усилия отношенията между двете страни да се развиват във възходяща посока във всички области от взаимен интерес. Радев увери дипломата, че по време на неговия мандат отношенията ни са се развивали в дух на приятелство и като партньори в ЕС И НАТО. С Вас имахме обща мисия – да работим така, че Европа да бъде мирна и просперираща, каза още държавният глава. Президентът Радев благодари и за експертната помощ от Холандия за покриване на критериите за членството на страната ни в Шенген, за тясното сътрудничество на ниво полиция и граничен контрол, както и за безценната помощ за реформа в правосъдната ни система. Радев подчерта, че благодарение на последователната политика на посланик Орсхот преките инвестиции от холандска страна са достигнали 700 млн. евро през 2015 г. Не по-малко важно е и сътрудничеството в областта на културата, изкуството и образованието, каза още държавният глава.Тази награда е ясно доказателство за силните двустранни отношения между нашите две страни, към които, се надявам, моят екип и аз дадохме скромен принос, каза посланик Томас ван Орсхот. Като членове на ЕС и НАТО нашите страни имат едни и същи ценности и са изправени пред едни и същи предизвикателства и кризи, допълни той. С общи усилия успяваме да се справим с тях. Чрез солидарност заедно гарантираме сигурността и безопасността си в рамките на ЕС през тези 10 години, в които България значително подобри стандарта на живот. България се показа като надежден и конструктивен партньор и може да разчита на нашата подкрепа за председателството на Съвета на ЕС, допълни той.В момента се провеждат дискусии за бъдещето на Европа и според нас обединена Европа е най-добрият отговор на всички предизвикателства, каза още дипломатът. Обединена Европа обаче може да дава резултат, само ако сме заедно и отговаряме на едни и същи общи критерии. По думите му макроикономическите постижения на България са значими, но потенциалът на българската икономика не е напълно достигнат. Ние сме критични по отношение на реформата в съдебната система, добави той. Икономическото развитие и върховенството на закона вървят ръка за ръка и българските граждани заслужават да имат доверие в прозрачна, предсказуема съдебна система, каза още посланик Томас ван Орсхот.", "date": "2017.07.17", "title": " Президентът Румен Радев удостои с орден „Стара планина“ посланика на Холандия Томас ван Орсхот"}
{"url": "https://trud.bg/%d1%81%d0%bf%d0%b8%d0%bf%d0%b0%d1%85%d0%b0-%d0%bf%d0%b5%d1%82%d0%b8%d0%bc%d0%b0-%d1%81-%d0%bd%d0%b0%d0%b4-2-%d0%bf%d1%80%d0%be%d0%bc%d0%b8%d0%bb%d0%b0-%d0%b0%d0%bb%d0%ba%d0%be%d1%85%d0%be%d0%bb-%d0%b2/", "text": "Пет бързи производства за шофиране с концентрация на алкохол над 2 промила са започнати в районните управления на МВР на територията на Пловдивска област. Около 3.15 часа в понеделник на бул. “Христо Ботев” в областния град 25-годишен неправоспособен от село Чалъкови управлявал “Опел” с 2,18 промила. В неделя на ул. “Георги Икономов” в Пловдив 46-годишен от село Белащица бил седнал зад волана на “Фолксваген” с 2,46 промила. Същия ден на пътя между Баня и Карлово 28-годишен пловдивчанин се бил качил на “Нисан” с отнето свидетелство за правоуправление и след употреба на спиртни напитки – 2,30 промила. В Асеновград 52-годишен местен жител бил хванат да управлява “Хонда” с 2,85 промила, а в Пловдив 25-годишен от Куклен шофирал “Алфа Ромео” с 2,10 промила. Случаите са докладвани в прокуратурата.", "date": "2017.07.17", "title": " Спипаха петима с над 2 промила алкохол в кръвта по пътищата в Пловдивско"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d0%ba%d1%80%d0%b8%d0%bc%d0%b8%d0%bd%d0%b0%d0%bb%d0%bd%d0%be-%d0%bf%d1%80%d0%be%d1%8f%d0%b2%d0%b5%d0%bd-%d0%bf%d0%bb%d0%be%d0%b2%d0%b4/", "text": "Пловдивчанин, нанесъл щети по два леки автомобила в район „Южен” на града под тепетата, бе задържан в неделя вечерта от служители на Първо РУ на МВР. Около 18 часа в полицията било съобщено, че  мъж уврежда паркирани коли на улица „Георги Икономов”. Изпратеният полицейски екип заловил 43-годишния криминално проявен извършител. Установено било, че хулиганът на средна възраст е счупил десни странични огледала на „Форд” и „Сеат”. По случая е образувано бързо производство по чл. 216, ал.1 от Наказателния кодекс и е уведомена Районната прокуратура в Пловдив.", "date": "2017.07.17", "title": " Арестуваха криминално проявен пловдивчанин за увреждане на леки коли"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-44-%d0%b3%d0%be%d0%b4%d0%b8%d1%88%d0%b5%d0%bd-%d0%bf%d0%bb%d0%be%d0%b2%d0%b4%d0%b8%d0%b2%d1%87%d0%b0%d0%bd%d0%b8%d0%bd-%d0%b4%d0%be%d0%ba%d0%b0/", "text": "Криминално проявен пловдивчанин бе заловен в момент на кражба в областния град, съобщиха от полицията. Полицаите от Второ РУ на МВР-Пловдив реагирали мигновено на постъпил сигнал за влизане с взлом в избени помещения на улица “Бряст” и хванали на местопрестъплението 44-годишен мъж, който бил разбил вратите на четири мазета и се канел да отнесе различни вещи. Извършителят е известен на полицията, взета му е 24-часова мярка за неотклонение, а по случая е образувано досъдебно производство.", "date": "2017.07.17", "title": " Задържаха 44-годишен пловдивчанин, докато обира 4 мазета в жилищна кооперация"}
{"url": "https://trud.bg/%d1%80%d0%b8%d0%be%d1%81%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d0%bd%d0%b0%d0%bb%d0%be%d0%b6%d0%b8-%d0%b3%d0%bb%d0%be%d0%b1%d0%b8-%d0%b7%d0%b0-18-200-%d0%bb%d0%b2-%d1%81%d0%bb%d0%b5%d0%b4/", "text": "Експертите на РИОСВ-Пловдив са извършили през месец юни общо 306 проверки на 281 обекта, като над 80% от тях са били извънредни. Екоинспекторите са издали 63 предписания за установени несъответствия по прилагане на екологичното законодателство, съставили са 10 акта за констатирани административни нарушения и 7 наказателни постановления за нарушаване на екологичното законодателство, при които са наложени финансови санкции в общ размер на 18 200 лв. В същото време от РИОСВ-Пловдив отчитат, че през юни са събрали от предишни наложени санкции 66 420 лв. От тази сума са преведени 36 881 лв. на общините, на чиято територия се намират обектите замърсители на околната среда, които са глобени от екоинспекторите. Най-големи са приходите за  общините Куклен – 19 874 лв., Пловдив – 12 353 лв., и Марица – 2294 лв. Те обаче трябва да използват тези средства само за реализиране на екологични проекти. На „зеления“ телефон на РИОСВ-Пловдив са подадени 48 сигнала, по които са извършени  проверки. Част от жалбите обаче не са от компетентността на инспекцията и са препратени до други контролни органи за предприемане на действия.", "date": "2017.07.17", "title": " РИОСВ-Пловдив наложи глоби за 18 200 лв. след 306 проверки на 281 обекта през юни"}
{"url": "https://trud.bg/%d0%b1%d0%bb%d1%8a%d1%81%d0%bd%d0%b0%d1%85%d0%b0-%d0%bf%d1%80%d0%b5%d1%81%d1%8f%d0%ba%d1%8a%d0%bb-%d0%bd%d0%b0-%d1%87%d0%b5%d1%80%d0%b2%d0%b5%d0%bd%d0%be-%d0%bf%d0%b5%d1%88%d0%b5%d1%85%d0%be%d0%b4/", "text": "Пешеходец пострада при пътно произшествие в неделя около 19.20 в Пловдив, след като пресякъл на червен сигнал на светофара на оживеното кръстовище между бул. “България” и ул. “Васил Левски” в квартал „Кършиака”. 46-годишният пловдивчанин е настанен в болница за лечение, след като се блъснал странично в преминаващ лек автомобил “Фолксваген”. Взета му е кръвна проба за алкохол. Шофьорът на колата е тестван с дрегер, а резултатът е отрицателен. Случаят е отработен по административен ред от служители на сектор “Пътна полиция”. В неделя по пътищата на Пловдивска област са станали 20 произшествия с материални щети. Регистрирана е и една катастрофа с ранен.", "date": "2017.07.17", "title": " Блъснаха пресякъл на червено пешеходец на оживено кръстовище в Пловдив"}
{"url": "https://trud.bg/22-%d0%b3%d0%be%d0%b4%d0%b8%d1%88%d0%b5%d0%bd-%d0%bf%d0%bb%d0%be%d0%b2%d0%b4%d0%b8%d0%b2%d1%87%d0%b0%d0%bd%d0%b8%d0%bd-%d0%b8%d0%b7%d0%b3%d0%be%d1%80%d1%8f-%d0%b7%d0%b0%d1%80%d0%b0%d0%b4%d0%b8-%d1%86/", "text": "Бързо производство е започнато срещу 22-годишен пловдивчанин за притежание на наркотици. По време на полицейска проверка през уикенда младежът направил опит да се освободи от цигара с марихуана, след като видял служителите на реда на ул. “Бугариево” в областния град. С полицейска заповед младият мъж е задържан за едно денонощие в Първо РУ на МВР-Пловдив.През последното денонощие на територията на Областна дирекция на МВР – Пловдив са регистрирани 9 криминални престъпления – 3 кражби, наркотици и 5 други. Разкрити са 4 престъпления.", "date": "2017.07.17", "title": " 22-годишен пловдивчанин изгоря заради цигара с марихуана"}
{"url": "https://trud.bg/%d0%bb%d0%b5%d0%ba%d0%be%d0%b0%d1%82%d0%bb%d0%b5%d1%82%d0%ba%d0%b0%d1%82%d0%b0-%d0%b0%d0%bb%d0%b5%d0%ba%d1%81%d0%b0%d0%bd%d0%b4%d1%80%d0%b0-%d0%bd%d0%b0%d1%87%d0%b5%d0%b2%d0%b0-%d0%b3%d0%be%d1%82/", "text": "„„", "date": "2017.07.17", "title": " Лекоатлетката Александра Начева: Готова бях дори за злато"}
{"url": "https://trud.bg/%d0%b8%d0%b2%d0%b0%d0%b9%d0%bb%d0%be-%d0%b8%d0%b2%d0%b0%d0%bd%d0%be%d0%b2-%d1%81-%d0%bf%d1%8a%d1%80%d0%b2%d0%b0-%d1%82%d0%b8%d1%82%d0%bb%d0%b0-%d0%b7%d0%b0-%d1%81%d0%b5%d0%b7%d0%be%d0%bd%d0%b0/", "text": "                                                                   ", "date": "2017.07.17", "title": " Ивайло Иванов с първа титла за сезона"}
{"url": "https://trud.bg/%d1%87%d0%be%d0%b2%d0%b5%d0%ba-%d1%81%d0%b5-%d1%85%d0%b2%d1%8a%d1%80%d0%bb%d0%b8-%d0%bf%d0%be%d0%b4-%d0%bf%d1%80%d0%b5%d0%bc%d0%b8%d0%bd%d0%b0%d0%b2%d0%b0%d1%89-%d0%b2%d0%bb%d0%b0%d0%ba-%d0%b2-%d1%81/", "text": "Сигнал за трагичен инцидент с човек, премазан от бързия влак София – Варна, между гара Асеново и гара Стражица, е получен в полицията в 14:53 часа в понеделник. По първоначална информация най-вероятно се касае за самоубийство.По данни на машинистите, след завой, композицията връхлетяла на легнал върху релсите човек, но за съжаление, не останало време за реакция, за да предотвратят драмата. Кървавият инцидент завършил със смъртта на самоубиеца, чието безжизнено тяло е обезглавено.Все още се изяснява самоличността на човека, който е открит без документи за самоличност. Не е установен дори полът на премазания. Това ще стане, след като бъде откаран в моргата и след преглед от съдебен лекар. На място са разследващи екипи, линейка, като огледът продължава. Влакът изчаква, продължават и разпитите на свидетелите.В Районното управление в Стражица предстои да бъде образувано досъдебно производство по случая.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.17", "title": " Човек се хвърли под преминаващ влак в Стражишко"}
{"url": "https://trud.bg/%d0%be%d0%ba%d1%80%d1%8a%d0%b6%d0%b5%d0%bd-%d1%81%d1%8a%d0%b4-%d0%bf%d0%bb%d0%be%d0%b2%d0%b4%d0%b8%d0%b2-%d0%be%d1%82%d1%80%d1%8f%d0%b7%d0%b0-%d0%bf%d1%80%d0%be%d0%ba%d1%83%d1%80%d0%b0%d1%82%d1%83/", "text": "Пловдивският Окръжен съд отказа в понеделник след обяд искането на Окръжна прокуратура за вземане на мярка за неотклонение „задържане под стража” спрямо 49-годишния Тодор Неделчев, който на 13 юли (четвъртък) прегази с джипа си „Нисан Навара” 85-годишен велосипедист на улица „Авксентий Велешки” на изхода на Цар Симеоновата градина край Народната библиотека „Иван Вазов”.От прокуратурата повдигнаха обвинение на собственика на алкохолната фирма „Джиро Трейд” в село Първенец, че е нарушил правилата за движение и по непредпазливост е причинил смъртта на 85- годишен мъж – престъпление по чл. 343, ал. 1, буква „В“, във връзка с чл. 342, ал. 1 от Наказателния кодекс. Окръжните магистрати обаче прецениха, че не са налице всички законови предпоставки, предвидени в член 63 от НПК за вземане на най-тежката мярка за неотклонение „задържане под стража”, въпреки че Тодор Неделчев е осъждан за поръчителство на палежи и е излежал 5-годишна присъда от 2012 г. Според окръжните съдии от доказателствата по делото не може да се направи извод за наличието на реална опасност от укриване и извършване на друго престъпление от обвиняемия. Според съда целите на мярката за неотклонение по чл. 57 от НПК биха се постигнали и чрез най-леката предвидена в закона мярка „подписка”.Определението на Окръжния съд не е окончателно и подлежи на протест и обжалване пред Апелативен съд – Пловдив на 25 юли (вторник) от 10 часа, съобщиха от Съдебната палата в града под тепетата.", "date": "2017.07.17", "title": " Окръжен съд-Пловдив отряза прокуратурата за задържане под стража на алкохолен бос\t\t\t"}
{"url": "https://trud.bg/9-%d0%ba%d0%b0%d0%bd%d0%b4%d0%b8%d0%b4%d0%b0%d1%82%d0%b8-%d0%bf%d0%be%d0%b4%d0%b0%d0%b4%d0%be%d1%85%d0%b0-%d0%b4%d0%be%d0%ba%d1%83%d0%bc%d0%b5%d0%bd%d1%82%d0%b8-%d0%b7%d0%b0-%d0%b3%d0%b5%d0%bd%d0%b5/", "text": "Приключи приемането на документите за участие в процедурата за избор на генерален директор на Българската национална телевизия, съобщиха от СЕМ.Своите концепции са подали общо 9 кандидати (по реда на приемане):– Стоил Рошкев – Теодор Ангелов – Сашо Йовков – Валерий Тодоров – Тома Иванов – Радостслав Главчев – Иван Гарелов – Константин Каменаров – Емил КошлуковСъгласно чл. 6, ал. 1 от Процедурата за избор на генерален директор на националния обществен доставчик на радиоуслуги, съответно на генерален директор на националния обществен доставчик на аудио-визуални медийни услуги с Решение № РД- 05-159/18.10.2016 г., отварянето на пликовете с документите се осъществява три дни след изтичане на срока за подаването им.С Решение на СЕМ от заседание на 11.07.2017 г. е определена техническа комисия, която ще състави протокол за наличността и редовността на подадените документи. Протоколът ще бъде разгледан на 25.07.2017 г. на редовно заседание.", "date": "2017.07.17", "title": " 9 кандидати подадоха документи за генерален директор на БНТ"}
{"url": "https://trud.bg/%d0%bf%d0%be%d1%87%d0%b8%d0%bd%d0%b0%d0%bb%d0%b8%d1%8f%d1%82-%d0%b2%d0%be%d0%b5%d0%bd%d0%b5%d0%bd-%d0%b2-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%b5-%d0%b1%d0%b8%d0%bb/", "text": "Починалият военен на 43 години, заради чиято смърт бе образувана проверка в МБАЛ-БЛагоевград, е бил прегледан от младеж, който е стажант –студент в 3-курс „Медицина“, а не от лекар.Скандалният случай се заплете още повече след като стажантът изчезна и никой не може да го открие, което принуди болничният шеф на МБАЛ д-р Митев да подаде сигнал до прокуратурата.Фактите сочели следното. Подполковник Пламен Пацов бил приятел с въпросния стажант и двамата пили кафе , когато военният се почуствал зле. Младежът  сам завел  Пацов в Спешното отделение на благоевградската болница, но по това време екипите били заети, а дежурната докторка  правела сърдечен масаж на друг спешен пациент.Тогава стажантът сам решил да обслужи военния, направил му кардиограма, видял я, казал,че няма нищо сериозно и отвел Пацов в дома му. На практика лекар не е видял вообще пациента. Два часа по-късно Пацов починал. Аутопсията е установила,че военния е починал от белодробна тромбоемболия.Когато подполковникът издъхнал въпросният стажант дошъл с нервна криза в Спешното отделение и се наложило да му направят диазепам, за да се успокои. Сега младежът се издирва ,за да бъде разпитан по случая.Пацов бе зам.командир на военното поделение в Благоевград. Случаят се разследва  по искане на близките му , които са в шок от внезапната смърт на младия мъж.", "date": "2017.07.17", "title": " Починалият военен в Благоевград е бил прегледан от стажант, а не от лекар, установи проверка"}
{"url": "https://trud.bg/%d0%b7%d0%b0%d1%82%d0%b2%d0%b0%d1%80%d1%8f%d1%82-%d0%b7%d0%b0-%d0%b4%d0%b2%d0%b8%d0%b6%d0%b5%d0%bd%d0%b8%d0%b5-%d0%bd%d0%be%d0%b2-%d1%83%d1%87%d0%b0%d1%81%d1%82%d1%8a%d0%ba-%d0%be%d1%82/", "text": "От този вторник – 18 юли, до началото на месец август се затваря за преминаване на автомобили нов участък по булевард „Коматевско шосе” – от фирма „Филкаб” до улица „Остромилски път”. Причината за това ново затруднение на живущите в този край на града под тепетата е извършването на предвидените по проект строително-ремонтни работи. В упоменатия участък през следващите 20 дни ще бъде извършено профилиране на пътната част, насипване в няколко пласта на трошено-каменна настилка, уплътняването и с цел достигане на проектните параметри и полагане на биндер. С оглед на това, че на обекта ще работи едрогабаритна строителна техника и с цел осигуряване на безопасна работна среда, движението на МПС-та ще бъде преустановено, съобщиха от администрацията на район „Южен”.Участъкът от „Филкаб” до кръстовището с улица „Остромилски път” е с дължина от 440 метра и след завършването му ще се привърже „Коматевско шосе”. От фирмата изпълнител и от администрацията на община Пловдив и район „Южен” призовават всички, които ползват „Коматевско” шосе в този участък,  през посочения период да използват обходния маршрут през ул. „Димитър Талев“ и ул.”Остромилски път“.", "date": "2017.07.17", "title": " Затварят за движение нов участък от „Коматевско шосе” в Пловдив"}
{"url": "https://trud.bg/%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb%d1%8f%d1%82-%d0%bd%d0%b0-%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d0%b0-%d1%81%d0%b5-%d0%b2%d0%ba%d0%bb%d1%8e%d1%87/", "text": "Председателят на Народното събрание Димитър Главчев участва в юбилейното колоездачно състезание за Купа „Васил Левски“. Двудневната обиколка, посветена на 180-годишнината от рождението на Васил Левски, се проведе под почетния патронаж на председателя на парламента.Преди да се включи в надпреварата между любителите-колоездачи от село Къкрина до Ловеч, Димитър Главчев отбеляза пред журналисти, че фигурата на Васил Левски е толкова голяма, че всеки българин може да намери в нея нещо за себе си. Той е най-светлият образ в нашата история, пример за честност, за искреност, за свободолюбие, добави председателят на парламента. Ако перифразираме неговата мисъл „Времето е в нас и ние сме във времето“, се надявам Левски да е в много от нас, защото всички го носим в нас, посочи Димитър Главчев.Председателят на Народното събрание ще връчи наградите на победителите в категория „Мъже” пред паметника на Васил Левски в Ловеч.Колоездачното състезание за Купа „Васил Левски“ бе организирано от областния управител на Ловеч в партньорство с Колоездачен клуб „Хемус 1896” – Троян, Български колоездачен съюз, Общините Карлово, Троян и Ловеч.", "date": "2017.07.17", "title": " Председателят на парламента се включи в колоездачно състезание (СНИМКИ)"}
{"url": "https://trud.bg/%d1%82%d1%83%d1%80%d1%81%d0%ba%d0%b8-%d0%b4%d1%8a%d1%80%d0%b6%d0%b0%d0%b2%d0%bd%d0%b8-%d0%bf%d1%80%d0%b5%d0%b4%d1%81%d1%82%d0%b0%d0%b2%d0%b8%d1%82%d0%b5%d0%bb%d0%b8-%d1%87%d0%b5%d1%80%d0%bf%d1%8f/", "text": "Делегация от Република Турция бе на посещение в Банско във връзка с реализирането на инфраструктурен проект в област Ерзинкан на южната ни съседка. Представители на министерствата на науката и технологиите, на икономиката и туризма, заместник-областния управител г-н Деде Муса Бастурк, както и екип от експерти, се срещнаха с ръководството на община Банско, представители на туризма и на оператора на ски-зона Банско. Поводът на срещата бе споделяне на опита и добрите практики от страна на най-добрия зимен курорт на България с турските представители, които заяви по време на разговора, че са избрали Банско по три причини – мащабното инфраструктурно развитие на курорта през последните години, най-успешния модел на зимен курорт на Балканите, както и добрата маркетингова политика, в резултат на която туристическата дестинация е предпочитана и разпознаваема, както на национално ниво, така и на международно. Освен интересни факти за ски зоната и нейното управление, по време на дискусията, бе обсъден стремежа на Банско да постигне оптимална целогодишна запълняемост на легловата база чрез различни похвати – организиране на поредица от летни културни формати; привличане на туристи чрез разнообразни форми на туристически услуги – планински туризъм, спа и голф атракции; популяризиране на кулинарния проект „Уникално Банско”, акцентиращ върху богатството на местната кухня и ястия.", "date": "2017.07.17", "title": " Турски държавни представители черпят опит от Банско"}
{"url": "https://trud.bg/%d1%80%d0%be%d0%b4%d0%b6%d1%8a%d1%80-%d1%84%d0%b5%d0%b4%d0%b5%d1%80%d0%b5%d1%80-%d0%b1%d0%be%d0%b6%d0%b5%d1%81%d1%82%d0%b2%d0%b5%d0%bd%d0%b8%d1%8f%d1%82/", "text": "Кристиано Роналдо и Лионел Меси. Майкъл Джордън. Михаел Шумахер. Владимир Кличко. Юсеин Болт. Всички те са имена на цели епохи. Личности, за които времето и пространството нямат значение. Нито възрастта. Но дори тези великани в своя спорт вече си имат крал. Казва се Роджър Федерер.Величието на швейцареца пролича секунди след . Първите думи на Краля бяха за неговия съперник Марин Чилич: „Спортът може да е много ужасен. Ти се бори велико и си истински герой!“ Джентълмен до мозъка на костите, въпреки че сълзите на хърватина бяха повече от безпомощност.Федерер е гений, мит. Като че ли не е от тази земя. Не беше за първи път тенисист да плаче при среща с Божествения. Направи го и Анди Мъри през 2012 година, но чак след края на лекцията от Маестрото. Голяма работа, че е вече на 35. Той може всичко. Затова в Англия го наричат Краля на „Уимбълдън“. Титлата му е под №8, в Големия шлем под №19 и не се вижда някой в обозримо бъдеще, който би могъл да се доближи до трона на Федерер.На 35! Да, на 35 години Роджър се нуждаеше от точно 11 часа и 37 минути, за да вдигне купата на свещената лондонска трева. Най-убедителна от всички, без загубен сет. Последният с подобно постижение е Бьорн Борг през 1976-а. Но тогава шведът едва бе навършил 20.Само след месец Роджър ще чукне шампанско по случай 36-ия си рожден ден. Горд татко е на два чифта близнаци. На тази възраст повечето мъже вече се ограничават до сесии във фитнес салона, а богатите спортисти се отдават на голфа. Не и Федерер. Той е най-здравият мъж в спорта. Така смазваше конкурентите си на „Уимбълдън“, , че болеше. „Хайде, Роджър, дай му почивка“, извика един фен на финала. Даде му я. Но нищо повече.Федерер се завърна на корта през януари след шестмесечна пауза. След като спечели Аустрелиън Оупън редом с мастърсите в Маями и Индиън Уелс, отново си взе почивка. И въпреки това е тенисистът с най-много купи през 2017-а. За епичния финал срещу Рафаел Надал в Мелбърн ще се говори десетилетия наред. За мача с Чилич – още няколко дни.На „Уимбълдън“ Федерер игра най-добре. Не, той е най-добрият. На пресконференцията Маестрото обеща, че ще се върне, за да защитава титлата си. „Не вярвах, че отново ще съм на финал на „Уимбълдън“ – призна Роджър. – Толкова много легенди са се родили на централния корт. Ще се завърна пак тук.“Максимата, че до всеки успял мъж стои една силна жена важи с пълна сила за Федерер. От 8 години е женен за Мирка, от 17 са заедно. Винаги е на корта и Роджър признава: „Без нея няма да победя никого.“ Двамата се запознаха на олимпиадата в Сидни през 2000 година. Тогава тя бе Мирка Вавринец, словашка тенисистка. Заради контузия след две години спря с тениса. За да се посвети на най-успелия спортист.Наистина тревата на „Уимбълдън“ е свещена. На нея се е родил Бог Федерер. И затова всеки, който обича най-аристократичния спорт, днес се моли. Моли се Роджър Федерер да не се отказва. Догодина, по догодина. Докато може да ходи. За да го гледаме пак, и пак, и пак… Защото той вече не е просто Маестрото. Не е най-добрият за всички времена в тениса, а може би сред всички спортисти. Той е Божествения! Най-великият в цифри19 – броят на спечелените титли от Големия шлем. Най-близо до него е Рафаел Надал, който има 15.8 – броят на титли на „Уимбълдън“. С по седем са Пийт Сампрас и Уилям Реншоу, който обаче ги спечели преди създаването на Големия шлем.15 – годините между първата и последната титла от Големия шлем. По-голям марж има само при Кен Роусуол – 20 години.5 – броят на трофеите на Аустрелиън Оупън. Само Новак Джокович и Рой Емерсън са печелили по шест пъти Мелбърн. Толкова са и титлите му на Ю Ес Оупън – най-успелият на турнира, който не е американец.35 – годините на Федерер. Най-старият шампион на „Уимбълдън“ в „Оупън ерата“. Преди това рекордьор бе Алтър Аш на 31 през 1975-а.29 – броят на финалите му в Големия шлем. Абсолютен рекорд.3 – толкова пъти Федерер игра във финалите на четирите турнира от Големия шлем в една година. В периода 2005-2007-а игра 10 пъти поред в мач за титлата.70 – броят на турнири от Големия шлем, в които е участвал. Толкова има Фабрис Санторо, но още на Ю Ес Оупън може да е едноличен рекордьор.320 – спечелените мачове в Големия шлем.302 – броят седмици, в които е бил №1 в света.3 – мястото в ранглистата, от което стартира „Уимбълдън“. Ако не си вземе почивка и спечели Ю Ес Оупън, пак ще е №1. Велик шампионОще преди казах, че Роджър ще задмине рекорда на Пийт Сампрас на „Уимбълдън“. Федерер е велик шампион. Един от най-великите в историята. Ако той играе отлично срещу мен, аз трябва да съм извънземен, за да го бия. Моят герой и вдъхновениеПак го направи! 19-ата титла от Големия шлем на 35 години. Роджър Федерер е моят герой и моето вдъхновение. Гордея се с теб.! Нямах шансТова е един от най-тежките ми дни. Болката беше силна, но не можех да се предам. Исках да дам всичко най-добро от себе си, но нямах никакъв шанс. Късметът също не беше с мен. Най-добрият за всички временаРоджър Федерер е най-добрият тенисист за всички времена – заради поведението си на корта и извън него. Преди него беше Джон Макенроу. После дойдоха Роджър и Рафа, които направиха тениса попялурен в Азия и Африка. Играта на Федерер е учебник за нашия спорт.", "date": "2017.07.17", "title": " Роджър Федерер – Божественият"}
{"url": "https://trud.bg/%d1%82%d1%80%d1%83%d0%b4-%d0%bd%d0%b5-%d0%bf%d1%80%d0%b5%d0%b4%d0%b0%d0%b4%d0%b5-%d0%bb%d0%b5%d0%b2%d1%81%d0%ba%d0%b8/", "text": "Вестник „Труд“ е длъжен да заяви, че няма нищо общо с появилата се на пазара игра-пъзел с картината „Залавянето на Васил Левски край Къкринското ханче“ от Никола Кожухаров. „Забавната“ игра е дело на книгоиздателство „Труд“ с управител Венелина Гочева – абсолютно различна фирма от вестник „Труд“, който е на издателство „Труд медиа“ ЕООД. Това са пропуснали да уточнят колегите от в. „24 часа“ при публикуването на реклами за продажбата на пъзела със залавянето на Апостола.Иначе в. „Труд“ е напълно съпричастен с хората, които критикуват продажбата на играта-пъзел с картината на Кожухаров навръх 180-та годишнина от рождението на Васил Левски днес. Критикуващите в социалните медии са прави. Според тях идеята е меко казано нелепа и те очакват в този дух скоро на пазара да се появят „патриотични“ пъзели „Обесването на Левски“, „Убийството на Ботев“ и „Разстрелът на Вапцаров“.", "date": "2017.07.17", "title": " „Труд“ не предаде Левски"}
{"url": "https://trud.bg/%d0%b8%d0%bc%d0%b0-%d0%b7%d0%b0%d0%b2%d0%b8%d1%88%d0%b5%d0%bd-%d0%b8%d0%bd%d1%82%d0%b5%d1%80%d0%b5%d1%81-%d0%ba%d1%8a%d0%bc-%d1%81%d1%82%d0%be%d0%bf%d0%b0%d0%bd%d1%81%d0%ba%d0%b0%d1%82%d0%b0-%d0%b0/", "text": "Кандидат-студентският център в Стопанската академия „Димитър А. Ценов” в Свищов отчете завишен интерес от страна на новоприетите първокурсници за обучение в степен „бакалавър” на база броя на записаните след обявяване на първо и второ класиране. Над 85% от утвърдените места за държавна поръчка в редовна и в задочна форми са запълнени. По-голямата част от първокурсниците, които вече получиха студентските си книжки, са кандидатствали и съответно са приети с оценка от държавен зрелостен изпит. Най-многобройни са новоприетите от областите Плевен, София-град, Велико Търново, Враца и Софийска. След първото класиране записаните студенти са 83% от държавния план-прием в задочна форма на обучение и 72% в редовна форма. Реализиран е и прием в платена форма, където предпочитанията са в по-голяма степен към задочно обучение. След първо и второ класиране се отчита, че в най-висока степен са запълнени утвърдените  в държавна поръчка – редовно обучение места в специалностите „Икономика на търговията“, „Икономика на туризма“, „Аграрна икономика”, „Бизнес статистика и анализи“ (100% ), следвани от „Финанси“, „Индустриален бизнес и предприемачество”, „Публична администрация“, „Застраховане и социално дело”, „Стопанско управление“, „Счетоводство и контрол“, „Международни икономически отношения“, „Бизнес информатика“, „Стопански и финансов контрол“, „Управление на проекти“ и „Маркетинг“. Изцяло са попълнени местата в държавна поръчка – задочно обучение. Резултатите от второто класиране са обявени на 17 юли 2017 г., като в него участваха неприетите на първо класиране и кандидат-студентите, подали документи в периода 10-15 юли. Срокът за записване е до 20 юли, включително. За трето класиране, което ще бъде обявено на 21 юли, ще се борят кандидат-студентите, които не са приети до момента, и тези, които ще подадат документи до 20 юли. Резултатите от класирането за незаетите места (при наличие на такива) ще бъдат обявени на 26 юли. Последните две изпитни сесии, които са планирани до края на кандидат-студентската кампания в Стопанска академия, ще бъдат на 22 юли и на 26 август.", "date": "2017.07.17", "title": " Има завишен интерес към Стопанската академия в Свищов след първо и второ класиране"}
{"url": "https://trud.bg/%d1%86%d0%b8%d1%81%d1%82%d0%b5%d1%80%d0%bd%d0%b0-%d1%81%d0%b5-%d0%b5-%d0%be%d0%b1%d1%8a%d1%80%d0%bd%d0%b0%d0%bb%d0%b0-%d0%b8-%d0%b7%d0%b0%d0%bf%d0%b0%d0%bb%d0%b8%d0%bb%d0%b0-%d0%bd%d0%b0-%d0%bf%d1%8a/", "text": "Бус се блъснал в цистерна, която се е обърнала и запалила на пътя Провадия – Айтос. Сигналът за инцидента при моста до село Комарево, е постъпил около 17.16 часа. По първоначални данни, катастрофата е възникнала между бус и цистерна. При удара цистерната се е обърнала и възпламенила, съобщи МВР.Незабавно към мястото на произшествието са насочени шест противопожарни автомобила, както и екипи на полицията и Бърза помощ. За броени минути пожарникарите са потушили огъня.Пътни полицаи отклоняват движението в района на катастрофата. Организиран е обходен маршрут през селата Храброво и Комарево.", "date": "2017.07.17", "title": " Цистерна се обърна и запали на пътя Провадия-Айтос"}
{"url": "https://trud.bg/%d0%b2%d1%8a%d1%82%d1%80%d0%b5%d1%88%d0%bd%d0%b8%d1%8f%d1%82-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b2%d0%b0%d0%bb%d0%b5%d0%bd%d1%82%d0%b8%d0%bd-%d1%80%d0%b0%d0%b4%d0%b5%d0%b2-77-%d0%b1/", "text": "„77 българи, които са попаднали в „черния списък” на турското вътрешно министерство заради подозрения във връзки с терористични организации, ми се струва недостоверно. Това е много голямо число”, заяви вътрешният министър Валентин Радев пред .Както,  сочи, че 77 български граждани са със забрана за влизане в Турция заради свързаност с тероризъм.„Ние не сме уведомени официално, външно министерство също няма официална информация”, категоричен е Радев.По думите му при получаване на официална информация от турската страна МВР и външно ще се заемат да проверят хората в списъка.„България е уникална в това отношение. Нашите хора с турско потекло и изповядващи исляма нямат нищо общо с другите, които искат да стигат до Сирия. Ние такива хора, които се радикализират, освен тези в Пазарджик, нямаме”, категоричен е Радев.Той допълни, че в регистрите на ДАНС не са посочени хора, за които се смята, че имат връзка с терористични организации, особено в такива бройки.„Аз защитавам интересите на държавата и отделно на МВР”, коментира вътрешният министър протестите в системата заради ниското заплащане и условията на труд.По думите му няма как вече гласуван бюджет да бъде променен, за да се увеличат заплатите в сектора с 15-20% както искат синдикатите.„Затова казвам от Нова година, има настройка да ги увеличим”, категоричен е Радев.Той допълни, че консенсус се постига само с разговори и аргументи, а не с „излизане по телевизията и протести”.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.17", "title": " Вътрешният министър Валентин Радев: 77 българи в черен списък на Турция ми се струва недостоверно"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d0%bd-%d0%bf%d1%80%d0%b5%d0%bf%d1%80%d0%be%d0%b3%d1%80%d0%b0%d0%bc%d0%b8%d1%80%d0%b0-%d0%ba%d0%be%d0%b6%d0%bd%d0%b8-%d0%ba%d0%bb%d0%b5%d1%82%d0%ba%d0%b8/", "text": "Кожни клетки могат да бъдат препрограмирани в сърдечно-съдови с цел изграждане на сърца. Откритието е на екип учени, сред които и българинът проф. Николай Желев, директор на Центъра по медицински биотехнологии в град Дънди, Шотландия. Това стана ясно в понеделник по време на Световния конгрес по биооткрития 2017, който е до 19-и юли и се провежда в Софийския университет “Св. Климент Охридски”.Проф. Желев е възпитаник на учебното заведение и от 30 години живее и работи в Шотландия. Откритието на екипа му ще бъде използвано в бъдеще за трансплантации.Ученият работи в сферата на раковите изследвания и стволовите клетки. “Напоследък има бурно развитие в тази област. Сега имаме възможност да препрограмираме клетки, както препрограмираме компютри, да накараме една клетка да изпълнява други функции. Това е особено важно за такива клетки, които не могат да се делят като кардиомиоцитите – клетките, които изграждат нашето сърце”, обясни проф. Желев.", "date": "2017.07.17", "title": " Българин препрограмира кожни клетки в сърдечни\t\t\t"}
{"url": "https://trud.bg/%d0%b4%d0%b5%d0%bf%d1%83%d1%82%d0%b0%d1%82%d1%8a%d1%82-%d0%b8%d0%b2%d0%be-%d1%85%d1%80%d0%b8%d1%81%d1%82%d0%be%d0%b2-%d0%b8%d0%bc%d0%b0-%d0%ba%d1%80%d0%b0%d0%b4%d0%bb%d0%b8%d0%b2%d0%b8-%d1%81%d1%82/", "text": "Няма смислена стратегия, освен крадливите стратегии за интегриране на циганите в България, които не са нищо друго освен форма на задружна престъпна дейност. В нея участват и крадливи българи, и крадливи цигани, и задгранични неправителствени организации. Това е публична тайна.Така депутатът от БСП Иво Христов коментира в студиото на „Лице в лице“ по  БТВ проблемите в ромските гета у нас, без да отстъпва от тезата, която изрази преди седмица от парламентарната трибуна, когато  нарече ромите капсул-детонаторът за взривяването на държавата, каквито са били албанците за бивша Югославия .„Докато си играем на тези игрички, там цъка бомба. И тази бомба започва да се взривява все по-често. Конфликтите са формално на битова основа, използват се и от двете страни, има елемент на манипулация, но не може да манипулирате нещо, за което няма обективни предпоставки. Е, там ги има“, посочи депутатът.Христов е категоричен, че „към 1989 г. те бяха интегрирани криво-ляво в обществото – работеха, имаха доходи, децата им бяха грамотни. Т.е. бяха вкарани в система на интегрирано социално поведение. След 1989 г. бяха първите жертви на реформите – бяха изхвърлени от всички възможни места, бяха лишени от икономическата база, която да осигури някаква социализация на тези гета. По-късно тези гета придобиха собствена логика – да бъдат капсул-детонатори.“На въпрос има ли изход от ситуацията, той отговори: „Има, но не виждам мозъчно вещество във взимащите решения, които да разбират за какво става дума. Те си мислят, че това няма да ги засегне, защото децата и парите им са навън. Тези огромни маси от хора са изпуснати във всяко отношение, а за да ги вкарате обратно в някакъв социализиран кръг, това означава реформа не на циганския, а на българския въпрос, на това какво представлява България“.„Не виждам капацитет, който въобще да разбере драматизма, дълбочината на проблема и да има воля да го реши“, каза още Христов.„За да могат българските елити да си плащат социалното спокойствие и услугите на циганските гета и техните тартори, ние всички в момента плащаме съвкупен кръвен данък, откупуваме се от циганското общество и неговата вече неконтролирана на моменти агресия, като им плащаме социални плащания“, смята депутатът.Става въпрос за националност сигурност и трябва без никаква политкоректност, от най-малка възраст, децата да бъдат извадени от тази криминогенна среда, да бъдат вкарани в съвършено друга среда и ще имаме съвършено други, прекрасни деца. Но представете си как ще ревнат някои правозащитни организации, каза още народният преставител.  ", "date": "2017.07.17", "title": " Депутатът Иво Христов: Има крадливи стратегии за интегриране на циганите в България"}
{"url": "https://trud.bg/%d1%81%d1%82%d1%80%d0%b5%d0%bb%d1%8f%d1%82-%d0%b4%d0%b8%d0%b2%d0%b8%d0%b7%d0%b8%d0%be%d0%bd%d0%b8-%d0%be%d1%82-%d1%87%d0%b5%d1%82%d0%b8%d1%80%d0%b8-%d0%b4%d1%8a%d1%80%d0%b6%d0%b0%d0%b2%d0%b8/", "text": "Румен Радев наблюдава учениетоЗенитно-ракетни комплекси от армиите на България, Сърбия, Украйна и САЩ ще проведат утре пускове на полигона край Шабла. Действията са в деня за високопоставени гости и са апогеят на тактическото учение с бойни стрелби “Шабла 2017”, което е част от най-голямото учение на пакта под кодовото наименование “SABER GUARDIAN 2017”. За заключителната фаза на маневрите ще дойдат президентът Румен Радев, военният министър Красимир Каракачанов, шефът на отбраната ген. Андрей Боцев, висши офицери от страните участнички.Родната войска ще поразява мишени над Черно море с най-добрите ни комплекси С-300, “Нева” и “Куб”. В учението ще участват и наши изтребители МиГ-29, щурмови самолети СУ-25, и вертолети Ми-24. Едновременно с това и противовъздушните фомирования на пехотата ще проведат тренировки. Те пък ще гърмят със зенитни комплкеси “Оса”, скорострелни зенитни оръдия ЗУ-23 и преносими ракети “Стрела-2М”. Американската армия за първи път у нас ще покаже как действа ракетната система “Авенджър”.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.17", "title": " Стрелят дивизиони от четири държави\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-19/", "text": "Наполовина по-евтино до морето със споделено пътуванеЗа 15 лв. стигаш от София в Бургас, ако пътуваш с кола от групите за споделено пътуване в социалните мрежи, показа проверка на „Труд”.   Парламентът губи войната на пътяВ седмицата без знак пред камерите на КАТ има 35 катастрофи повече от предишната.    Паник бутон и връзка с охрана в линейкитеТри министерства обединяват усилия в борбата срещу агресията срещу медици.    Небостъргачи ще никнат от три места в СофияЩе бъдат в районите на „Цариградско шосе“, бул. „Царица Йоана“ и Централна гара.    Трудово-правна консултация на „Труд“Какво трябва да знаете за срока за изпитване на нова работа – отговорът само в хартиеното издание във вторник.    Шах и мат за румънската антикорупционна системаТайни записи дискредитираха враг номер едно на политическия и бизнес елит – Лаура Кьовеши – анализ на Марта Ганчева.        Който маха клас, неминуемо пада от властАнгажират обществото с извадени от нафталина несъстоятелни идеи, доказали безсмислието си през годините, казва вицепрезидентът на КНСБ Чавдар Христов в интервю за „Труд“.      БожествениятСилует на осемкратния шампион на „Уимбълдън“ Роджър Федерер.", "date": "2017.07.17", "title": " Вижте акцентите в броя на вестник „Труд“ във вторник, 18 юли 2017"}
{"url": "https://trud.bg/%d1%84%d0%b8%d0%bd%d0%b0%d0%bd%d1%81%d0%be%d0%b2-%d1%85%d0%b0%d0%be%d1%81-%d0%b8-%d0%bd%d0%b0%d1%80%d1%83%d1%88%d0%b5%d0%bd%d0%b8%d1%8f-%d0%b2-%d1%81%d1%83-%d0%be%d0%b1%d0%b7%d0%be%d1%80/", "text": "Липсват контролни процедуриЗаради финансови нарушения на Софийския университет “Св. Климент Охридски” за 2016 г.“Годишният финансов отчет не дава вярна и честна представа за финансово състояние и имущество на СУ”, сочат експертите. Те припомнят, че от 2012 г. Сметната палата установява повтарящи се съществени отклонения от правилата за финансово отчитане. През последните 5 години отчетите на СУ са заверявани два пъти с отказ – за 2014 и 2016 г. и три пъти с резерви – за 2012, 2013 и 2015 г.“Липсата на адекватни контролни процедури, които да предотвратяват и разкриват извършването на финансови и счетоводни нарушения, са основна причина за допуснатите отклонения”, твърдят от Сметната палата.Съществува риск част от активите като компютри, машини, съоръжения, стопански инвентар и др., да не се водят на отчет, предупреждават експертите. Те дават пример със сметката на “Компютри и хардуерно оборудване”. В баланса на университета са отразени 9 235 594 лв., сборът от оборотните ведомости на звената по същата сметка е 9 029 279 лв., а при инвентаризацията са установени 4 557 206 лв. По сметка “Други машини, съоръжения, оборудване” в баланса са отразени 28 400 442 лв., сборът от оборотните ведомости на звената по сметката е 25 449 447 лв., а при инвентаризацията са установени 17 866 889 лв. За несъответствията не са предоставени документи.Не е спазен и редът за отчитане на операциите в системата на електронни бюджетни разплащания – СЕБРА. По този начин могат да се отлагат плащания на приоритетни разходи за сметка на други.Констатирани са нарушения на разпоредбите на Закона за ограничаването на плащанията в брой. Проверяващите са установили, че продължава практиката да се възстановяват гаранции за изпълнение и участие в процедури по обществени поръчки, чрез внасяне по банковата сметка на контрагента. Многократно са изплащани и служебни аванси на стойност над 10 000 лв. Предприехме редица меркиОт началото на 2016 г. насам ръководството на Софийския университет активно и последователно извършва преглед на дейности и системи, в които има изоставане и недостатъци. В СУ има близо 50 вътрешни разпоредители с бюджет в общо 16 факултета и три департамента. Установихме пропуски в работата на множество звена, които събират и предоставят счетоводни данни.Ръководството на СУ ще продължи с решителните мерки за подобряване на финансовата дисциплина и изразява своето убеждение, че предприетите през последните 18 месеца действия ще доведат до видим напредък.", "date": "2017.07.17", "title": " Финансов хаос и нарушения в СУ (обзор)\t\t\t"}
{"url": "https://trud.bg/%d0%bf%d0%b0%d0%bd%d0%b8%d0%ba-%d0%b1%d1%83%d1%82%d0%be%d0%bd-%d0%b8-%d0%b2%d1%80%d1%8a%d0%b7%d0%ba%d0%b0-%d1%81-%d0%be%d1%85%d1%80%d0%b0%d0%bd%d0%b0-%d0%b2-%d0%bb%d0%b8%d0%bd%d0%b5%d0%b9%d0%ba%d0%b8/", "text": "Преки контакти ще има между лекари и прокурориВсички спешни центрове и болници в страната, както и мобилните екипи, ще бъдат тотално оборудвани с паник бутони и ще поддържат жива гласова връзка с охранителни фирми. Това стана ясно в понеделник след среща между здравния министър проф. Николай Петров, главния прокурор Сотир Цацаров, вътрешния министър Валентин Радев и шефове на здравни заведения, на която бяха обсъдени мерки срещу агресията над медиците.С проблема се ангажират и трите ведомства – здравното, правосъдното и МВР.За оборудването с паник бутони и инсталациите за жива връзка ще отговаря министерството на проф. Петров.Ангажираме се всички районни прокуратури да определят нарочен прокурор, който да осъществява директна връзка със спешните центрове и веднага да реагира при посегателства над лекари, заяви от своя страна Сотир Цацаров. По думите му между прокуратурата и директорите на болниците трябва да се създаде пряка връзка, за да се реагира бързо при нужда.Вътрешният министър пък пое отговорност управляваното от него ведомство да направи обследвания и предписания във всички лечебни заведения, където има спешни отделения.“Управителите на болниците ще трябва да изпълнят нашите предписания. Според мен това ще е крачка напред, за да спрем тези наглеци, посягащи на хората, които им спасяват живота. Всички трябва да направим по нещо. Реакцията при едно нападение трябва да бъде много бърза. Трябва да има пряка връзка с районните управления”, посочи той като призова всички, станали свидетели на нападение, да сигнализират.Предписанията на вътрешното министерство се очакват скоро като надеждата е те, в комбинация с навременни реакции от страна на прокуратурата, да пресекат вълната от агресия над колегите ни, коментираха управители на лечебни заведения.", "date": "2017.07.17", "title": " Паник бутон и връзка с охрана в линейките (обзор)\t\t\t"}
{"url": "https://trud.bg/%d0%b5%d0%ba%d0%be%d0%bc%d0%b8%d0%bd%d0%b8%d1%81%d1%82%d1%8a%d1%80%d1%8a%d1%82-%d0%bd%d0%b5%d0%bd%d0%be-%d0%b4%d0%b8%d0%bc%d0%be%d0%b2-%d0%b8-%d0%ba%d0%bc%d0%b5%d1%82%d1%8a%d1%82-%d0%b9%d0%be%d1%80/", "text": "Министърът на околната среда и водите Нено Димов и кметът Йордан Йорданов направиха първа копка от водния цикъл на Добрич. Проектът е от голяма важност за града, тъй като ще реши дългогодишните проблеми с остарялата ВиК мрежа на Добрич. Инвестицията е в размер на 114,9 млн. лв., 86,2 млн. лв. от тях безвъзмездна финансова помощ по Оперативна програма „Околна среда 2014-2020“, съобщиха от пресцентъра на МОСВ. „С реализацията на проекта ще се намалят течовете в мрежата, ще се подобри и пречистването на отпадъчните води, за което настоява Европейската комисия“, заяви министър Димов. ПСОВ-Добрич в с. Врачанци е построена през 1986 г., но досега не е реконструирана. Предвижда се изграждане на биологично стъпало с пречистване на азот и фосфор, което ще предотврати замърсяването на р. Добричка. Съоръжението ще обслужва 92 498 души, каза министърът. Проектът се очаква от жителите на Добрич, въпреки че те ще трябва да понасят много неудобства през следващите месеци. Предстои рехабилитацията на близо 80 км водопроводи, полагани в периода от 1950-1970 г., което означава разкопани улици, струпване на строителна техника и работници. В момента авариите са всекидневие и загубите на вода достигат 86%, обясни министър Димов. През първия програмен период в област Добрич са реализирани 7 проекта, по които са вложени над 64 млн. лв. От тях 25,5 млн. лв. в сектор „Води“ и 38,9 млн. лв. в сектор „Отпадъци“. Положената линейна инфраструктура е с дължина над 20 км. В момента със средства от ОПОС 2014- 2020 се подготвя регионално прединвестиционно проучване на територията на област Добрич, на базата на което ще бъдат финансирани и други проекти във водния сектор. „Очакват ни трудни две години, докато траят ремонтните дейности“, заяви кметът на община Добрич Йордан Йорданов и обясни, че след завършването на проекта градът ще има съвсем нова инфраструктура, чиста питейна вода, по-малко ВиК аварии и по-ниска цена.На церемонията присъстваха още областният управител Красимир Кирилов и народните представители Пламен Манушев и Живко Мартинов. ", "date": "2017.07.17", "title": " Екоминистърът Нено Димов и кметът Йордан Йорданов направиха първа копка от водния цикъл на Добрич\t\t\t"}
{"url": "https://trud.bg/%d0%b4%d0%b8%d0%b7%d0%b5%d0%bb%d1%8a%d1%82-%d0%bf%d0%be%d0%b5%d0%b2%d1%82%d0%b8%d0%bd%d1%8f-%d1%81-9-%d1%81%d1%82%d0%be%d1%82%d0%b8%d0%bd%d0%ba%d0%b8-%d0%b7%d0%b0-%d1%88%d0%b5%d1%81%d1%82-%d0%bc%d0%b5/", "text": "Дизелът и бензинът у нас поевтиняха през последните шест месеца, показват данни на специализираната платформа Fuelo.net.При нафтата понижението е с 9 стотинки на литър, или с 4,37%, а при най-масовия бензин А95 е с 0,06 лв./л или с 2,90% за полугодието.Литър дизел по бензиностанциите в страната се търгува средно за 1,97 лв., като най-ниската цена е 1,66 лв., а най-високата е 2,12 лв.При бензин А95 средната цена на литър е 2,01 лв. Най-ниската отчетена на дребно е 1,74 лв., а най-високата – 2,13 лева. При пропан-бутана няма изменение в сравнение с шест месеца по-рано  и се търгува средно по 0,97 лв.Горивата в началото на активния летен сезон у нас остават малко по-скъпи в сравнение с края на юли 2016-а година, като сега дизелът на дребно се търгува с около 3 стотинки повече за литър, бензин А95 – с 4 стотинки, а пропан-бутанът – с 11 стотинки по-скъпо.На международните пазари вчера цената на петрола започна леко да се понижава, след като миналата седмица „черното злато“ добави 5% към стойността си. Американският лек суров петрол WTI поевтиня с 0,24% до 46,43 долара за барел, а европейският бенчмарк „Брент“ се понижи с 0,14% до 48,84 долара за барел към 16:40 часа българско време.Според световни анализатори до края на годината не се очаква драстично поскъпване на „черното злато“. Те прогнозират до края на 2017 г. цената на нефта да се търгува на нива от 50-55 долара за барел.", "date": "2017.07.17", "title": " Дизелът поевтиня с 9 стотинки за шест месеца\t\t\t"}
{"url": "https://trud.bg/%d0%ba%d0%b0%d0%ba%d0%b2%d0%be-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d0%b7%d0%bd%d0%b0%d0%b5%d1%82%d0%b5-%d0%b7%d0%b0-%d1%81%d1%80%d0%be%d0%ba%d0%b0-%d0%b7%d0%b0-%d0%b8%d0%b7%d0%bf%d0%b8/", "text": "Отскоро започнах работа на ново място. Пак ли ще трябва да бъда назначен на изпитателен срок?Георги Стоянов, ПловдивОтговор: Сключването на трудов договор със срок за изпитване е обичайна и широко разпространена практика при започване на нова работа. Неговата главна особеност е, че през време на срока за изпитване, страната, в чиято полза е уговорен срокът, може да прекрати договора без предизвестие до изтичане на уговорения срок.", "date": "2017.07.17", "title": " Какво трябва да знаете за срока за изпитване на нова работа"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b0%d0%b9-%d0%bc%d0%b8%d1%82%d0%be%d0%b2-%d1%80%d0%b0%d0%b1%d0%be%d1%82%d0%b8%d0%bb-%d0%ba%d0%b0%d1%82%d0%be-%d1%81%d0%b5%d1%80%d0%b2%d0%b8%d1%82%d1%8c%d0%be%d1%80/", "text": "Николай Митов е работил като сервитьор в Йоханесбург, след като е прекратил кариерата си като футболист. Бившият му шеф Павел Сариев поиска чрез „Труд“ специално да пожелае успех на треньора на „Левски“ в реванша срещу „Хайдук“.„Ники дойде в нашия италиански ресторант „Фратели“ в Рандбург в началото на века, може би беше през 2003 година – каза Сариев. – Видях го в интернет на снимки и се зарадвах, че е станал треньор на „Левски“. Дано успее да победи „Хайдук“ в Лига Европа и да има още доста успехи. Спомням си, че дойде в ЮАР от Лондон. Работи няколко месеца като сервитьор в ресторанта и се прибра в България. Много добър служител беше, не съм имал проблеми с него. Дано намери време да гостува в Йоханесбург.“Сариев изпрати и кратко обръщение от колега на Митов от времето му във „Фратели“ – тъмнокожият Беки. Той определя треньора на „Левски“ като „свой най-добър приятел“.В същото време „Хайдук“ успя да спечели генералната си репетиция преди реванша в София. Тимът от Сплит срази „Локомотив“ (Загреб) с 3:1 като гост. Франк Охандза, Анте Ерчег и Зоран Низич вкараха головете.", "date": "2017.07.17", "title": " Николай Митов работил като сервитьор в ЮАР"}
{"url": "https://trud.bg/%d0%bd%d0%b5%d0%b1%d0%be%d1%81%d1%82%d1%8a%d1%80%d0%b3%d0%b0%d1%87%d0%b8-%d1%89%d0%b5-%d0%bd%d0%b8%d0%ba%d0%bd%d0%b0%d1%82-%d0%be%d1%82-%d1%82%d1%80%d0%b8-%d0%bc%d0%b5%d1%81%d1%82%d0%b0-%d0%b2-%d1%81/", "text": "Три места за строителство на небостъргачи в София предвиждат предложенията за промени в Закона за устройство и застрояване на               Столичната община, съобщи главният архитект на София Здравко Здравков.Строителството на високи сгради в София ще бъде разрешено в три зони: едната е от 7-ми км в посока Искър около „Цариградско шосе”. Другата е в западно направление – продължението на „Царица Йоана” с Околовръстен път и третата – в района на Централна жп гара. За останалите зони се слага ограничение на височината от 75 м, а за комплексните градски центрове даваме до 125 м. Дават се компетенции на Общинския съвет да издава разрешения за сгради над 75 м, т.е. контролът да е абсолютно пълен, подчерта арх. Здравков.Това са част от подготвяните промени в Закона за застрояване и устройство на Столична община. Законът е изработен през 2007 г. За изминалите 10 години са се появили неотчетени към онзи момент проблеми, като безразборното изникване на високи сгради из града.Промените вече веднъж стигнаха до парламента, но не и до второ четене поради разпускането на 43-ото Народно събрание. Сега общината ще внесе отново пакета мерки.Има поредица от законови вратички, които дават възможности с формално нарязване на урегулирани поземлени имоти да се използват максимални параметри като плътност и интензивност, обясни арх. Здравков. Според него законовите промени ще сложат край на това.Дали законът ще има обратно действие, това вече ще реши НС, нашето предложение е за тези сгради, за които има допуснати процедури, да бъдат довършени по досегашния ред, отбеляза арх. Здравков.Желанието на столичния кмет Йорданка Фандъкова е през есента да има работещи текстове които да бъдат внесени в НС за разглеждане.„Предлагаме, когато се надвишават строителните параметри, предприемачите да заплащат трикратна такса за разрешение за строеж на надвишените параметри“, обясни още Здравков.Ще се въведат и изисквания за достъпа до сградите. За всеки планиран небостъргач, трябва да има и план как ще се стига до него. Нужен е анализ на   трафика и компютърна симулация, така че да се види какво струпване на хора би предизвикала новата сграда.Предвидена е и нова наредба за градската среда. Тя ще сложи ред в поставянето на рекламите в столицата, както и при осветлението, фасадите и градското обзавеждане и местата за климатиците. Ще се разреши и градежа на детски градини и училища не само в зони за обществен обслужване.Сгради-гиганти превземат столицатаСгради-гиганти ще изникнат в София, като проектите за небостъргачите са на различен етап. Най-висок е одобрения от Столичния общински съвет преди месеци 215-метров гигант „Парадайс тауър“. Следва го 202-метровия „Скай форт“, който се строи на бул. „Цариградско шосе“ до „Интер експо център“. В съседство вече е построена „Капитал форт“, която е висока 126 м. Проектът „София кепитал сити“ предвижда и не по-високо от 80 м. „джудже“ „Ийст форт“.Комплексът „Гранд каньон“ в „Младост“ 3 предвижда 3 кули от по 114 м, 84 м. и 73 м. Бетонните „планини“ ще се казват „Рила“, „Пирин“ и „.Витоша“. Проектът е на компания „Гаранти коза“, която иска да гради и други 4 сгради до „Пирогов“.120-метровият „Милениум център“ до НДК скоро ще бъде открит. Комплексът е на НКМИ – компанията, която иска да строи и 44-етажна сграда в кв. „Стрелбище“, което породи протести в квартала. Бе одобрен и проект за 77-метрова сграда на бул. България.", "date": "2017.07.17", "title": " Небостъргачи ще никнат от три места в София\t\t\t"}
{"url": "https://trud.bg/%d0%ba%d0%b8%d0%bb%d0%be%d0%bc%d0%b5%d1%82%d1%80%d0%b8%d1%87%d0%bd%d0%b8-%d0%be%d0%bf%d0%b0%d1%88%d0%ba%d0%b8-%d0%b7%d0%b0%d0%b4%d1%80%d1%8a%d1%81%d1%82%d0%b2%d0%b0%d1%82-%d0%b3%d0%ba%d0%bf%d0%bf/", "text": "Втори ден километрични опашки  се вият на граничния пункт „Капитан Андреево“, съобщи .Причината е, че в сезона на отпуските, когато хиляди гастарбайтери се прибират от Европа към родината, за два дни турските информационни системи блокираха два пъти.Към 19 ч. колоната от автомобили, които чакат да влязат в Турция, беше около 2 км, а по-рано през деня достигна до 6 км.В момента и „Капитан Андреево“, и „Капъколе“ работят на пълен оборот, всички платна са отворени, всички гранични служители са на плаца и от българска страна контролът при леките автомобили е минимален, предаде кореспондентът на bTV Мария Георгиева. Въпреки това струпването от коли не може да бъде стопено.Проблем има и при камионите – от турска страна опашката от тирове е 23 км.От Гранична полиция прогнозират, че до дни обстановката ще се нормализира и няма да има опашки, но препоръчват да се използва ГКПП „Лесово“ и „Малко Търново“.", "date": "2017.07.17", "title": " Километрични опашки задръстват ГКПП „Капитан Андреево“\t\t\t"}
{"url": "https://trud.bg/%d0%b2%d1%8a%d0%b7%d1%81%d1%82%d0%b0%d0%bd%d0%be%d0%b2%d0%b8%d1%85%d0%b0-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%bf%d0%be-%d0%bf%d1%8a%d1%82%d1%8f-%d0%bf%d1%80%d0%be%d0%b2/", "text": "Възстановено е движението в едната лента на път III-208 Провадия-Дългопол при моста на Комарево, където по-рано днес , съобщиха от пресцентъра на Агенция „Пътна инфраструктура“. Движението се осъществява двупосочно в свободната лента и се регулира от „Пътна полиция“", "date": "2017.07.17", "title": " Възстановиха движението по пътя Провадия – Айтос"}
{"url": "https://trud.bg/%d0%bd%d0%b0%d0%bf%d0%be%d0%bb%d0%be%d0%b2%d0%b8%d0%bd%d0%b0-%d0%bf%d0%be-%d0%b5%d0%b2%d1%82%d0%b8%d0%bd%d0%be-%d0%b4%d0%be-%d0%bc%d0%be%d1%80%d0%b5%d1%82%d0%be-%d1%81%d1%8a%d1%81-%d1%81%d0%bf%d0%be/", "text": "Нелегални маршрутки взимат пътници от вкъщиЗа 15 лв. стигаш от София в Бургас, ако пътуваш с кола от групите за споделено пътуване в социалните мрежи, показа проверка на „Труд”. Всеки може да обяви дали предлага или търси места и в кои посоки. През летните месеци повечето обяви са за Бургас и Варна и курортите около тях, като до Слънчев Бряг и Несебър цената е 20 лв. Тези, които предлагат свободни места за пътуване, обявяват модела на автомобила, дали колата има екстри като климатик, място за багаж и може ли да се пуши по време на път.„Заради загубата на пътници от споделеното пътуване и нелегалните превозвачи автобусните билети са поевтинели с 10% през тази година”. Това коментира пред „Труд” Галя Топалова, председател на Националното сдружение на автобусните превозвачи.Част от нелегалните превозвачи също се маскират като споделено пътуване. „Има и нелегални микробуси, които обявяват дата и час на тръгване, както и свободните си места до морето, също в групи за споделено пътуване”, уточни Топалова. По думите й разликата в билета между микробуса и автобус на легален превозвач е минимална. „Те дори могат да ви вземат от вкъщи, но често тръгват в късните часове”, коментира тя.Това лято с автобус от София за Варна билетът струва 32 лева в едната посока и 54 лв. в двете. 27 лв. пък излиза еднопосочно пътуването от София до Бургас и 48 лв. двупосочно, а до най-популярните курорти като Созопол и Слънчев бряг билетът е съответно 32 лв. и 54,59 лв. Сходни са и цените до Албена и Приморско – 32 и 35 в едната посока и 54 и 58 в двете.Оказва се обаче, че с влак до Варна излиза по-скъпо, отколкото с автобус. Еднопосочен билет в пика на сезона струва 39 лв., а двупосочният – 62 лв. Разликата е с цели 8 лева, при положение, че пътят с влака е 8 часа, а с автобус 1 час по-малко.Двупосочният билет излиза много по-изгодно от еднопосочния, съветва още Топалова. По думите й за по-натоварените дни през уикенда е хубаво да резервирате мястото си поне 3 дни преди пътуването. Няма много натоварени линии, които да не могат да поемат пътници, защото фирмите пускат допълнителни автобуси в петък и събота.В момента най-търсените дестинации са Бургас, Варна, Китен, Слънчев Бряг и Ахтопол.Най-нетърпеливите могат да стигнат до морето и със самолет. Билетът София- Варна на нискотарифен превозвач струва 35 лв. в едната посока, а до Бургас с националния превозвач цените варират от 94 лева за еднопосочен билет до 170 лв. за двупосочен. Цената зависи от часа на тръгване, но времето за пристигане е 5 пъти по-кратко от това с автобус или влак. Тапи във Варна, трафикът в Бургас отпушенКръговото на спирка “Почивка” във Варна е истински кошмар за шофьори, които пътуват за близките курорти и най-вече за плажуващите на Крайбрежната алея. Проблемът е от създаването му преди няколко години при старата общинска управа, но се задълбочава през всеки летен сезон. От кръговото кръстовище вдясно е единственият вход и изход за буните, плажа и заведенията на Крайбрежната алея. Задръстванията са с часове, а произшествията и катастрофите са почти всекидневие. Светофар не може да има на кръгово движение, отсякоха специалисти от общината, на територията на която е проблемният участък. “Ще разговарям с шефа на Пътна полиция” за регулировчици в пиковите часове”, каза за “Труд” областният управител на Варна Стоян Пасев.Трафикът от Бургас за Южното Черноморие вече е облекчен, след като четирилентовият път на реконструираната улица “Крайезерна” беше пуснат за движение на автомобили на 11 юли.Основните дейности по проекта включваха разширяване и рехабилитация на ул. “Крайезерна”, която свързва новоизградения пътен възел “Запад” и бул. “Тодор Александров”. С финализирането й се осигурява алтернативен маршрут на транзитно преминаващия през Бургас автомобилен трафик и се подобрява достъпът до Северната промишлена зона и “Индустриален и логистичен парк – Бургас” АД. С реконструкцията на улицата се осигуриха директни връзки с главен път I-6 София – Бургас и I-9 Варна – Бургас – М. Търново – ГКПП Малко Търново и с цялото южно крайбрежие.", "date": "2017.07.17", "title": " Наполовина по-евтино до морето със споделено пътуване\t\t\t"}
{"url": "https://trud.bg/%d0%b2%d1%8a%d0%b7%d1%81%d1%82%d0%b0%d0%bd%d0%be%d0%b2%d0%b5%d0%bd%d0%be-%d0%b5-%d0%be%d1%81%d0%b2%d0%b5%d1%82%d0%bb%d0%b5%d0%bd%d0%b8%d0%b5%d1%82%d0%be-%d0%b2-%d1%82%d1%83%d0%bd%d0%b5%d0%bb%d0%b0/", "text": "Възстановено е осветлението в тунела при Кресненското ханче на път I-1 Благоевград-Кулата. Това съобщиха от пресцентъра на Агенция „Пътна инфраструктура“. Осветлението бе изключено в неделя вследствие на повреда в електрическото захранване.", "date": "2017.07.17", "title": " Възстановено е осветлението в тунела при Кресненското ханче"}
{"url": "https://trud.bg/%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d1%8a%d1%82-%d0%b3%d1%83%d0%b1%d0%b8-%d0%b2%d0%be%d0%b9%d0%bd%d0%b0%d1%82%d0%b0-%d0%bd%d0%b0-%d0%bf%d1%8a%d1%82%d1%8f/", "text": "Осем жертви през почивните дниСто осемдесет и четири тежки катастрофи с 18 убити и 238 ранени. Това е резултатът от първата седмица, след като от 9 юли влязоха в сила последните поправки в Закона за движение по пътищата. От 6 юли се въведе и нова заповед на АПИ, МВР и ДАИ, ограничаваща допълнително движението на тировете през почивните дни.Една от промените, които депутатите гласуваха, бе да се махне знак Е 24 пред камерите на КАТ. Но в седмицата без табели (9-16 юли) станаха с 35 катастрофи повече, отколкото в предходната седмица (1-8 юли). Загиналите се увеличиха с 6, а ранените – със 17 души.Осем са жертвите само през последните две денонощия. Жена на 46 години почина, а двама мъже бяха ранени при челен удар на два автомобила на пътя Русе-Бяла в неделя към 17 ч.Същата вечер британка на 67 години загина, след като микробус с туристи се обърна в река Искър на пътя София-Самоков.Нелепа смърт застигнала 74-годишна шофьорка, която в неделя била блъсната от личната си кола по нанадолнище в местността Кара дере край Бяла, Варненско. Пенсионерката паркирала, но забравила да дръпне ръчната спирачка. Слязла, тръгнала пеша и колата “Деу” я застигнали и ударила. ", "date": "2017.07.17", "title": " Парламентът губи войната на пътя\t\t\t"}
{"url": "https://trud.bg/%d0%be%d1%82%d0%ba%d0%b0%d0%b7%d0%b2%d0%b0%d1%82-%d0%bd%d0%b0-%d0%bc%d1%8a%d0%b6-%d0%b4%d0%b0-%d1%81%d0%b8-%d0%b2%d1%8a%d1%80%d0%bd%d0%b5-%d1%80%d0%be%d0%b6%d0%b4%d0%b5%d0%bd%d0%b0%d1%82%d0%b0-%d1%84/", "text": "Имал присъди в БелгияМъж на 44 години поиска да си върне рожденото фамилно име, като се откаже от това на жена си, което приел след сватбата. След отказ от кметството в Търговище, той завел дело, но вече две инстанции – Районния и Окръжния съд му отказват. Последното решение подлежи на обжалване пред Върховния касационен съд.Ищецът твърдял, че приетото навремето име пораждало съмнение у сина му дали той е биологичния баща, пречело му и на пътуванията зад граница. Той разказал, че като млад се скарал с баща си и му се разсърдил. През 2005 г., когато сключвал брак, решил да го накаже, като се откаже от фамилията си, приемайки тази на булката.Съдът установил от изисканата справка за съдимост на мъжа, че той има няколко присъди, включително през 2003-2004 г. в Белгия. Най-вероятно по това време е имал забрана да влиза или пребивава в тази страна и това да е бил истинския му мотив за смяната на фамилията след брака. Към днешна дата обаче спрямо него нямало наложена подобна административна мярка. „Докато молителят е в брак, той не може да иска промяна на фамилното име, което сам е избрал при сключването на брака”, пише в решението си съдът. Магистратите смятат, че не може отново да се поставя въпросът за фамилините имена на ищеца и децата му. И допълва, че: „евентуално допускане на исканата промяна по-скоро би създала възможност за заблуждение относно самоличността му, както в страната така и в чужбина”.", "date": "2017.07.17", "title": " Отказват на мъж да си върне рождената фамилия\t\t\t"}
{"url": "https://trud.bg/%d0%b3%d0%bb%d0%b0%d0%b2%d0%bd%d0%b8%d1%8f%d1%82-%d1%81%d0%b5%d0%ba%d1%80%d0%b5%d1%82%d0%b0%d1%80-%d1%80%d0%b0%d0%b7%d0%bf%d0%be%d1%80%d0%b5%d0%b4%d0%b8-%d0%b4%d0%b5%d0%bd%d0%be%d0%bd%d0%be%d1%89/", "text": "Преглед на всички районни управления в малки населени места заради трагичния инцидент в град Бяла, при който 18 годишен младеж почина след като бе пребит пред дискотека, направи главният секретар на МВР Младен Маринов. Той разпореди всички дежурни части да организират дейността си така, че през цялото денонощие да посрещат гражданите лично. Разпореждането засяга основно районните управления, в които към момента достъпът до дежурния служител през нощта е затруднен.Междувременно в Бяла бе вторият ден на траур, след смъртта на 18-годишния Алекс. Той почина в болницата в събота през нощта, 8 дни след като бе приет с тежка черепно-мозъчна травма. Очаква се прокуратурата да промени обвинението срещу 32-годишния му нападател в непредумишлено убийство.Вицепремиерът Валери Симеонов коментира случая в официалния си профил във „Фейсбук“, като подчерта, че за него това не е улична свада с два шамара, а убийство. „Апелирам да се приложи цялата строгост на закона. Апелирам и прокуратурата да преквалификацира обвинението от битова престъпност към състав, който е адекватен на случилото се „, пише Симеонов.Припомняме, че на 8 юли в 6.30 часа сутринта е подаден сигнал за спречкване пред заведение в Бяла, в което са участвали група роми. В конфликта е пострадал 18-годишен младеж. Той бе откаран в Университетската болница в Русе в кома и с опасност за живота. По случая бе задържан 32-годишен мъж, заподозрян за нападението. Ден след спречкването около 300 граждани призоваха за спиране на агресията на мирен протест в Бяла. Те изразиха своята съпричастност към пострадалия младеж. Образувано е досъдебно производство, работата по което продължава под наблюдението на прокуратурата. На 16 юли 18 годишният младеж почива в болницата.", "date": "2017.07.17", "title": " Главният секретар разпореди денонощни дежурства в малките населени места, заради убития младеж в Бяла"}
{"url": "https://trud.bg/%d0%b7%d0%b0%d1%89%d0%be-%d1%81%d0%ba%d0%be%d0%bf%d0%b8%d0%b5-%d1%81%d0%b5-%d1%81%d1%82%d1%80%d0%b0%d1%85%d1%83%d0%b2%d0%b0-%d0%be%d1%82-%d0%bf%d1%80%d0%b8%d1%8f%d1%82%d0%b5%d0%bb%d0%b8/", "text": "В Солун, по време на тристранната среща между България, Сърбия и Гърция, сръбският президент Александър Вучич подкрепи изказаната по-рано позиция на Ивица Дачич, че би било погрешно управляващите в Белград да признаят Македония под конституционното й име. В допълнение министър-председателят на България Бойко Борисов подчерта съвсем ясно, че европейският и евроатлантическият курс, който Скопие поема, трябва да премине през намирането на взаимно приемливо решение на т.нар. спор за името. В Македония завря и закипя. Новото правителство се опита да надвие както гръцката, така и българската страна с „приятелство” чрез Договор за добросъседство, без всъщност да приеме, че трябва да преговаря по въпроса за името и да избяга от националистическия дух на Никола Груевски, който всъщност доминира в политическата мисъл и на новото македонско правителство.Очевидно разчитайки на защитата на някои страни от Европейския съюз и на САЩ, правителството в Скопие смяташе, че ще бъде в състояние да промени дневния ред още от първия ден на управлението си и да спечели гърците, без да се налага да жертва каквото и да е било от негова страна.Но реалността е различна от мечтите и надеждите, които са култивирани с помощта на някои от европейските партньори на Гърция в спора за името за Македония, като по този начин подхранват националистическите стремежи.Тристранното сътрудничество между Гърция, България и Сърбия плаши македонците, защото може да ги постави в условие на изолация по въпросите, които засягат развитието на Балканите. С всички натрупани икономически проблеми, изолацията на Скопие ще доведе до верижна реакция, която ще хвърли страната на ръба на политическата нестабилност с непредвидими последици.", "date": "2017.07.17", "title": " Защо Скопие се страхува от приятели\t\t\t"}
