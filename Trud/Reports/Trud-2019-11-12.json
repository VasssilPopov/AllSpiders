{"url": "https://trud.bg/%d1%83%d1%80%d0%b0%d0%b3%d0%b0%d0%bd%d0%b5%d0%bd-%d0%b2%d1%8f%d1%82%d1%8a%d1%80-%d0%b2-%d0%b4%d0%b0%d0%bb%d0%bc%d0%b0%d1%86%d0%b8%d1%8f-%d1%81%d1%8a%d0%b1%d0%be%d1%80%d0%b8-%d0%b4%d1%8a%d1%80%d0%b2/", "text": "В хърватската област Далмация по крайбрежието на Адриатическо море е обявен червен код заради ураганния вятър, чиито пориви в Дубровник достигнаха скорост над 140 километра в час, съобщи националната телевизия ХРТ. Бурният вятър е съборил няколко бора на автомагистрала, има сигнали за свлачища, затрупали местни пътища и за съборени електрически стълбове в няколко селища. В района на Сплит бурята е предизвикала проблеми в морския и сухопътния транспорт. Вълните в морето на места са достигнали 6 метра височина. Прекъснати са линиите на фериботите и катамараните. В службите в Сплит е постъпил и сигнал, че в морето плават изтръгнати дървета и клони. Властите предупредиха жителите на Далмация да бъдат особено внимателни и да избягват пътувания и престой по крайбрежието, които могат да се окажат опасни за живота им, и да се запасят с вода, тъй като са възможни спирания на тока и водоснабдяването. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.12", "title": " Ураганен вятър в Далмация събори дървета и стълбове, вълните в морето достигнаха 6 метра (ВИДЕО)"}
{"url": "https://trud.bg/%d0%bb%d0%b5%d0%ba%d1%83%d0%b2%d0%b0%d0%bc%d0%b5-%d1%81%d0%b5-%d1%81-%d0%bf%d0%be-%d0%bc%d0%be%d0%b4%d0%b5%d1%80%d0%bd%d0%b8-%d0%bb%d0%b5%d0%ba%d0%b0%d1%80%d1%81%d1%82%d0%b2%d0%b0/", "text": "От 1 юли 2020 г. увеличават пенсиите с 6,7% ДПС поиска повече пари за профилактика на здравето Българските граждани получават всички постижения в областта на медицината. В същото време няма листа на чакащите. България е една от четирите страни в ЕС, която въвежда своевременно иновативни лекарствени продукти. Това заяви народният представител от ПГ на ГЕРБ Лъчезар Иванов по време на дебата за бюджета на НЗОК за 2020 г. Той посочи, че нашите сънародници имат по-добър достъп до медицински услуги в сравнение с други европейски страни. На извънредно заседание депутатите гласуваха на първо четене Бюджет 2020 г. на Държавното обществено осигуряване (ДОО) и на Националната здравноосигурителна каса (НЗОК). Законопроектът за Бюджет 2020 за НЗОК предвижда средствата за касата да нараснат с 445 млн. лв. и да достигне 4,447 млрд лева.  “В България се отделят едва 12% за профилактика в здравеопазването, сравнени със средните европейски стойности”, коментира д-р Нигяр Джафер от ДПС и член на комисията по здравеопазване в НС. По думите й в повечето държави членки на ЕС 20-25% отиват за профилактика. Междувременно по време на дебатите за ДОО, лидерът на НФСБ Валери Симеонов обяви, че след няколко дена предстои заседание на политическия съвет на управляващата коалиция за повишаването на пенсиите. “Пенсиите могат да се увеличат чрез високи нива на заетост, високи заплати и високи доходи”, каза д-р Хасан Адемов от ДПС. Депутатите приеха на първо четене бюджета на ДОО за 2020 г., който предвижда от 1 юли догодина пенсиите, отпуснати до края на 2019 г., да се увеличат с 6,7%. Средният размер на пенсията ще достигне 412,28 лв., което е с 31 лв. повече в сравнение с 2019 г. Междувременно от Института за пазарна икономика предложиха в писмо до премиера Бойко Борисов 20% от приходите от облагането на доходите на физическите лица да бъде автоматично преотстъпвана към общините, като „парите следват личната карта”. Това е ресурс в рамките на 800 млн. лв., който почти ще удвои собствените данъчни приходи на общините без да се вдигат данъци, смятат в ИПИ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.12", "title": " Лекуваме се с по-модерни лекарства\t"}
{"url": "https://trud.bg/%d0%bb%d0%b5%d1%87%d0%ba%d0%be%d0%b2-%d0%bf%d0%be%d0%b8%d1%81%d0%ba%d0%b0-%d0%b1%d1%84%d1%81-%d1%81%d1%8a%d1%81-%d1%81%d1%8a%d0%b4/", "text": "Йордан Лечков поиска да стане президент на БФС чрез съда. В един ден Михаил Касабов беше вписан като нов шеф на централата в Търговския регистър, а легендарният халф подаде жалба срещу решенията на последния изпълком. Какво се случи тогава? Изпълкомът гласува оставката на Борислав Михайлов, който я хвърли след расисткия скандал на мача с Англия, загубата с 0:6 и призива на премиера Бойко Борисов. По право до свикване на конгреса президент на БФС трябваше да е първият вице – Лечков. Това обаче беше невъзможно. В този момент Лече беше кандидат за кмет на Сливен и нямаше право да заеме тази длъжност. След като другият вицепрезидент Атанас Фурнаджиев хвърли оставка, то за поста остана само Михаил Касабов. Международник №1 във футбола ни обяви, че поема президентската палка само до свикване на конгрес и няма да се кандидатира. След като Лечков остана зад борда при изборите за кмет на Сливен, използва правото си чрез съда да поиска да е шеф на футбола. Жалбата му е внесена в съда и предстои да бъде разгледана. Но Лечков може да поеме властта, чак когато има решение. Дотогава командва Касабов. Екзекуторът на бундестима участва на изпълкома, който избра Касабов за временен президент. Все още БФС не е свикал извънреден конгрес. Това може да стане само чрез решение на изпълком. Забавянето на форума може да се проточи и до лятото. Ако България не се класира за бараж през март за Евро 2020 висшия форум ще е на 7 февруари. А при участие – след края на първенствата – на 5 юни. Лечков и Емил Костадинов – двете легенди от САЩ-94, не бяха солидарни с Боби Михайлов при акта на неговата оставка.", "date": "2019.11.12", "title": " Лечков поиска БФС със съд"}
{"url": "https://trud.bg/%d1%81%d1%8a%d0%b2%d0%b5%d1%82%d0%bd%d0%b8%d0%ba-%d0%bd%d0%b0-%d0%b2%d0%bb%d0%b0%d0%b4%d0%b8%d0%bc%d0%b8%d1%80-%d0%bf%d1%83%d1%82%d0%b8%d0%bd-%d0%b8%d0%b7%d0%bf%d1%80%d0%b0%d1%82%d0%b8-%d1%81%d1%8a/", "text": "Михаил Швидкой, специален представител на президента на Руската федерация по международното културно сътрудничество, изпрати днес до председателя на парламентарната Комисия по културата и медиите Вежди Рашидов писмо, в което изразява искрените си съболезнования за смъртта на Павел Васев. В писмото се казва: „С дълбоко прискърбие узнах за кончината назабележителния човек, добрия син на българския народ Павел Васев, койтонаправи много за запазване и развитие на руско-българските отношения.Той имаше много приятели не само в България, но и в Русия. Всички ние скърбим за неговата загуба”. Писмото ще бъде предадено на семейството на Павел Васев.", "date": "2019.11.12", "title": " Съветник на Владимир Путин изпрати съболезнования за кончината на Павел Васев"}
{"url": "https://trud.bg/%d0%b8%d0%b7%d0%bf%d1%80%d0%b0%d1%82%d0%b8%d1%85%d0%bc%d0%b5-%d0%bd%d0%b0%d0%b9-%d1%8f%d0%bb%d0%be%d0%b2%d0%b8%d1%8f-%d0%ba%d1%80%d1%8a%d0%b3-%d0%bf%d1%80%d0%b5%d0%b7-%d0%ba%d0%b0%d0%bc%d0%bf%d0%b0/", "text": "Изминалият XVI кръг се оказа най-яловият от началото на сезона в Първа лига. В седемте двубоя от елита паднаха едва десет попадения, което прави средно по 1.43 гола средно на мач. Три от тях бяха реализирани в последната среща „Царско село“ – „Дунав“ (Русе), спечелен от гостите с 1:2 в понеделник. Това бе и единственият двубой, в който два тима си размениха поне по едно попадение. Досегашният най-слаб кръг през кампанията пък бе VII. Тогава тимовете вкараха общо 12 пъти. Най-резултатни си остават I и VI. И в двата случая паднаха по 24 гола. Във всички 182 двубоя до момента пък са реализирани общо 287 попадения, което прави по 1.58 средно на 90 минути. Срещата с най-много голове през есенния дял от шампионата е „Арда“ – „Локомотив“ (Пд) 2:5. Именно „смърфовете“ са и най-резултатният отбор към днешна дата със своите 37 попадения", "date": "2019.11.12", "title": " Изпратихме най-яловия кръг през кампанията"}
{"url": "https://trud.bg/%d0%b1%d0%b8%d0%b7%d0%bd%d0%b5%d1%81%d1%8a%d1%82-%d0%b8-%d0%bf%d1%80%d0%be%d1%84%d0%b5%d1%81%d0%b8%d0%be%d0%bd%d0%b0%d0%bb%d0%bd%d0%b8%d1%82%d0%b5-%d0%b3%d0%b8%d0%bc%d0%bd%d0%b0%d0%b7%d0%b8%d0%b8/", "text": "Областен консултативен съвет за средно професионално образование ще заработи във Варна по инициатива на зам.-областния управител Илиян Карагьозов. В съвета са поканени да участват представители на едрия бизнес, професионалните гимназии и институциите, ангажирани с образованието в региона. „Целта е да подобрим координацията между всички участници, за да преодолеем задълбочаващия се проблем с дефицита на кадри. Задачата е трудна, нужно е да обединим усилия, за да я решим. Тя касае и качеството на професионалното образование, и правилното формиране на паралелки, които да отговарят на реалните нужди на бизнеса“, заяви преди учредителното заседание на съвета Карагьозов. Конкретна идея за промяна имат представители на туристическия сектор, който от години страда от недостиг на персонал. „В специализираните училища сега се подготвят основно мениджъри, а дефицитът е на изпълнителски кадри. Той може да бъде преодолян чрез създаване на повече паралелки по туризъм в средното професионално образование“, обясни Дотко Дотков, търговски директор на „Златни пясъци“ АД. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.12", "title": " Бизнесът и професионалните гимназии се обединяват за преодоляване на кадровата криза"}
{"url": "https://trud.bg/%d1%88%d0%b5%d1%81%d1%82%d0%b8-%d0%b8%d1%81%d1%82%d0%be%d1%80%d0%b8%d0%ba-%d0%b7%d0%b0%d1%81%d0%bb%d1%83%d0%b6%d0%b8-%d0%bd%d0%b0%d0%b3%d1%80%d0%b0%d0%b4%d0%b0%d1%82%d0%b0-%d0%bf%d1%80%d0%be%d1%84/", "text": "Възпитаникът на Шуменския университет „Еп.Константин Преславски“ Божидар Тодоров е носител на шестата поред Наградата „Проф. дин Рашо Рашев“. Тя е учредена от семейството на бележития български учен, който загина трагично във влака София-Кардам през 2008 г. Връчва се в негова памет на изявен студент от ВУЗ-а. Тазгодишният носител Божидар Тодоров е завършил специалност „Педагогика на обучението по история и география“, а в момента се обучава в магистърска програма „Краезнание“ и преподава в Частното средно училище „Юрий Гагарин“ в СОК „Камчия“. Снимки: Шуменски университет Церемонията във вторник, на 12 ноември, когато е роден проф. Рашев, се състоя пред археологическия музей в старата столица Плиска, който също носи името му. Божидар Тодоров получи грамота и парична премия от дъщерята на проф.Рашев Ана Рашева. „Професор Рашев е бележит учен в областта на прабългарската и средновековна история и археология. Без съмнение, той оставя траен отпечатък в научната област, който е плод на неговия неуморен труд, постоянство и амбиция за откриване, изследване и съхраняване на българщината. Делото на проф. Рашев става пътеводител за бъдещите поколения, водейки ги по пътя на знанието, просперитета и любовта към нацията. Благодарен съм на всички мои преподаватели, оказали ми неимоверна подкрепа през всичките тези години, както и на доц. д-р Тодор Тодоров, който съществено разшири мирогледа ми в областта на Средновековието“, каза отличеният историк. Организатор на събитието е Факултетът по хуманитарни науки към Шуменският университет „Еп.Константин Преславски“, а неговият декан проф. д-р Веселин Панайотов приветства присъстващите студенти, преподаватели и гости: „Проф. Рашев направи много, затова сме тук. Радостен съм, че сме с много студенти, които може би също ще направят нещо за нашето самочувствие. Защото, който помни миналото, има бъдеще“. Доц.д-р Константин Константинов, преподавател в катедра „История и археология“, ученик и последовател на проф. Рашев, припомни значимостта на делото му за българската археология: “Провел е редица разкопки на знакови обекти в България и извън пределите на страната ни. Автор е на множество публикации, монографии, студии. Помним го и със силната му административно-преподавателска дейност. В Шуменския университет проф. Рашев положи основите на катедра „История и археология“, на специалността археология и даде път на много млади хора, с които работеше и на терен, и в кабинета, обучи десетки дипломанти и докторанти“.", "date": "2019.11.12", "title": " Шести историк заслужи наградата „Проф. Рашо Рашев“"}
{"url": "https://trud.bg/%d1%80%d0%b0%d0%b7%d0%b1%d0%b8%d1%85%d0%b0-%d0%b4%d0%b2%d0%b5-%d0%bd%d0%b5%d0%bb%d0%b5%d0%b3%d0%b0%d0%bb%d0%bd%d0%b8-%d1%84%d0%b0%d0%b1%d1%80%d0%b8%d0%ba%d0%b8-%d0%b7%d0%b0-%d0%bf%d1%80%d0%be%d0%b8/", "text": "В  международни разследвания са установени две нелегални фабрики за производство на цигари в Словения и Унгария. Това съобщиха от пресслужбата на МВР. На 8 октомври т.г. в близост до гр. Търнава, Словения, е разкрита нелегална фабрика с три поточни линии за производство на цигари. Иззети са 9,4 млн. къса цигари, близо 3.5 тона нарязан и 14 тона нерязан тютюн, 200 палета с материали за производството на цигари.                                         Задържани са 40 лица. Ден по-късно в района на Будапеща е установена втора нелегална фабрика с две поточни линии. При претърсването на място са иззети 5,7 млн. къса цигари, около 35 тона нарязан тютюн, заготовки за цигари и др. В хода на операцията са задържани 22 лица. Открити са и машини, част от поточна линия, които не са били използвани, но по първоначални данни са били предназначени за изграждане на друга поточна линия за нелегалното производство. Установяването на двете нелегални фабрики е резултат на проведени международни разследвания от служители на отдел „Митнически режим, парична, данъчна и осигурителна система“ при ГДБОП, служители на Криминалната служба на Финансовата администрация на Словакия и колегите им от Националната Данъчна и Митническа администрация на Унгария, координирани от Европол и Европейската служба за борба с измамите /OLAF/. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.12", "title": " Разбиха две нелегални фабрики за производство на цигари в Словения и Будапеща (СНИМКИ)"}
{"url": "https://trud.bg/%d0%ba%d0%b0%d0%bb%d0%be%d1%8f%d0%bd-%d0%bf%d0%b0%d1%80%d0%b3%d0%be%d0%b2-%d0%ba%d0%bc%d0%b5%d1%82%d1%8a%d1%82-%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d0%b4%d0%b0-%d0%b7%d0%b0%d0%bf/", "text": "Кметът Йорданка Фандъкова да започва изпълнението на обещанията си веднага, няма нужда от 100 дни. Това призова лидерът на БСП – София и председател на групата на социалистите в СОС Калоян Паргов по време на изказването си на първото заседание от новия мандат на Столичния общински съвет. На него всички съветници, както и избраните кметове – на София, на райони и на кметства – положиха клетва. Лидерът на столичните социалисти изрази разочарование от факта, че кметът Фандъкова не представи новия си обновен екип, за който говореше по време на кампанията за местните избори и изразяваше готовност да го покаже веднага. „По смисъла на вота на софиянци групата на „БСП за България“ ще бъде единствената опозиция, както беше и в миналия мандат, каза Калоян Паргов. – Ще бъдем конструктивна, предлагаща решения опозиция. Председателят на групата на ГЕРБ Малина Едрева побърза да заяви, че не вижда допирни точки с БСП, но аз се надявам нашите предложения за решения, които ще даваме на заседанията на комисиите, да бъдат разчетени правилно. Защото те са за доброто на софиянци“. Калоян Паргов добави, че за БСП е важно бързо да започне реалното решаване на проблемите в града. „Имам предвид преодоляването на дисбалансите между различните райони в София, каза той. – Надявам се твърдението на кмета, че влиза в кварталите, да не остане само на думи, а ще го претвори в реална дейност. Проблемите ги знаем всички – с чистотата на въздуха, с трафика и паркирането, с инфраструктурата в кварталите – улици, тротоари и осветление, с недостига на места в детските градини и ясли. Ние имаме наши предложения за решаването на тези проблеми и ще се радвам, ако бъдат приети за доброто на софиянци. Мисля, че те спокойно може да залегнат в бюджета на Столична община за 2020 година“. Калоян Паргов добави, че работата по общия устрайствен план на София и нормативните промени не търпи отлагане. „Нужна е само воля. Ние ще държим всичко, което се решава в Столична община да става пред очите на гражданите, които са ни изпратили в СОС да работим за тях, коментира лидерът на БСП – София. – Проблемът с презастрояването беше ключова тема за последните две години от миналия мандат. Решаването му го дължим на всички онези граждани от различни квартали на София, които излизаха да протестират, за да защитят жизнената си среда“. Според председателя на групата на социалистите за гарантирането на прозрачност при взимане на решенията са нужни промени в правилника за дейността на СОС. „Това е една от първите задачи, с които трябва да се заемем, заяви Калоян Паргов. – Времето на обещанията вече отмина, сега трябва да започне изпълнението им. Надеждите, които кметът Фандъкова даде на софиянци, трябва да бъдат незабавно материализирани. Днес се заклехме да се ръководим от интереса на гражданите на София и да работим за тяхното благоденствие. Нека да бъде така!“.", "date": "2019.11.12", "title": " Калоян Паргов: Кметът Фандъкова да започва изпълнението на обещанията веднага, няма нужда от 100 дни\t"}
{"url": "https://trud.bg/%d1%82%d0%be%d0%bc%d0%b8%d1%81%d0%bb%d0%b0%d0%b2-%d0%b4%d0%be%d0%bd%d1%87%d0%b5%d0%b2-%d0%b8%d0%bc%d0%b0%d0%bc%d0%b5-%d0%b4%d0%be%d0%b1%d1%80%d0%b5-%d1%84%d1%83%d0%bd%d0%ba%d1%86%d0%b8%d0%be%d0%bd/", "text": "България е една от страните в Европа, която има добре функционираща система за управление на средствата от ЕС – ИСУН. Това заяви в Министерския съвет вицепремиерът Томислав Дончев, който представи обновения модул на системата eufunds.bg, предаде БГНЕС. „Преди около 10 години като кмет трябваше да кандидатствам по един голям проект. Документацията тежеше 200 килограма, карахме я до Управляващия орган с бус. Днес това няма как да се случи – никой вече не подава по този начин документи“, спомни си Дончев и направи паралел, че днес е необходимо само флашка и компютър на бенефициента. Вицепремиерът отбеляза, че за 10 години са направени много важни стъпки. През следващите 1-2 години системата предстои още да се усъвършенства. Към настоящия момент има нов публичен модул, който прозрачно отразява усвоените средства от Европейския съюз. В обхвата на системата попадат 20 програми, има над 70 000 потребители. За разлика от предишната версия от 2013 година, която е имала предимно деловодни функции, настоящата дава възможност да се кандидатства по електронен път. Към момента са постъпили над 31 000 проекти предложения. Оценката на проектните предложения е изцяло електронна от възложителя. Системата има и екологична функция- спасени са над 15 000 дървета, които трябваше да бъдат отсечени за хартия. От сайта става още ясно, че през следващата година по програмите, съфинансирани от Европейските структурни и инвестиционни фондове ще бъдат обявени 22 процедури за набиране на проектни предложения на обща стойност над 315 млн. лева. Към края на октомври нивото на договаряне е над 78% от бюджетите на програмите, а плащанията към бенефициентите са над 38%. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.12", "title": " Томислав Дончев: Имаме добре функционираща система за управление на средствата от ЕС"}
{"url": "https://trud.bg/%d0%b1%d0%be%d1%80%d0%b8%d1%81%d0%bb%d0%b0%d0%b2-%d0%b3%d1%83%d1%86%d0%b0%d0%bd%d0%be%d0%b2-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb-%d0%bd%d0%b0-%d0%b1%d1%81%d0%bf-%d0%b2/", "text": "Градският съвет на БСП във Варна начело с лидера на местната структура Борислав Гуцанов поиска официално оставката на ръководството на БСП. „Нямам амбицията да се кандидатирам за председател на партията, това не стои на дневен ред. Но трябва спешно да върнем диалога в БСП, защото влязохме в режим на невиждан диктат“, казва Гуцанов. –   от ваши съпартийци публикувахме в „Труд“ в понеделник, господин Гуцанов. На фона на т. нар. „пробиви“ в областни градове се вижда, че имате цели области, където БСП няма нито един кмет, в нито една община. Съществуват ли въобще структурите ви там?  – За съжаление анализът е реален и е с данни и цифри. Драматичен не бих казал, може би звучи така по журналистически. Но се оказва, че разликата между 2015 година, когато БСП безспорно бяхме на дъното на своето политическо развитие, и днес – през 2019 година, е само 42 000 гласа. Това означава, че само 42 000 българи повече са дали доверието си на БСП. А ситуацията е коренно различна, защото БСП мина през спечелване на президентски избори, през един подем в резултатите за парламентарните избори, но за жалост тази енергия бе похабена. Резултатите от европейските избори и най-вече резултатите от местните избори показват спад с близо половин милион гласове. Спомнете си, че само преди месеци цялата държава се тресеше от „Апартаментгейт“, „Суджукгейт“, скандалите с къщи за гости и какво ли още не. Но вместо да се обединим, в БСП тогава редяхме с ученическа усърдност листата за Европейския парламент, а ръководството на партията всячески се опитваше да игнорира предложенията на структурите за евролистата. Беше направен безпрецедентен опит за нейната подмяна въпреки настояването и номинациите на партийните организации. Резултатът беше, че като бройка имахме един евродепутат повече, но изборите бяха загубени и отчетохме отново, че загубата е като на футболен мач – не загубихме с 4:0, а с 3:0. И стигаме до местните избори – питате ме за областите без кмет, да, БСП има 7 области, където няма нито един кмет. В още 7 области сме с по един кмет в община. Така картата на България изглежда без представителство на БСП в половината на областите. Там ние няма да можем да оказваме никакво влияние при формирането на политики. – Не е ли отговорност на местните структури как се представят на местните избори?  – Не бих хвърлил вината на местните структури. Напротив. Смятам, че липсата на национална кампания оказа своето огромно негативно влияние на изминалите избори. Огромната намеса от страна на ръководството и най-вече на госпожа Нинова и заместника u по организационните въпроси Кирил Добрев, също повлияха отрицателно. Десетки организации алармираха за грубо погазване на устава от страна на ръководството на БСП, незачитане на решенията на местните структури. Този проблем не е само във Варна, наблюдавахме го в Хасково, във Видинско, в Казанлък… – И в Сандански, да. Списъкът е дълъг. Какво ще Ви костват тези обвинения, които и Вие като председател на БСП-Варна, но и ваши съпартийци, отправяте в момента към Нинова, към Добрев?  – Ние говорим в момента за бъдещето на БСП. Никой не си е позволявал подобни действия в историята на БСП. Дори в БКП, когато през 1981 година във Варна е трябвало да бъде сменен първият секретар на партията в града Тодор Стойчев, на място идват Тодор Живков и Александър Лилов, пристигат и членове на тогавашното Политбюро, за да се запознаят на място с проблема и събират членовете на ОК на БКП. В момента в БСП структурите нямат думата за нищо. А сега какво – все по-често се запознаваме с решенията на националното ръководство чрез медиите. – Градският съвет на БСП във Варна обаче сам си взе думата и вие обявихте открито, че искате оставки.  – Реакцията на членовете на БСП във Варна е абсолютно обоснована, защото през годините сме показали, че нашата организация е не само многобройна, но и когато е мобилизирана – може да печели избори. Ние сме единствения град с районно деление заедно със София и Пловдив, в който БСП три пъти е печелила местни избори и е имала председател на Общински съвет. БСП-Варна вече поставя въпроса за съхраняването на БСП като партия. Имаме 130 години история, но което е по-важното: БСП трябва да има своето място в днешното управление на държавата. Вместо това присъствието на БСП се усеща като регионално представителство, провокиране на еднодневни скандали, които не водят до стойностни дебати с нашия основен опонент – ГЕРБ и до елементаризиране на политиката в поименна подредба на общинската листа. Мен наистина ме боли, защото съм трето поколение социалист, в партията съм от преди 1989 година и съм минал по цялата йерархия. В БСП днес не се провеждат дебати за визия и работещи политики, не се говори за стратегии, а се върви към изключително тежки сътресения. Вижте, България има нужда от БСП, защото това е нормалното функциониране на всяка една държава. С огромна тревога слушам политически анализатори и журналисти, които коментират колко голям вакуум се създава в момента в лявото. Никой от ръководството не си прави труда да опровергае мненията, че БСП стои слаба, деконцентрирана и лесно минава за удобната опозиция на ГЕРБ. Процесите са много тревожни, защото в БСП в момента се виждат същите симптоми като в СДС преди години. Сценарият там включваше смазване и обезличаване на местните структури, последва и пряк избор на председател, а всички днес виждаме къде е СДС. Синдромът „СДС“ мачка структурите на БСП. – Като споменахте СДС и прекия избор на председател, наскоро един ваш съпартиец ми сподели, че БСП върви към най-големия си позор – купуване на гласове във вътрешния пряк избор на нов председател – виждате ли такива симптоми?  – Самото говорене за подобни сценарии е много опасно. Това е още един знак, че евентуални вътрешнопартийни избори биха създали още по-силна разделителна линия. Жалко е, че вместо национална кампания за местните избори, по места се правеше нещо като подготовка за пряк избор за председател на партията. Няма социалист, който виждайки тази трезва преценка, да иска нашата партия да свърши като псевдополитическа креатура. Абсурдно е БСП да се превръща в регионална партия и да ставаме за смях в изборните нощи за социолози и коментатори. БСП трябва и може да се върне към идеологията си и същността си на лявата партия с най-широко влияние в обществото. БСП трябва да излезе от нишата на популизма и синдрома на псевдопатриотарството, които се пропагандират от ръководството ни. От там в момента идват големите ни проблеми, а като добавим първо – прекалено голямата амбиция и авторитаризъм на лидера, но да кажем, че това са характерни особености на всеки един човек и второ – когато нямаш толкова близка връзка с тази партия, ти я разглеждаш по друг начин, само от позицията на ръководния пост, който заемаш. А БСП в основата си е силно демократична партия, БСП не търпи налагането от позицията на силата. В БСП на първо място е равнопоставената дискусия и необходимото разбиране на хората. Ако налагането върви в ГЕРБ, то е вероятно заради факта, че партията е създадена от Борисов. Като пръв и единствен лидер, той е фигурата, с която членската маса се съобразява. Но БСП не е политическа функция на Нинова, за да сработва механизмът на командния апарат. БСП не може да имитира ГЕРБ, защото е с друг генезис. – Пленумът на „Позитано“ 20 е след броени дни и е като дежавю. Връщам се назад, обаче не мога да се сетя за лидер на БСП от последните 20 години, когото Националният съвет да не е искал да качи на ешафод, ако имахте такъв пред централата на партията. Не се ли въртите в кръг с вечния лидерски въпрос? Кое е различното сега?  – През последните 30 години ние сме нямали лидер, който да измества политическата идентичност и да вкарва партията в нишата на националпопулизма. Това е голямата разлика. Никога в своята нова история БСП не е излизала от същността си на лява партия. – Пак от вътрешнопартийния ви хумор, странен ми звучи, но като полувиц – накрая май трябва лидерът на ГЕРБ Бойко Борисов да ви назначи председател, че поне да го махне веднага, щом сбърка. До тук ли стига „мощта на левицата“ днес?  – БСП няма да допусне никога някой да u назначава лидер. Нека да сме пределно ясни по този въпрос. Всички симптоми за сегашната слабост на БСП започнаха да се появяват още след парламентарните избори 2017 година, видяха се ясно по време на европейските избори тази година и днес вече има реална опасност политическото пространство да бъде заето от други форми, които започват да се появяват. БСП може да се свие до треторазрядна политическа формация, която просто присъства в парламента. Това ще бъде пагубно за БСП, защото големият смисъл за БСП не е просто да влезе в парламента или да отиде на балотаж, който после да загуби. Това не е повод за шампанско. БСП е партия, която може да управлява държавата и то стратегически. Това е ключовата задача пред нас днес – как да спечелим парламентарните избори и да провеждаме справедливи политики. Големият въпрос пред БСП е за обединението и визията пред страната ни, а не задоволяването на лидерските амбиции на председателя. Завръщането на БСП към себе си ще бъде трудно, ако се оставим на поредния напудрен и лепкаво-сладък анализ на резултатите от местните избори, който вероятно ще се опита да ни представи сегашното ръководство. – Избирателите и от ляво, и от дясно искат чисти и безопасни улици, хубави пътища, съвременно здравеопазване – отдавна си мисля, че ако кандидат влезе със затворени очи на предизборна среща, той трудно би различил хората по говоренето на свои и чужди. Не е ли така?  – Именно връщането на БСП към ценностите си е ключът към връщането на българите към нашата партия. Българите не видяха в БСП алтернатива на тези избори и това стана ясно със символичното ни присъствие в половината от областите, с изчезването от политическия живот на БСП в десетки общини. – Какво беше националното послание на БСП сега?  – Ние нямахме такова. Националната кампания на БСП беше сведена до посещения на лидера по места и връчване на букети. Изработените политики не бяха артикулирани, не станаха национални послания. Социалната същност на БСП е да дава решения за социалните неравенства, включително и по региони. – 30 години по-късно – как Ви звучи днес мнението „БСП трябваше да се закрие навремето“?  – В никакъв случай. БСП изигра изключително положителна, ключова роля за мирния преход в България. БСП има своето бъдеще и в момента трябва да преодолее вътрешнопартийния си проблем, който няма какво да крием – той съществува. БСП има вътрешен инстинкт за самосъхранение и съм убеден, че можем и ще излезем от сегашната криза. Вижте, проблемът е по-голям и той се състои в това, че кризата в БСП може да излезе извън рамките на партийността. Липсата на БСП в местното самоуправление може да се превърне в проблем на България. Нашият гост  Борислав Гуцанов е роден на 17 юни 1967 година във Варна. Дипломира се във ВВМУ “Н. Й. Вапцаров”. Завършил е с отличие и ВА “Г. С. Раковски”. Бил е председател на Общинския съвет във Варна, народен представител от листата на БСП. Лидер на БСП-Варна. Член на НС на БСП.", "date": "2019.11.12", "title": " Борислав Гуцанов, председател на БСП-Варна, пред „Труд“: Синдромът “СДС” мачка структурите на БСП\t"}
{"url": "https://trud.bg/%d0%bc%d0%b0%d0%bb%d0%ba%d0%b8%d1%8f%d1%82-%d1%88%d0%b5%d0%bd%d0%b3%d0%b5%d0%bd-%d1%81-%d0%b3%d0%be%d0%bb%d0%b5%d0%bc%d0%b8%d1%82%d0%b5-%d0%b0%d0%bc%d0%b1%d0%b8%d1%86%d0%b8%d0%b8/", "text": "Вучич и Рама стърчат като кулите-близнаци в Ню Йорк преди да бъдат ударени и сринати Все ми се струва, че срещата на Зоран Заев, Еди Рама и Александър Вучич край Охридското езеро в събота и в неделя излъчи повече послания от това да оповести приемането на общата Декларация, с която трите държави от Западните Балкани – Северна Македония, Албания и Сърбия се договориха и задължиха за свободен обмен на стоки, хора и услуги помежду си. За това впечатление основна роля изиграха не толкова похвалните слова на тримата – двама премиери и един президент (да им се чудиш на реципрочната комбинация?) за това, колко ще бъде хубаво гражданите на всяка една от страните да пътуват само с лична карта във всяка от останалите държави и да имат право на работа там, обработката на стоките по граничните пунктове да става в облекчен режим и как това ще бъде подготовка за голямата интеграция – европейската. От чисто практическа гледна точка „Малкият Шенген“, както си го нарекоха тримата още на първата им среща преди месец в Сърбия, сигурно ще има някаква определена полза за регионалния бизнес. Текстът на приетата Декларация беше публикуван, може да се прочете и да се прецени договорките в нея наистина ли дават такива практически улеснения, каквито „Големият Шенген“, истинският, предлага на страните членки в ЕС, които имат удоволствието и честта да членуват в това пространство. Документът е достатъчно подробен и обстоятелствен, правата и задълженията на всяка една от трите подписали го държави са така описани, че на страничен човек не му остава нищо друго, освен да попита къде може да се подпише и той. Още на първата учредителната сбирка преди месец в Сърбия ми направи впечатление старанието, с което и тримата – Еди Рама, Зоран Заев и Александър Вучич, особено последните двама, отричаха „Малкият Шенген“ да е реплика със стара дата на някогашна Югославия. Сега, в Охрид това впечатление се засили още повече, най-вероятно заради несръчността, с която тримата – пак напомням, особено Заев и Вучич, повтаряха въпросната мантра без някой да ги е питал. Пък аз си имам едно мерило, според което почне ли някой да говори нещо непрекъснато, при това без да си го питал, значи нещо не е наред. Албанският премиер Еди Рама с право е по-предпазлив в подобни изявления, тъй като Албания никога не е била член на вече отишлия в историята проект Югославия, но по силата на други, предимно регионални геополитически съображения, гледа „да се закачи“ за всеки локален проект, който да я приближи към членство в Европейския съюз. И понеже стана дума за Рама, да кажа, че той продължава да бъде най-голямата атракция на подобни форуми със своята пристрастност към маратонките, които носи на краката си на баскетболист в комбинация със строгия официален тъмен костюм. Този път маратонките, които така и не свали, въпреки различния от протоколна гледна точка характер на събитията, бяха от марката „Адидас“, което пък даде повод на някои журналисти публично да попитат, да не би случайно Рама и от това да вади пари, рекламирайки немската марка. Предположенията за „нова Югославия“ се засилиха, когато бе съобщено, че към тройката учредители Албания, Северна Македония и Сърбия в Охрид са поканени и представители на Черна гора и на Босна и Херцеговина. Както се казва, всичко „остатъчно“ от някогашната СФРЮ, без Словения и Хърватия, които членуват в НАТО и в Европейския съюз. Плюс Албания, разбира се, която също е членка на Севернотлантическия пакт, но в момента лиже раните си от неуспеха през октомври да получи дата заедно със Северна Македония за начало на преговори за членство в ЕС. Вярно, хората от Сараево и от Подгорица бяха в ролята на наблюдатели, нямаха мандат да казват „Да“ или „Не“. Дори ако видите протоколното „фемили фото“ в края на форума, и черногорецът, и особено босненката, стоят някак си дистанцирано и настрани от „тримата големи“. Шегата настрана – нисичкият Зоран Заев се е сврял незабележимо някъде между високите Вучич и Рама, които стърчат като кулите-близнаци в Ню Йорк, преди да бъдат ударени и сринати. Дано и политическата и житейска съдба на двамата да не е сходна с онази на кулите… Мисля си, че опасенията за „нова Югославия“ идват от няколко посоки. Първо, заради предполагаемия състав от държави от Западните Балкани на евентуален разширен „Малък Шенген“, за което вече стана дума. Второ, заради предложенията, че по този начин Сърбия иска да легитимира своята водеща роля сред страните от Западните Балкани в един период, в който перспективата за тяхната европейска интеграция е все още с далечен хоризонт. Да, Албания и особено Северна Македония се надяват през следващите месеци до май в Брюксел да преразгледат отказа от октомври за начало на предприсъединителни преговори. Но така или иначе формулировката на френския президент: първо, преразглеждане на процедурата, а после – разширение на ЕС, е достатъчно мъглява като календар, та да се смята, че поканите за членство ще дойдат скоро. Неслучайно идеята идва от страна на сръбския президент Александър Вучич, който има особената позиция да си говори еднакво често и дълго както с Путин, така и с Макрон, да речем. И като се има предвид авторитарния му стил на управление в страната – цялата власт, в това число и изпълнителната без конституционни пълномощия, никак не са лишени от основания опасенията, че въпреки демократичните заклинания Вучич няма да наложи своето влияние и в „Малкия Шенгтен“. Така, както си знае и може. И още нещо. В Охрид Вучич се похвали, че днес, вторник, той ще има среща с Макрон в Париж. Тя щяла да бъде продължение на неговия седемчасов разговор с френския президент, който те са имали по време на неотдавнашната визита на Макрон в Белград. И там, в Париж Вучич щял да разбере както мнението му за „Малкия Шенген“, така и за идеята му за процеса на разширяване на Европейския съюз със страните от Западните Балкани. И на поредното събиране в Дуръс в Албания следващият месец, щял да информира своите колеги за всичко това. Какво, Вучич иска да поеме ролята на посредник между „Малкия Шенген“ и Макрон, респективно и Брюксел? Или да превърне Сърбия в „доверения сервиз“ на Париж на Западните Балкани, в който другите държави наоколо да ремонтират колите си, условно речено? Което пак ни води към предположението за стремежа на Вучич Сърбия да поеме лидерството в уж равноправното сдружение от държави. И трето, къде в цялата тази схема е Косово? Както е известно, цялото не е цяло без всички да са в него. Предполагам, че Вучич си е въздъхнал облекчено, когато президентът Хашим Тачи заяви, че няма да участва в срещата в Охрид. Причината Тачи вижда в оценката, че „Малкият Шенген“ не е алтернатива на европейската интеграция, а Косово предпочита да участва във форуми, които са свързани тъкмо с членство в Европейския съюз. То вероятно и поканата към Прищина да прати свои държавници в Охрид е била половинчата, изречена от Еди Рама, само и само албанецът да спази правилото, че Тирана е „Пиемонт на всички албанци“ и че премиерът на Албания защитава интересите на своите сънародници, където и да се намират те. Пък и Косово все още няма правителство, премиерът очевидно ще бъде лидерът на „Самоопределение“ Албин Курти, но първо ще трябва да мине парламентарната процедура, пък после да пътува където и да е. На всичко отгоре Хашим Тачи чака новата Европейска комисия да заработи пълноценно, и то по начин, който да възобнови преговорите между Прищина и Белград за отношенията между Сърбия и Косово. Но причината, която Тачи изтъкна – европейска пред регионална интеграция, си е достатъчно сериозна и достоверна, за да бъде извадена на преден план. А пред мен продължава да стои въпросът кога да вярвам на „моите хора“ Заев и Пендаровски- когато заявяват, че евроинтеграцията за Северна Македония няма алтернатива, или когато затварят Охрид заради някакъв си „Малък Шенген“?", "date": "2019.11.12", "title": " “Малкият Шенген” с големите амбиции\t"}
{"url": "https://trud.bg/%d0%b1%d0%b0%d0%bd%d1%81%d0%ba%d0%be-%d0%bf%d1%80%d0%be%d0%b4%d1%8a%d0%bb%d0%b6%d0%b0%d0%b2%d0%b0-%d0%b4%d0%b0-%d0%be%d1%87%d0%b0%d0%ba%d0%b2%d0%b0-%d0%bf%d0%be%d0%b4%d0%ba%d1%80%d0%b5%d0%bf%d0%b0/", "text": "Банско очаква подкрепа от Министерство на туризма за организирането на най-голямото спортно събитие в страната през 2020 г. С официално писмо новият кмет на Банско Иван Кадев поиска Министерство на туризма да подкрепи финансово предстоящите стартове за Световната купа, които ще се проведат през следващата година. От над десет години в Банско се провеждат стартове от Световната купа по ски, мъже и жени. Най-големите звезди са участвали в тези събития, като се започне от ветераните легенди Франц Кламер, Марк Жирардели, Алберто Томба и се стигне до актуалните звезди Линдзи Вон, Тина Мазе, Херман Майер Марсел Хиршер, Марио Мат и десетки други. Всички те винаги са заявявали, че са изумени от условията и организацията на състезанията и с удоволствие идват тук. Всеки старт е излъчван от десетки телевизии в Европа, Америка и Азия. Зрителите Световната купа от Банско са между 300 и 400 милиона. Тази рекламата за България е толкова голяма ,че няма как да се измери в пари. Министерство на младежта и спорта редовно подкрепя стартовете в Банско, но Министерство на туризма е длъжник на зимният туризъм. То дистанцирано наблюдава усилията на туристическият бранш в Банско и организаторите да правят състезания на топ ниво. Както всяка година, така и тази чиновниците от туризма започват обиколки по зимните курорти с обещания за помощ и подкрепа, каквато реално не дават. Министерството на туризма се е превърнало на статистическа агенция, която говори само за ръстове и проценти. Реални действия за стимулиране на зимният туризъм никога не са предприемат. Само обещания, които не се изпълняват, пише сайтът ", "date": "2019.11.12", "title": " Банско продължава да очаква подкрепа от Министерството на туризма за Световната купа по ски"}
{"url": "https://trud.bg/%d0%b0%d0%bd%d0%b0-%d1%84%d0%b0%d1%80%d0%b8%d1%81-%d0%b5-%d1%81%d0%b3%d0%be%d0%b4%d0%b5%d0%bd%d0%b0/", "text": "Ана Фарис потвърди, че се е сгодила за кинооператора Майкъл Барет. Тя благодари на папараци за поздравленията им. 42-годишната актриса породи слухове за годеж с Барет по-рано този месец, когато носеше пръстен, украсен с диамант, на безименния пръст на ръката си, съобщава Контактмюзик, цитиран от БТА. След като вечеря с Барет през уикенда, Фарис потвърди, че това е годежният ѝ пръстен. Когато папараци доближиха двойката и изказаха благопожелания по неин адрес във връзка с радостната вест, Ана каза: „Благодаря“. Когато след това я запитаха дали е готова за важното събитие, тя обаче отвърна „Не“. Звездата от поредицата „Страшен филм“ се среща с Майкъл Барет от октомври 2017 г., няколко месеца след като оповести, че се е разделила с бившия си съпруг Крис Прат, от когото има 7-годишен син Джак. През март актрисата довери, че се затруднява да мисли отново за брак, тъй като вече е разведена. Фарис, която бе омъжена също за актьора Бен Индра от 2004 г. до 2008 г., заяви, че вярва в любовта и моногамията, но се затруднява да мисли за брак след два развода. Вестта за годежа на Фарис идва, след като Крис Прат се ожени за дъщерята на Арнолд Шварценегер – Катрин по-рано тази година.", "date": "2019.11.12", "title": " Ана Фарис е сгодена"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%bf%d0%b5%d1%80%d0%bd%d0%b8%d0%ba-%d0%b2%d1%80%d1%8a%d1%89%d0%b0-%d0%b7%d0%b0-%d0%bf%d1%80%d0%b5%d1%80%d0%b0%d0%b7%d0%b3%d0%bb%d0%b5%d0%b6%d0%b4/", "text": "Новият кмет на Перник Станислав Владимиров връща за преразглеждане предложения от ВиК , според който перничани ще имат вода само във времето от 16 до 22 часа, събщава  . Решението си Владимиров обяви днес, веднага след встъпването си в длъжност. Според него предложеният от ръководството на дружеството режим е необоснован и много драстичен. „Ситуацията е спешна. Така че аз, връщайки това предложение на ВиК- дружеството, ще изискам в рамките още на утрешния ден нова информация, която да бъде предоставена на перничани, и няколко варианта за водния режим, но на база на достатъчна информираност – как е взето това решение и на каква основа се е стъпило, за да отидем на толкова драстична мярка“, каза Владимиров. В първата си реч пред новия Общински съвет Владимиров заяви, че ще работи само с двама заместник-кметове. Той каза още, че ще подкрепи всяко предложение, което е в интерес на Перник, но няма да се договаря в кабинети и офиси, когато това не е пред очите на перничани. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.12", "title": " Кметът на Перник връща за преразглеждане предложения воден режим"}
{"url": "https://trud.bg/%d0%bf%d0%bb%d0%b0%d0%bd%d0%b8%d0%bd%d1%81%d0%ba%d0%b8-%d1%81%d0%bf%d0%b0%d1%81%d0%b8%d1%82%d0%b5%d0%bb%d0%b8-%d0%b8%d0%b7%d0%b4%d0%b8%d1%80%d0%b2%d0%b0%d1%82-%d1%82%d1%80%d0%b5%d1%82%d0%b8-%d0%b4/", "text": "Над 20 планински спасители издирват туристка, която се загубила в района на Мальовица, предаде БНР. Вечерта на 10 ноември в Планинската спасителна служба е получен сигнал, че жена на 64 г. е в неизвестност от няколко часа. Тя била сама на преход в Рила, но в следобедните часове близките й загубили контакт с нея. Времето е било ветровито, със снеговалеж и намалена видимост. Веднага планински спасители от Боровец и Самоков, както и двама доброволци започват издирването. От авиобаза Крумово осигуряват хеликоптер, но заради рязкото влошаване на времето, той не успява да излети. Днес в издирването са се включили доброволци от Пловдив и София. В района обаче духа много силен вятър. Планинската спасителна служба умолява журналистите да не звънят на телефоните там, тъй като това затруднява комуникацията със спасителите на терен. Информация се публикува своевременно на сайта на ПСС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.12", "title": " Планински спасители издирват трети ден жена, изгубила се край Мальовица"}
{"url": "https://trud.bg/%d0%b1%d0%b0%d0%bd%d1%81%d0%ba%d0%be-%d0%b5-%d0%bd%d0%b0-%d0%bf%d1%8a%d1%80%d0%b2%d0%be-%d0%bc%d1%8f%d1%81%d1%82%d0%be-%d1%81%d1%80%d0%b5%d0%b4-%d1%81%d0%b5%d0%bc%d0%b5%d0%b9%d0%bd%d0%b8%d1%82%d0%b5/", "text": "Нова британска класация постави Банско на първо място сред най-изгодните семейни ски-дестинации в Европа. Това съобщиха две от най-популярните медии на Острова – „Дейли Мейл“ и „Дейли Телеграф“, позовавайки се на 13-ия годишен доклад на специализираната финансова онлайн платформа „Пост офис“. В настоящото проучване за бюджетни фамилни ваканции участваха 25 топ локации на Стария континент. Експертите са взели под внимание разноските по места за лифт-карти, ски-екипировка, храна – калкулирани за седмица, без разходи за път и хотел. Анализът установява, че цените в Банско са паднали с 0,3 на сто от миналия сезон. В същото време вторият в класацията – Бардонекия, отбелязва поскъпване от 9,8%, а трети е друг курорт на Ботуша – Сестриере. Топ 5 допълват още два италиански зимни центъра – Пасо Тонале и Клавиере. В десетката се нареждат победителят от 2017-а – словенският Кранска гора, австрийските Елмау и Раурис, Аринсал от Андора и Ла Тюил на Апенините. Затова е важно Министерството на туризма да подкрепя Световното първенство по ски в Банско. Това е голяма реклама за курорта. За да идват повече туристи, ако това въобще интересува министъра на туризма Николина Ангелкова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.12", "title": " Банско е на първо място сред семейните ски-дестинации в Европа"}
{"url": "https://trud.bg/%d1%86%d0%b8%d1%81%d1%82%d0%b5%d1%80%d0%bd%d0%b0-%d1%81%d1%8a%d1%81-%d1%81%d0%be%d0%b4%d0%b0-%d1%81%d0%b5-%d0%be%d0%b1%d1%8a%d1%80%d0%bd%d0%b0-%d0%bd%d0%b0-%d1%85%d0%b5%d0%bc%d1%83%d1%81-%d1%81/", "text": "Товарен автомобил „Рено“ се обърна на магистрала „Хемус“ близо до Нови пазар във вторник следобяд. Инцидентът станал на километър и половина след ОМВ по пътя от Нови пазар към Шумен. Камионът бил натоварен със сода, но товарът не е разпилян и не пречи на движението, съобщават от полицията в Шумен. Вероятно ще се наложи при действия за изваждане на автомобила да се затвори за кратко участъкът на магистралата. Водачът е 31-годишен. Той е правоспособен, не е употребил алкохол и за щастие се отървал невредим. Разказал пред униформените, че успял да се измъкне от кабината през люка. Загубил контрол над камиона и се обърнал. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.12", "title": " Цистерна със сода се обърна на „Хемус“ (СНИМКИ)"}
{"url": "https://trud.bg/%d0%bb%d0%b0%d0%bb%d0%be%d0%b2%d0%b0-%d0%b7%d0%b0-%d1%80%d0%b5%d0%ba%d0%be%d1%80%d0%b4%d0%b5%d0%bd-5-%d0%b8-%d0%bf%d1%8a%d1%82-%d0%b5-%d0%b0%d1%82%d0%bb%d0%b5%d1%82-%e2%84%961/", "text": "За рекорден пети път Ивет Лалова бе избрана за атлет №1 у нас в традиционната анкета на едноименното списание. 35-годишната спортистка изпревари с 48 гласа Радослава Мавродиева, европейска шампионка на гюле в зала.  Преди това спринтьорката бе печелила наградата през 2004, 2005, 2008 и 2012 година, а миналия сезон получи приз за особенни заслуги за развитието на леката атлетика. За първи път обаче Ивет е начело на класацията под фамилното си име Колио, след като през 2013-а се омъжи за италианския спринтьор Симоне Колио, сега неин физиотерапевт.  Тази година обаче Ивет се раздаде. През лятото покри нормативи на 100 (11,08 сек) и 200 м (22,45 сек) за олимпийските игри Токио 2020 и за пети път ще участва на най-престижния спортен форум на планетата. А на европейското отборно първенство в Хърватия ликува на 100 и на 200 м. После стигна до призови места на турнирите от Диамантената лига, взе и няколко победи за турския си тим „Енка“. Под №3 в класацията влезе Мирела Демирева, която също покри норматив за олимпиадата в скока на височина.  А младият талант в мятането на чук Валентин Андреев спецели приза „Любимец на феновете“в допитването във фейсбук страницата на списанието. Този сезон той стана шампион на европейския младежки олимпийски фестивал и оглави световната ранглиста в дисциплината при юношите до 18 г.", "date": "2019.11.12", "title": " Лалова за рекорден 5-и път е атлет №1"}
{"url": "https://trud.bg/%d0%b1%d0%b0%d1%80%d1%81%d0%b0-%d0%bf%d0%bb%d0%b0%d1%89%d0%b0-%d0%b4%d0%be-%d0%b6%d0%b8%d0%b2%d0%be%d1%82-%d0%bd%d0%b0-%d1%81%d1%82%d0%be%d0%b8%d1%87%d0%ba%d0%be%d0%b2/", "text": "Христо Стоичков получава пенсия до живот от „Барселона“. Легендата Хуан Карлос Ередия, носител на КНК с тима през 1979-а, разкри как е стартирала идеята през 2009 година. „ Когато „Барселона“ спечели финала на Шампионската лига в Рим срещу „Манчестър Юнайтед“, Лионел Меси вкара втория гол – рече Ередия. – Президентът Жоан Лапорта бе толкова вдъхновен, че реши да плаща на всички футболисти на клуба, които са печелили европейски трофеи.“ Ередия не разкри каква е сумата, която получават легендите, донесли най-голямата слава на „Камп Ноу“. Стоичков бе част от първия „дриймтим“ на „Барса“, триумфирал в турнира на шампионите през 1992 година. Освен това Кавалерът на „Златната топка“ има злато и от несъществуващия вече турнир за КНК – през 1997 г. Лапорта е един от верните приятели на Стоичков и до днес в Каталуния. Адвокатът, който ръководи „Барса“ в периода 2003-2010 г., бе един от специалните гости в София по случай мача за 50-ия юбилей на Камата. Най-големият успех на Лапорта бе през 2009-а, когато „Барса“ с Пеп Гуардиола начело взе шест купи за една календарна година. В историята си каталунците са ставали пет пъти европейски шампиони, три пъти са взимали Лига Европа, когато се казваше Купа на панаирните градове, и четири пъти за КНК. Това означава, че „Барселона“ плаща всеки месец пенсии на почти 300 играчи от 12 различни отбора. Естествено, някои от тях вече не са между живите.", "date": "2019.11.12", "title": " “Барса“ плаща до живот на Стоичков"}
{"url": "https://trud.bg/%d0%bd%d0%b0%d1%80%d0%be%d0%b4%d0%bd%d0%be%d1%82%d0%be-%d1%81%d1%8a%d0%b1%d1%80%d0%b0%d0%bd%d0%b8%d0%b5-%d0%bf%d1%80%d0%b8%d0%b5-%d0%b1%d1%8e%d0%b4%d0%b6%d0%b5%d1%82%d0%b0-%d0%bd%d0%b0-%d0%bd%d0%b7/", "text": "Парламентът прие бюджета на НЗОК за 2020 г. на първо четене. „За“ бюджета на Касата гласуваха 120 народни представители, „против“ – 88 и „въздържали се“ – 0, с което бе приет. В бюджета на Здравната каса за 2020 г. са предвидени 4 744 704,9 хил. лв. приходи и трансфери. Здравноосигурителните приходи са в размер на 4 640 733,7 хил. лв., от които 3 107 134,2 хил. лв. са приходи от здравноосигурителни вноски и 1 533 599,0 хил. лв. са трансфери за здравно осигуряване. Разчетените средства за здравноосигурителни вноски са в размер на 3 107 134,2 хил. лв., което представлява увеличение с 264 880,0 хил. лв. в сравнение със същите през 2019 г. Малко преди гласуването министърът на здравеопазването Кирил Ананиев заяви, че няма никакви различия по отношение на това, че профилактиката, ранната диагностика, лекуването в доболничната помощ, долекуването трябва да бъдат приоритет. В това нямаме никакво различие“, каза Ананиев. Той посочи,че всяко едно по-рязко движение би довело да хаос и объркване в системата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.12", "title": " Народното събрание прие бюджета на НЗОК за 2020 г."}
{"url": "https://trud.bg/%d0%b0%d0%b4%d0%bc%d0%b8%d0%bd%d0%b8%d1%81%d1%82%d1%80%d0%b0%d1%82%d0%b8%d0%b2%d0%bd%d0%b8%d1%8f%d1%82-%d1%81%d1%8a%d0%b4-%d0%b8%d0%b7%d0%b2%d1%8a%d1%80%d1%88%d0%b8-%d0%be%d0%b3%d0%bb%d0%b5%d0%b4/", "text": "Състав на Административния съд във Велико Търново извърши оглед на недействителни бюлетини от вота в Горна Оряховица. По време на 5-часово заседание във вторник, председателят на съдебния състав прегледа представените от ОИК в железничарския град четири чувала с недействителните бюлетини. Като основен порок е констатирано отразяване на вот за преференция на кандидат без отбелязване на политическата партия, за която е тази преференция. Доколкото протоколите от осем изборни секции не са представени с административната преписка, ОИК – Горна Оряховица е задължена да ги предаде в съда заедно с недействителните бюлетини до следващото съдебно заседание, което е насрочено за 13 ноември.", "date": "2019.11.12", "title": " Административният съд извърши оглед на 4 чувала с бюлетини по изборно дело\t"}
{"url": "https://trud.bg/%d0%bf%d0%b5%d0%bd%d1%81%d0%b8%d0%be%d0%bd%d0%b5%d1%80%d1%81%d0%ba%d0%b8%d1%82%d0%b5-%d0%ba%d0%bb%d1%83%d0%b1%d0%be%d0%b2%d0%b5-%d0%be%d1%82-%d1%81%d0%b2%d0%b8%d1%89%d0%be%d0%b2-%d0%b8%d0%b7%d0%bf/", "text": "На християнския празник „Св. Мина“ членовете на всички пенсионерски клубове в община Свищов изпратиха пълен бус с дарения за децата на отец Иван от Нови хан. Благородната инициатива е подета от Маргарита Самоковлиева. След като научава за трудностите на свещеника при отглеждане на децата, тя споделя с председателя на общинските пенсионерски клубове Мария Радулова идеята си да помогнат. Самоковлиева предложила да се обединят усилията на всички членове на клубовете в общината за благородната кауза. Събирани са топли дрехи, обувки и хранителни продукти, дори ръчно изплетени терлици.В инициативата са се включили и местни търговци. Мария Радулова сподели, че е изключително трогната от спонтанното решение на едно младо момиче, което разбирайки от своята баба за акцията е донесло цял кашон с хранителни продукти и хигиенни консумативи. Транспортна фирма пък е поела ангажимент да закара дарението до Нови хан. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.12", "title": " Пенсионерските клубове от Свищов изпратиха дарение за децата на отец Иван от Нови хан"}
{"url": "https://trud.bg/28-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d1%8a%d0%b6-%d0%b5-%d0%b7%d0%b0%d0%b3%d0%b8%d0%bd%d0%b0%d0%bb-%d0%bf%d1%80%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-2/", "text": "28-годишен мъж е загинал при пътнотранспортното произшествие на пътя Силистра – Добрич в района на село Средище, съобщават от ОДМВР – Силистра. Инцидентът е станал около 14.00 часа. Мъжът е шофирал лек автомобил „Форд“ в посока Добрич, но изгубил контрол над управлението на колата и се ударил в дърво край пътя. Загинал е на място. В автомобила е пътувал и друг мъж, който не е пострадал. Дежурна оперативна група извършва оглед на мястото на произшествието. Причините за катастрофата се изясняват. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.12", "title": " 28-годишен мъж е загинал при катастрофата на пътя Силистра – Добрич"}
{"url": "https://trud.bg/%d0%b7%d0%b0%d1%89%d0%be-%d0%bd%d0%b0-%d0%bb%d1%8f%d0%b2%d0%be%d1%82%d0%be-%d0%ba%d0%b0%d0%b7%d0%b2%d0%b0%d0%bc%d0%b5-%d0%b4%d1%8f%d1%81%d0%bd%d0%be/", "text": "София, столицата на Царство България, е много пъстро общество. Хората се делят на партии, фракции, на фили и фоби, по икономически и културни интереси. Градският елит е съставен от пришълци от цялата страна. Предприемачите носят заряда на първо поколение капиталисти. Офицерите са минали няколко войни. Децата учат в Американския колеж и други чуждестранни учебни заведения. После следват в Европа. Всички по-значими фигури от обществения живот се срещат в сладкарница „Славянска беседа“. Всичко това свършва на 9 септември 1944 г.. В рамките на няколко месеца военният и политическият елит на страната са подложени на жестоки гонения. Научния, търговски и културен елит първоначално запазва позициите си, но лека полека бива изтласкван от обществения живот на страната. Децата на успешните учени, лекари, търговци отраснали през 50-те и 60-те години на ХХ век, постепенно биват лишавани от елитно образование, възможност за пътуване в чужбина и най-вече кариерно развитие. Всичко това за сметка на децата на хора свързани с новата власт. Това създава една консолидирана група от хора, която гради своята идентичност не на постиженията си, а на убеждението, че комунистите са им отнели живота, който заслужават. Докторската градина в София през 80-те години беше кварталът, в който отраснахме. Той беше и мястото, където младото поколение на Стара София живееше рамо до рамо с децата на новия управленски елит. В нашата кооперация редом до „старите семейства“ живееше заместник-министър от правителството на БКП и представителят на България в ООН. Между нас имаше като че ли невидима преграда. Те бяха във властта, но за разлика от нас, тяхната семейна история започваше през 44-та. Освен това ние бяхме по-свободни. Те бяха „целунали пръстена“. Ние не. Като деца с „буржоазен произход“ ние нямахме какво да губим. Ако те, от друга страна, сгазеха лука, някой партиен другар на бащата можеше да се възползва от случая. И както е в повечето случаи децата в златния кафез искат да са като децата на улицата, а не обратното. В нашето кротко битие ние се деляхме подсъзнателно на комунисти и на не-комунисти. Това деление продължаваше и в елитните гимназии, където всеки знаеше от коя група е другият. И двете групи успешно „дискриминираха“ всички други случайно попаднали сред нас съученици. Деленията от преди десетилетия изчезнаха, и внуците на пъстрата „Стара София“ станаха вкупом не-комунисти. А истината е, че групата на не-комунистите беше по-свободна, по-готина, много по-атрактивна и общо взето „по-така“. Всички искаха да бъдат не-комунисти. Интелектуалната вълна от 68-а година, музиката на „Бийтълс“, „Ролинг Стоунс“, „Пинк Флойд“ и „Дийп Пърпъл“ поставят интелектуалния фундамент на тази прослойка. Мислехме, че сме почитатели на САЩ, но не си давахме сметка, че това е само едната страна на медала. Светогледът на консервативна Америка беше напълно непознат. И така ни свариха промените. Единствената група, която можеше да бъде кадровата база на противниците на комунистическия режим, беше прослойката на наследниците на „Стара София“, които бяха дълбоко индоктринирани с идеите на революцията от 1968-а в САЩ. Освен това поради ограниченията за изява сред тях нямаше истински професионалисти. Нито в бизнеса, нито в други сфери на живота, изискващи практически умения. Липсата на професионална изява имаше и друг много сериозен недостатък. В един свят на конкуренция, професионалните успехи в бизнеса, политиката и приложните науки служат не само за лично обогатяване и слава, но и за отсяване на производителните хора от дърдорковците. Не-комунистите бяха аморфна група, в която дърдорковците не бяха отсяти. Лидерите бяха оценявани според способността им да потвърждават очакванията на мнозинството. И така промените сварват една аморфна група от интелигентни и хуманитарно образовани хора с убеждения силно повлияни от Уудсток. Една част напуска България, но в София пристигат попълнения от цялата страна. Те всички бързат да се включат не в групата на провалените комунисти, а в перспективната вълна на не-комунистите. И така не-комунистите, които започват да се определят като „не-леви“, т. е. „десни“ срещат идеите и парите на международни фондации. Като повечето малоимотни „интелектуалци“ те не виждат никакъв проблем да припознаят левите идеи на либералния елит на САЩ. Иронично, но отхвърлянето на „комунистите“, а не на „комунизма“ остава в основата на тяхната идентичност. Това и до днес е забележимо в езика ни. Също както ЛГБТ коректните могат да бъдат разпознати по това дали казват „хомосексуални“, вместо „хомосексуалисти“, така и не-комунистите могат да бъдат разпознавани по това, че се дистанцират от „комунистите“, а не от „комунизма“. И освен това се описват като „десни“. Много интересно е да се наблюдава, как този модел за идентичност заразява вълна след вълна от нарцистични парвенюта, които шумят в обществения ни живот. Тя зарази и чевръстите деца на БКП елита, които побързаха да станат не-комунисти. Ирационалният религиозен фанатик реагира истерично при поставяне под съмнение на религиозните му доктрини. По същия начин съвременният не-комунист истеризира при възможността роднина на кралица Виктория да направи коалиция с БСП. Нима „Левски“ и ЦСКА могат да направят общ отбор за да се противопоставят на хегемона „Лудогорец“? Тук става въпрос не за убеждения, а за идентичност. Въпрос на идентичност? Убежденията се менят, идентичността – не. Ако не-комунистът подаде ръка на БСП, за да реши даден въпрос, той губи своето АЗ. И трябва да търси ново. Прагматизмът, който на страничен наблюдател се струва логичен, за тях просто е врата към нещо непознато и страшно. Ако минат през нея, те може би ще бъдат принудени от реалността да признаят, че земята е кръгла и „комунисти“ вече няма. Но ако няма „комунисти“, няма да има и „не-комунисти“. А това е ужас. Но по-добре ужасен край, отколкото ужас без край. Време е да опитат. Защото животът е кратък.", "date": "2019.11.12", "title": " Защо на лявото казваме дясно\t"}
{"url": "https://trud.bg/%d0%b5%d0%ba%d1%81%d0%bf%d0%b5%d1%80%d1%82%d0%b8-%d0%be%d1%82-%d1%82%d1%83-%d0%bf%d1%80%d0%b5%d0%b4%d0%bb%d0%b0%d0%b3%d0%b0%d1%82-%d1%80%d0%b5%d1%88%d0%b5%d0%bd%d0%b8%d0%b5-%d0%b7%d0%b0-%d1%80%d0%b5/", "text": "Експерти от сливенския филиал на Техническия университет ще предложат обосновано предложение за преустройство на смъртоносно кръстовище в града. Целта е движението на автомобили и пешеходци да бъде така организирано, че да се намалят до минимум рисковете от пътни произшествия и травматизъм, съобщиха от ръководството на общината в Сливен. Става дума за опасното кръстовище на бул.”Бургаско шосе” и ул.”Илинденско въстание”, на което в началото на октомври 28-годишен шофьор блъсна и уби с колата си, на пешеходна пътека, 16-годишно момиче. Тежкото произшествие бе едно от серията инциденти, регистрирани през последните години на оживения булевард. „Обсъждахме проблема Техническия университет. Те ще се включат в решаването на проблема със своята експертиза. Има варианти кръстовището да бъде регулирано със светофари или да бъде преустроено в кръгово движение, което може би ще надделее”, коментира кметът Стефан Радев. Ръководителят на факултета и колежа в Сливен към Техническия университет – София проф.Станимир Карапетков е сред водещите автотехнически експерти в страната, бил е вещо лице в съдебни дела по най-сериозните произшествия, от голям обществен интерес. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.12", "title": " Експерти от ТУ предлагат решение за ремонт на смъртоносно кръстовище"}
{"url": "https://trud.bg/%d1%80%d0%b0%d0%b7%d0%b1%d0%b8%d1%85%d0%b0-%d0%b3%d1%80%d1%83%d0%bf%d0%b0-%d0%b7%d0%b0-%d1%80%d0%b0%d0%b7%d0%bf%d1%80%d0%be%d1%81%d1%82%d1%80%d0%b0%d0%bd%d0%b5%d0%bd%d0%b8%d0%b5-%d0%bd%d0%b0-%d0%bd/", "text": "При специализирана операция на ГДБОП е била разкрита организирана престъпна група, разпространявала наркотични вещества на територията на София, съобщават от пресцентъра на МВР. В хода на провеждано разследване служители от Сектор „Борба с организираната престъпност“- София област, съвместно с колегите им от ГДБОП и София град, са задържали осемчленна организирана престъпна група, разпространявала наркотични вещества на територията на столицата. Полицейската операция е реализирана под ръководството и надзора на Специализираната прокуратура. При извършените процесуално-следствени действия, в задържаните осмина столичани, ползваните от тях автомобили и обитаваните адреси, са намерени и иззети подготвени за разпространение в различни разфасовки 10 грама кокаин и 10 грама канабис, везни, мобилни телефони, тефтери със записки за извършваната престъпна дейност и големи парични суми в левове и евро. На четирима от задържаните са повдигнати обвинения за извършено престъпление по чл. 321 от НК и им е наложена 72- часова мярка за неотклонение „задържане под стража“. Действията по разследването продължават. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.12", "title": " Разбиха група за разпространение на наркотици в София"}
{"url": "https://trud.bg/%d0%bc%d1%8a%d0%b6-%d0%be%d1%82-%d0%b0%d1%85%d0%b5%d0%bb%d0%be%d0%b9-%d0%bc%d0%bb%d0%b0%d1%82%d0%b8-%d0%b8%d0%bd%d1%81%d0%bf%d0%b5%d0%ba%d1%82%d0%be%d1%80-%d0%b7%d0%b0%d0%b4%d0%b5%d1%82%d0%be-%d0%bc/", "text": "При извършване на евтаназия на прасета в селскостопанска постройка, разположена в местността „Стролата” в землището на Ахелой, 36-годишен ахелоец изтървал нервите си. Той нанесъл удар със сгъваема палка в гърба на 44-годишен служител на Областна дирекция по безопасност на храните – Бургас. Инцидентът станал по обед в понеделник. Извършителят на деянието е задържан за срок от 24 часа, като е уведомена Районна прокуратура – Поморие. Образувано е досъдебно производство и работата по случая продължава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.12", "title": " Мъж от Ахелой млати инспектор, задето му убиват прасетата"}
{"url": "https://trud.bg/%d0%b2%d0%be%d0%bb%d0%b5%d0%b9%d0%b1%d0%be%d0%bb%d1%8a%d1%82-%d0%bf%d0%be-%d0%bf%d1%8a%d1%82%d1%8f-%d0%bd%d0%b0-%d1%84%d1%83%d1%82%d0%b1%d0%be%d0%bb%d0%b0/", "text": "Два месеца преди съдбовна битка за българския волейбол – олимпийската квалификация в Берлин при мъжете, в медийното пространство неочаквано се завихри скандал. Кой го роди? Въпросът е риторичен на фона на събитията в този спорт от последното десетилетие. Подобно на земетресенията на Балканите, чиито епицентър почти винаги е планината Врана и в случая отговорът е банален – федерацията!  Президентът на централата Данчо Лазаров иска да елиминира Любо Ганев като евентуален кандидат за шефското кресло, твърдят десетки медии. Кресло, в което инженера седи от две десетилетия, въпреки че вече молци са го налазили. Заради голямата – буквално и преносно мишена „Любо Ганев“, ще има събрание на „празничната дата“ 20 декември 2019 г. Звучи ли ви идиотско? Когато държавата ще започва да празнува, във волейбола ще се разработят и то как само. Да, трябва и малко „инженерна“ мисъл, за да разберете защо е това бързане? Явно Лазаров се страхува, че при евентуална загуба в квалификацията логично ще избухне обществено недоволство и клубове може да поискат смяна на властта във волейбола. А най-подходящ за поста към момента изглежда Любо Ганев, но тук има едно друго „но“. Само при положение, че той остане член на управителния съвет. Съгласно Устава на БФ волейбол кандидат президент може да бъде издигнат само от квотата на въпросния съвет. И под мотото  „няма кандидат – няма проблем“ има задкулисна директива Ганев да бъде отстрелян. И то на познато ловно поле – в Казанлък, където федерацията провежда такъв тип „целеви мероприятия“. На последното от тях медии бяха заснели как разпищолени делегати ядат печено прасе и вдигат наздравици под звуците на дънещ чалга оркестър…  Да, Лазаров никога не остава нещо на случайността. Доказателства за заговора на този етап няма. Има само изтичане на информация от посветени в заверата клубове. Като опитен апаратчик шефът на волейбола винаги действа с ръкавици. Неслучайно за него се шегуват, че се ослушва дори, когато е седнал на тоалетната чиния. Но този път Инженера трябва да внимава да не се наиграе. Той вече получи неофициално предупреждение. В предаването „Код Спорт“ спортният министър Красен Кралев коментира изявление на Лазаров, че „нищо фатално няма да се случи, ако мъжкият тим на България не се класира на олимпиада“. В задочен отговор Кралев каза твърдо: „Не, ще се случи! Този път ще се случи!“  Възможно е сега като гледаме Лазаров, да виждаме… Боби Михайлов и това, което стана във футбола. Твърде вероятно е да има подобна развръзка, ако нямаме волейболен отбор в Токио 2020 след милионите, които се изсипаха за спорта от държавата. 76-годишният инженер обаче явно не приема, че винаги е по-добре сам да натиснеш спирачката. Примерът с футбола би трябвало да му светне лампичката, но… на тази възраст хората не се променят. И няма как Лазаров да излезе от себе си. Дори волейболът ни да влезе в чакалнята на Ада, той няма да го направи.  Нищо, че България се провали на последното световно и то у дома, на европейско и на предпоследната олимпийска квалификация…  Виновен е и Любо Ганев. Той много дълго време проявява лоялност към грешните хора. В името на волейбола – окей, но прекален светец и Богу не е драг. Време е славният някога терминатор официално да се разграничи от онези, които отдавна искат да го нападнат в гръб. Достатъчно негативи понесе заради „общото дело“. Баста! За жалост,  Лазаров така ловко си е оплел управленската мрежа, че ситуацията е цугцванг. Ако се оттегли от управата, Любо няма да има шанс да се кандидатира за президент. А ако не го направи, ще трябва пак да е параван за Инженера и неговата клика…  Това е омагьосаният кръг на волейбола днес. От него има поне два реални изхода – временен при крайна победа на „лъвовете“ в олимпийската квалификация в Берлин. Или генерален с вариант „Боби Михайлов“, който да сложи край на генното инженерство, което си играе с бъдещето на българския волейбол.", "date": "2019.11.12", "title": " Волейболът по пътя на футбола"}
{"url": "https://trud.bg/%d0%b8-%d1%80%d0%be%d0%b4%d0%bd%d0%b8%d1%8f%d1%82-%d0%b1%d0%b0%d1%81%d0%ba%d0%b5%d1%82%d0%b1%d0%be%d0%bb-%d0%bf%d0%be%d1%87%d0%b5%d1%82%d0%b5-%d0%b3%d0%be%d0%bb%d0%be%d0%bc%d0%b5%d0%b5%d0%b2/", "text": "И родният баскетбол почете легендата Атанас Голомеев за изключителен принос към спорта на церемония по случай 100-годишнината на играта с оранжевата топка у нас. В хотел „Рамада“ дойдоха над 500 гости, сред тях президентът на републиката Румен Радев. Бяха връчени награди на играчи, треньори, ръководители оставили трайна следа в родния баскетбол. Сред тях Атанас Тонев, Ермила Попова, Валентин Лазаров, Александър Божков, Иван Евстатиев и Симеон Варчев. Александър Везенков влезе в идеалния отбор на десетилетието, Константин Папазов е треньор №1 при мъжете, а при жените – Георги Божков. Снимка: bgbasketball.bg", "date": "2019.11.12", "title": " И родният баскетбол почете Голомеев"}
{"url": "https://trud.bg/%d0%bd%d0%b0%d0%b4%d0%b0%d0%bb-%d0%b1%d0%b5%d1%81%d0%b5%d0%bd-%d0%bd%d0%b0-%d0%b2%d1%8a%d0%bf%d1%80%d0%be%d1%81-%d0%b7%d0%b0-%d1%81%d0%b2%d0%b0%d1%82%d0%b1%d0%b0%d1%82%d0%b0/", "text": "Рафаел Надал последва примера на Роджър Федерер и започна със загуба АТП финалите в Лондон. Испанецът отстъпи с 2:6, 4:6 на действащия шампион Александър Зверев (Германия) в първия кръг на група „А“ като се скара с рефера, след което се появи доста раздразнен на пресконференцията.  „Не мога да повярвам, че ме питате за сватбата, това са пълни глупости“, разгневи се Матадора на един от журналистите.  Надал призна, че не е напълно възстановен от контузията в коремната област. „Разочарован съм от липсата на състезателен дух, която показах – добави Рафа. – Очаквах да не съм на сто процента, но трябваше да окажа по-сериозна съпротива.“", "date": "2019.11.12", "title": " Надал бесен на въпрос за сватбата"}
{"url": "https://trud.bg/%d0%b4%d0%b0%d0%b4%d0%be%d1%85%d0%b0-%d0%bd%d0%b0-%d0%ba%d0%be%d0%bd%d1%86%d0%b5%d1%81%d0%b8%d1%8f-2-%d1%8f%d0%b7%d0%be%d0%b2%d0%b8%d1%80%d0%b0-%d0%b7%d0%b0-%d0%be%d1%82%d0%b3%d0%bb%d0%b5%d0%b6%d0%b4/", "text": "Община Монтана отдаде на концесия два язовира за отглеждане на риба в промишлени количества, съобщиха от местната управа. Язовир „Ягодник“ край село Студено буче и язовир „Доктор Йосифово“ край едноименното село ще се използват за развъждане на риба и спортен риболов. Договорите с концесионерите са за 10 години и предвиждат във водоемите да се отглеждат шаран, толстолоб, амур, сом и бяла риба. Язовир „Ягодник“ е с обем от 340 000 кубически метра вода, разпростира се на площ от 77 декара. Язовирът се пълни от водосбор и има добра проточност, което го прави подходящ за отглеждане на риба. Язовир „Доктор Йосифово“ се простира на площ от 243 декара, обемът му достига до 400 000 куб.м. вода. Той също е подходящ за развъждане на риба, съобщават от община Монтана. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.12", "title": " Дадоха на концесия 2 язовира за отглеждане на риба в Монтанско"}
{"url": "https://trud.bg/%d0%b0%d0%b4%d0%bc%d0%b8%d0%bd%d0%b8%d1%81%d1%82%d1%80%d0%b0%d1%82%d0%b8%d0%b2%d0%bd%d0%b8%d1%8f%d1%82-%d1%81%d1%8a%d0%b4-%d0%b2-%d1%82%d1%8a%d1%80%d0%bd%d0%be%d0%b2%d0%be-%d0%bf%d1%80%d0%b5%d0%ba/", "text": "Административният съд във Велико Търново прекрати дело за избор на кмет на свищовското село Ореш. „Независимо от указанията на съда, една от констатираните с Определение от 8 ноември по административното дело нередовности на подадената жалба срещу избора на управник, не е отстранена в определения срок. Не е представена жалба, отговаряща на законовите изисквания и не са уточнени конкретните нарушения на изборното законодателство, обуславящи претендираната незаконосъобразност на обжалваното решение на ОИК – Свищов“, става ясно от становището на магистратите. Съдът се е обосновал, че това е пречка за по-нататъшното движение на образуваното дело, поради което оспорването е оставено без разглеждане, а производството по делото е прекратено. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.12", "title": " Административният съд в Търново прекрати дело за избор на кмет на Ореш"}
{"url": "https://trud.bg/%d1%82%d1%80%d1%83%d1%81-%d1%81-%d0%bc%d0%b0%d0%b3%d0%bd%d0%b8%d1%82%d1%83%d0%b4-%d0%be%d1%82-32-%d0%bf%d0%be-%d1%80%d0%b8%d1%85%d1%82%d0%b5%d1%80-%d0%b1%d0%bb%d0%b8%d0%b7%d0%be-%d0%b4%d0%be-%d1%81/", "text": "Земетресение с магнитуд 3,2 по Рихтер е регистрирано по границата на Франция и Германия, съобщава Европейско-средиземноморският сеизмологичен център. Епицентърът е на 6 км северозападно от Страсбург, а дълбочината му е 12 км. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.12", "title": " Трус с магнитуд от 3,2 по Рихтер близо до Страсбург"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba%d0%b2%d0%be-%d1%89%d0%b5-%d1%80%d0%b5%d1%88%d0%b0%d0%b2%d0%b0-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d0%ba%d0%b8%d1%8f%d1%82-%d1%81-56/", "text": "Редовното правителствено заседание ще се проведе както обикновено – в сряда, 13 ноември, от 10 часа при следния предварителен дневен ред: 1. ПРОЕКТ НА РЕШЕНИЕ ЗА ПРЕДЛОЖЕНИЕ ДО ПРЕЗИДЕНТА НА РЕПУБЛИКА БЪЛГАРИЯ ЗА НАГРАЖДАВАНЕ НА АТАНАСИЯ СТОЯНОВА С ОРДЕН „СВ. СВ. КИРИЛ И МЕТОДИЙ“ ПЪРВА СТЕПЕН.  Внася: министърът на образованието и науката 2. ПРОЕКТ НА РЕШЕНИЕ ЗА ПРЕДЛОЖЕНИЕ ДО ПРЕЗИДЕНТА НА РЕПУБЛИКА БЪЛГАРИЯ ЗА НАГРАЖДАВАНЕ НА ХРИСТО БАЛАРЕВ С ОРДЕН „СВ. СВ. КИРИЛ И МЕТОДИЙ“ ОГЪРЛИЕ.  Внася: министърът на образованието и науката 3. ПРОЕКТ НА РЕШЕНИЕ ЗА ПРЕДЛОЖЕНИЕ ДО ПРЕЗИДЕНТА НА РЕПУБЛИКА БЪЛГАРИЯ ЗА ИЗДАВАНЕ НА УКАЗ ЗА ИЗМЕНЕНИЕ И ДОПЪЛНЕНИЕ НА УКАЗ № 85 НА ПРЕЗИДЕНТА НА РЕПУБЛИКА БЪЛГАРИЯ ОТ 28 ФЕВРУАРИ 2012 Г. ЗА УТВЪРЖДАВАНЕ НА ДЛЪЖНОСТИТЕ ВЪВ ВЪОРЪЖЕНИТЕ СИЛИ НА РЕПУБЛИКА БЪЛГАРИЯ И В НАЦИОНАЛНАТА СЛУЖБА ЗА ОХРАНА, ИЗИСКВАЩИ ВИСШИ ОФИЦЕРСКИ ЗВАНИЯ.  Внася: заместник министър-председателят по обществения ред и сигурността и министър на отбраната 4. ПРОЕКТ НА РЕШЕНИЕ ЗА ПРЕДЛОЖЕНИЕ ДО ПРЕЗИДЕНТА НА РЕПУБЛИКА БЪЛГАРИЯ ЗА ИЗДАВАНЕ НА УКАЗ ЗА ОСВОБОЖДАВАНЕ ОТ ДЛЪЖНОСТ, ЗА НАЗНАЧАВАНЕ НА ДЛЪЖНОСТ И ЗА УДОСТОЯВАНЕ С ВИСШЕ ОФИЦЕРСКО ЗВАНИЕ НА ОФИЦЕР.  Внася: заместник министър-председателят по обществения ред и сигурността и министър на отбраната 5. ПРОЕКТ НА РЕШЕНИЕ ЗА ОБЯВЯВАНЕ НА РЕПУБЛИКАНСКИ ПЪТ II-56 „БРЕЗОВО – ПЛОВДИВ – ПЪТ II-86“, УЧАСТЪК ОТ КМ 90+000 ДО КМ 102+820 ЗА ОБЕКТ С НАЦИОНАЛНО ЗНАЧЕНИЕ И ЗА НАЦИОНАЛЕН ОБЕКТ.  Внася: министърът на регионалното развитие и благоустройството 6. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА МЕТО­ДИКАТА ЗА ИЗЧИСЛЯВАНЕ НА ИНФРАСТРУКТУРНИТЕ ТАКСИ, СЪБИРАНИ ОТ УПРАВИТЕЛЯ НА ЖЕЛЕЗОПЪТНАТА ИНФРАСТРУКТУРА, ПРИЕТА С ПОС­ТАНОВЛЕНИЕ № 92 НА МИНИСТЕРСКИЯ СЪВЕТ ОТ 2012 Г.  Внася: министърът транспорта, информационните технологии и съобщенията 7. ДОКЛАД ОТНОСНО ИНФОРМАЦИЯ ЗА КАСОВОТО ИЗПЪЛНЕНИЕ НА ДЪР­ЖАВНИЯ БЮДЖЕТ И НА ОСНОВНИТЕ ПОКАЗАТЕЛИ НА КОНСОЛИДИРАНАТА ФИСКАЛНА ПРОГРАМА ЗА ДЕВЕТМЕСЕЧИЕТО НА 2019 Г.  Внася: министърът на финансите 8. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ РАЗ­ХОДИ/ТРАНСФЕРИ ОТ РЕЗЕРВА ПО ЧЛ. 1, АЛ. 2, РАЗДЕЛ II, Т. 5.1 ОТ ЗАКОНА ЗА ДЪРЖАВНИЯ БЮДЖЕТ НА РЕПУБЛИКА БЪЛГАРИЯ ЗА 2019 Г. ЗА НЕПРЕД­ВИДЕНИ И/ИЛИ НЕОТЛОЖНИ РАЗХОДИ ЗА ПРЕДОТВРАТЯВАНЕ, ОВЛАДЯВА­НЕ И ПРЕОДОЛЯВАНЕ НА ПОСЛЕДИЦИТЕ ОТ БЕДСТВИЯ.  Внася: министърът на вътрешните работи 9. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ РАЗ­ХОДИ ПО БЮДЖЕТА НА МИНИСТЕРСТВОТО НА ВЪТРЕШНИТЕ РАБОТИ ЗА 2019 Г.  Внася: министърът на вътрешните работи 10. ПРОЕКТ НА РЕШЕНИЕ ЗА ДАВАНЕ НА СЪГЛАСИЕ ЗА ПРОДАЖБА НА НЕДВИ­ЖИМИ ИМОТИ, СОБСТВЕНОСТ НА „НАПОИТЕЛНИ СИСТЕМИ“ ЕАД-СОФИЯ.  Внася: министърът на земеделието, храните и горите 11. ПРОЕКТ НА РЕШЕНИЕ ЗА БЕЗВЪЗМЕЗДНО ПРЕХВЪРЛЯНЕ ПРАВОТО НА СОБСТВЕНОСТ ВЪРХУ ИМОТ – ЧАСТНА ДЪРЖАВНА СОБСТВЕНОСТ, НА ОБ­ЩИНА ДУПНИЦА, ОБЛАСТ КЮСТЕНДИЛ.  Внася: министърът на регионалното развитие и благоустройството 12. ПРОЕКТ НА РЕШЕНИЕ ЗА НАЗНАЧАВАНЕ НА ЛАУРИНАС ЙОНУШАУСКАС – ЛИТОВСКИ ГРАЖДАНИН, ЗА ПОЧЕТНО (НЕЩАТНО) КОНСУЛСКО ДЛЪЖ­НОСТНО ЛИЦЕ НА РЕПУБЛИКА БЪЛГАРИЯ В РЕПУБЛИКА ЛИТВА СЪС СЕДАЛИЩЕ ВЪВ ВИЛНЮС И С КОНСУЛСКИ ОКРЪГ, ОБХВАЩАЩ ТЕРИТО­РИЯТА НА РЕПУБЛИКА ЛИТВА.  Внася: заместник министър-председателят по правосъдната реформа и министър на външните работи 13. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ДОГОВОР МЕЖДУ ПРАВИТЕЛСТВОТО НА РЕПУБЛИКА БЪЛГАРИЯ И АГЕНЦИЯ „ПЪТНА ИНФРАСТРУКТУРА“ ЗА ФИНАНСИРАНЕ ИЗГРАЖДАНЕТО НА ЕЛЕМЕНТИ НА ТЕХНИЧЕСКАТА ИНФРАСТРУКТУРА – ПУБЛИЧНА ДЪРЖАВНА СОБСТВЕ­НОСТ, И ПРОЕКТ НА ДОГОВОР МЕЖДУ ПРАВИТЕЛСТВОТО НА РЕПУБЛИКА БЪЛГАРИЯ И „АМИЛУМ БЪЛГАРИЯ“ ЕАД ЗА ИЗПЪЛНЕНИЕТО НА ИНВЕС­ТИЦИОНЕН ПРОЕКТ „РАЗШИРЕНИЕ НА ПРОИЗВОДСТВОТО НА ОСНОВНИ ПРОДУКТИ В „АМИЛУМ БЪЛГАРИЯ“ ЕАД“ – РАЗГРАД.  Внася: министърът на икономиката 14. ПРОЕКТ НА РЕШЕНИЕ ЗА ОДОБРЯВАНЕ НА СЪЩЕСТВЕНО ОТКЛОНЕНИЕ ОТ ПРОЕКТА НА ПРОГРАМА ЗА СЪТРУДНИЧЕСТВО В ОБЛАСТТА НА КУЛ­ТУРАТА МЕЖДУ МИНИСТЕРСТВОТО НА КУЛТУРАТА НА РЕПУБЛИКА БЪЛ­ГАРИЯ И МИНИСТЕРСТВОТО НА КУЛТУРАТА НА РЕПУБЛИКА ХЪРВАТИЯ ЗА ПЕРИОДА 2018-2021 Г.  Внася: министърът на културата 15. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА СПОГОДБА МЕЖДУ РЕПУБЛИКА БЪЛГАРИЯ И КРАЛСТВО НИДЕРЛАНДИЯ ЗА ИЗБЯГВАНЕ НА ДВОЙНОТО ДАНЪЧНО ОБЛАГАНЕ С ДАНЪЦИ НА ДОХОДИТЕ И ПРЕДОТВРА­ТЯВАНЕ НА ОТКЛОНЕНИЕТО И ЗАОБИКАЛЯНЕТО НА ДАНЪЧНО ОБЛАГАНЕ.  Внася: министърът на финансите 16. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА МЕМОРАНДУМ ЗА РАЗБИРАТЕЛСТВО МЕЖДУ МИНИСТЕРСТВОТО НА МЛАДЕЖТА И СПОРТА НА РЕПУБЛИКА БЪЛГАРИЯ И МИНИСТЕРСТВОТО НА МЛАДЕЖТА И СПОРТА НА РЕПУБЛИКА СЪРБИЯ ЗА СЪТРУДНИЧЕСТВО В ОБЛАСТТА НА МЛАДЕЖТА И СПОРТА.  Внася: министърът на младежта и спорта 17. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ПРОГРАМА МЕЖДУ МИНИСТЕРСТВОТО НА КУЛТУРАТА НА РЕПУБЛИКА БЪЛГАРИЯ И МИНИС­ТЕРСТВОТО НА КУЛТУРАТА НА РЕПУБЛИКА КУБА ЗА СЪТРУДНИЧЕСТВО В ОБЛАСТТА НА КУЛТУРАТА ЗА ПЕРИОДА 2020-2022 Г.  Внася: министърът на културата 18. ПРОЕКТ НА РЕШЕНИЕ ЗА ОДОБРЯВАНЕ НА РЕЗУЛТАТИТЕ И УТВЪРЖДА­ВАНЕ НА ПРОТОКОЛА ОТ ЧЕТВЪРТАТА СЕСИЯ НА МЕЖДУПРАВИТЕЛСТ­ВЕНАТА БЪЛГАРО-ТУРКМЕНИСТАНСКА КОМИСИЯ ЗА ИКОНОМИЧЕСКО СЪТРУДНИЧЕСТВО, ПРОВЕДЕНА НА 11 АВГУСТ 2019 Г. В ТУРКМЕНБАШИ.  Внася: министърът на регионалното развитие и благоустройството 19. ДОКЛАД ЗА ОДОБРЯВАНЕ НА РЕЗУЛТАТИТЕ И ВЗЕТИТЕ РЕШЕНИЯ НА ЗАСЕДАНИЕТО НА СЪВЕТА НА ЕВРОПЕЙСКИЯ СЪЮЗ ПО ЗЕМЕДЕЛИЕ И РИБАРСТВО, ПРОВЕДЕНО НА 14 И 15 ОКТОМВРИ 2019 Г. В ЛЮКСЕМБУРГ.  Внася: министърът на земеделието, храните и горите 20. ПРОЕКТ НА РЕШЕНИЕ ЗА ИЗМЕНЕНИЕ НА РЕШЕНИЕ № 604 НА МИНИС­ТЕРСКИЯ СЪВЕТ ОТ 2016 Г. ЗА УТВЪРЖДАВАНЕ НА МИНИМАЛНИ КРИТЕ­РИИ ЗА КОМПЛЕКСНА ОЦЕНКА НА ОФЕРТИТЕ ПРИ ПРОВЕЖДАНЕ НА КОН­КУРС ЗА ОПРЕДЕЛЯНЕ НА КОНЦЕСИОНЕР НА МОРСКИ ПЛАЖ.  Внася: министърът на туризма 21. ПРОЕКТ НА РЕШЕНИЕ ЗА ПРИЕМАНЕ НА ОТПРАВЕНО ОТ КОНЦЕСИОНЕРА „СОФ ДРИНКС“ ООД ПРЕДЛОЖЕНИЕ ЗА УДЪЛЖАВАНЕ СРОКА НА ДОГОВОРА ЗА ПРЕДОСТАВЯНЕ НА КОНЦЕСИЯ ЗА ДОБИВ НА МИНЕРАЛНА ВОДА – ИЗКЛЮЧИТЕЛНА ДЪРЖАВНА СОБСТВЕНОСТ, РАЗКРИТА ОТ СОНДАЖ № 1ХГ НА НАХОДИЩЕ „СОФИЯ-КНЯЖЕВО“, РАЙОН „ВИТОША“, СТОЛИЧНА ОБЩИНА, СКЛЮЧЕН НА 28 АВГУСТ 2008 Г. МЕЖДУ МИНИСТЕРСКИЯ СЪВЕТ НА РЕПУБЛИКА БЪЛГАРИЯ, ПРЕДСТАВЛЯВАН ОТ МИНИСТЪРА НА ОКОЛ­НАТА СРЕДА И ВОДИТЕ, И „СОФ ДРИНКС“ ООД.  Внася: министърът на околната среда и водите", "date": "2019.11.12", "title": " Вижте какво ще решава Министерският съвет утре, 13 ноември 2019 г."}
{"url": "https://trud.bg/%d0%b2%d0%b5%d0%bb%d0%b8%d0%ba%d0%be-%d1%82%d1%8a%d1%80%d0%bd%d0%be%d0%b2%d0%be-%d1%81-%d0%bf%d0%b5%d1%82-%d0%bd%d0%be%d0%bc%d0%b8%d0%bd%d0%b0%d1%86%d0%b8%d0%b8-%d0%b7%d0%b0-%d0%b3%d0%be%d0%b4%d0%b8/", "text": "Велико Търново се включва с пет номинации за Годишните награди в туризма. Старата столица участва в надпреварата с архитектурно-музейните резервати „Царевец“ и „Арбанаси“, както и с комплекса от обекти и експозиции на Регионалния исторически музей. Категорията е „Изборът на българите“. Велико Търново и общината са център както на културния туризъм, така също на еко- и религиозен туризъм. Номинации в категорията получават също Еменският каньон и Къпиновски манастир „Св. Николай“. Инициативата е на Министерството на туризма и се провежда за четвърта поредна година. Наградите са признание за прилаганите добри практики и усилена работа за развитието на сектора през последните 12 месеца. Вот за Велико Търново може да бъде даден на следния адрес:  https://tourismawards.bg/cat/izbor-bulgari/.  Наградите ще бъдат обявени на официална церемония в средата на следващия месец. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.12", "title": " Велико Търново с пет номинации за Годишните награди в туризма"}
{"url": "https://trud.bg/%d1%81%d1%8a%d0%b4%d1%8f%d1%82-%d1%81%d1%82%d1%80%d0%be%d0%b8%d1%82%d0%b5%d0%bb-%d0%b8%d0%b7%d0%bc%d0%b0%d0%bc%d0%b8%d0%bb-%d0%b2%d0%b0%d1%80%d0%bd%d0%b5%d0%bd%d0%ba%d0%b0-%d1%81-%d0%bd%d0%b0%d0%b4-4/", "text": "64-годишен управител на строителна фирма отива на съд за измама в големи размери. Според обвинителния акт на Варненската районна прокуратура в продължение на 5 години – от 2007 до 2012 г., Росен Р. заблуждавал живееща в чужбина жителка на морската столица, че ще й построи апартамент и ще й прехвърли идеални части от дворно място. Жената му превела 17 000 лв. и 14 500 евро, а той продал имота на друг човек, без да й върне парите. Дори опитал да поиска още 2000 евро, но потърпевшата се усъмнила и разкрила измамата. Мошеникът обаче изчезнал. След безуспешно издирване у нас той бил открит чрез Интерпол в Чехия, където се заселил. Властите там му връчили лично призовка, че е обвиняем, но до момента той не се появил на нито една от посочените дати. Росен Р. е осъждан два пъти досега за измами с имоти по същата схема, уточниха от прокуратурата. Ако бъде признат за виновен, го чака наказание от 2 до 8 г. затвор и конфискация на част от имуществото. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.12", "title": " Съдят строител, измамил варненка с над 45 000 лв."}
{"url": "https://trud.bg/%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0%d1%82-%d1%88%d0%b5%d1%84%d0%be%d0%b2%d0%b5-%d0%bd%d0%b0-%d1%84%d0%be%d0%bb%d0%ba%d1%81%d0%b2%d0%b0%d0%b3%d0%b5%d0%bd-%d0%b7/", "text": "Германски прокурори заявиха, че са повдигнали обвинения за присвояване срещу четирима изпълнителни директори на „Фолксваген“ за предоставяне на прекомерни заплати и бонуси на няколко членове на съвета на служителите. С тези действия били облагодетелствани петима членове на съвета, което струва на автомобилния гигант около 5,1 милиона евро надплащане, казаха прокурорите. От сумата самият председател на съвета получил 3,1 милиона евро прекомерно заплащане или бонуси, предаде БГНЕС. Четиримата обвиняеми не бяха посочени, но двама бяха описани като бивши членове на борда. Третият е бивш изпълнителен директор, а четвъртият -„настоящ водещ мениджър“. Случаят е последният от поредица заплетени казуси, сполетели „Фолксваген“. След като преди четири години компанията призна, че незаконно оборудвала 11 милиона превозни средства по целия свят със софтуер, който прави автомобилите да изглеждат по-малко замърсяващи, германският автомобилен гигант води битки в редица съдебни дела. Топ ръководителите на концерна – минали и настоящи – бяха обвинени в „пазарна манипулация“, докато акционерите започнаха мащабен съвместен съдебен иск за девет милиарда евро обезщетение. Около 400 000 дела на шофьори също бяха включени в гигантски процес, който започна на 30 септември. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.12", "title": " Разследват шефове на „Фолксваген“ за даване на прекомерно високи заплати на определени служители"}
{"url": "https://trud.bg/%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d0%be%d1%82%d0%b1%d1%80%d0%b0%d0%bd%d0%b8%d1%82%d0%b5%d0%bb%d0%bd%d0%b8%d1%82%d0%b5-%d1%81%d0%bf%d0%be%d1%81%d0%be%d0%b1%d0%bd/", "text": "Министърът на отбраната Красимир Каракачанов откри международната научна конференция „Дългосрочни перспективи за развитие на средата за сигурност и изграждане на способности на Въоръжените сили“, която се провежда във Военна академия „Г. С. Раковски“. На откриването присъстваха заместник-началникът на отбраната вицеадмирал Емил Ефтимов, председателят на парламентарната комисия по отбрана Константин Попов, висши военни, дипломати и учени. Това съобщиха от пресслужбата на МО. В словото си министър Каракачанов подчерта, че темата на конференцията е важна и актуална заради провеждания Стратегически преглед на системата за национална сигурност, основан на оценка на средата за сигурност и на задълбочен анализ на способностите на държавата за противодействие на рисковете и заплахите. „Главните рискове и заплахи пред националната и съюзната сигурност като тероризмът, миграционните вълни, дейността на организираната престъпност и хибридните въздействия ще се запазят, като в същото време ще се задълбочат процесите на промяна на глобалната архитектура на сигурността“, посочи министърът на отбраната. „Конфликтите, в които ще се използват въоръжените сили, ще са с бързо адаптиращ се противник, използващ комбинация от високо технологични решения и от нови, постоянно променящи се методи за постигане на целите. Бъдещите конфликти ще се водят във всички домейни на операциите – по суша, вода , въздух, в космическото пространство и в киберпространството. Това поставя по-високи изисквания към способностите на въоръжените сили, които ще взаимодействат със силите на съюзниците от Алианса“, отбеляза министър Каракачанов. „Отбранителните способности на българските Въоръжени сили трябва да бъдат изграждани в синхрон с развитието на останалите инструменти на националната мощ в политическата, дипломатическата, икономическата и информационната сфера“, категоричен беше министърът на отбраната. По време на форума заместник-началникът на отбраната вицеадмирал Емил Ефтимов представи доклад на тема „Ролята на науката при планирането на отбраната и Въоръжените сили“. Той посочи, че сложността на процеса налага въвеждането на научния подход при осъществяването на Стратегическия преглед на отбраната в периода 2019-2020 г. „Използването на този подход е предпоставка за осигуряването на обективност и прозрачност, така че направените изводи от анализите да са солиден аргумент за доминиране над политическата целесъобразност и конюнктура“, заяви вицеадмирал Ефтимов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.12", "title": " Каракачанов: Отбранителните способности на Въоръжените сили трябва да се изграждат в синхрон"}
{"url": "https://trud.bg/%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d1%8a%d1%82-%d0%bf%d1%80%d0%b8%d0%b5-%d0%bd%d0%b0-%d0%bf%d1%8a%d1%80%d0%b2%d0%be-%d1%87%d0%b5%d1%82%d0%b5%d0%bd%d0%b5-%d0%b1%d1%8e%d0%b4%d0%b6-4/", "text": "Народното събрание прие на първо четене бюджета на държавното обществено осигуряване (ДОО) за 2020 г. „За“ него гласуваха 121 народни представители, „против“ – 87 и „въздържали се“ – 0, с което той бе приет. Проектът предвижда от 1 юли догодина пенсиите, отпуснати до края на 2019 г., да се увеличат с 6,7%. Средният размер на пенсията ще достигне 412,28 лв., което е с 31 лв. повече в сравнение с 2019 г. От 1 юли 2020 г. минималният размер на пенсията за осигурителен стаж и възраст ще се повиши от 219,43 лв. на 234,13 лв. От същата дата ще нарасне и социалната пенсия за старост, която ще стане 141,63 лв. Максималният размер на получаваните една или повече пенсии се запазва на достигнатото през 2019 г. ниво от 1200 лв. Тази стойност ще се прилага за всички пенсии, без оглед на момента на отпускането им. Прогнозите са, че през 2020 г. средният осигурителен доход ще достигне 1063 лв., което е ръст от 7,8% в сравнение с очакваната му стойност през настоящата година. Средногодишният брой осигурени лица се очаква да се увеличи на 2,796 млн лв. В края на дебатите министърът на социалната политика Бисер Петков заяви, че бюджетът е реалистичен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.12", "title": " Парламентът прие на първо четене бюджета на държавното обществено осигуряване за 2020 г."}
{"url": "https://trud.bg/%d0%b7%d0%b0%d0%bb%d0%be%d0%b2%d0%b8%d1%85%d0%b0-%d1%88%d0%be%d1%84%d1%8c%d0%be%d1%80%d0%b0-%d0%ba%d0%be%d0%b9%d1%82%d0%be-%d1%83%d0%b1%d0%b8-%d1%81-%d0%ba%d0%b0%d0%bc%d0%b8%d0%be%d0%bd-5-%d0%b3/", "text": "Полицията е открила шофьора на камиона,  , съобщиха от областната дирекция на МВР. Сигналът за инцидента е постъпил на тел. 112 в 11,32 часа. Според първоначалната информация камион е блъснал дете на ул.“Бяла черква“. Изпратените екипи на полицията и на Спешна помощ само са констатирали смъртта на петгодишното момиче. Полицията предприе издирване на шофьора, тъй като той не спрял на местопроизшествието. Така два часа по-късно униформените са открили посочения от свидетели товарен камион. Той е с марка „ГАЗ-53“, а негов шофьор е 76-годишен мъж. Изяснява се съпричастността му към пътнотранспортното произшествие. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.12", "title": " Заловиха шофьора, който уби с камион 5-годишно дете в Русе"}
{"url": "https://trud.bg/%d0%b2%d0%b4%d0%b8%d0%b3%d0%b0%d1%82-%d1%83%d1%87%d0%b8%d1%82%d0%b5%d0%bb%d1%81%d0%ba%d0%b8%d1%82%d0%b5-%d0%b7%d0%b0%d0%bf%d0%bb%d0%b0%d1%82%d0%b8-%d1%81%d1%8a%d1%81-17-%d0%bf%d1%80%d0%b5%d0%b7-2020/", "text": "Между 17 и 18% ще нараснат работните заплати на педагогическите специалисти в образователната система от 1 януари 2020 г. Минималното увеличение за всички педагогически длъжности ще бъде 17%. Това е записано в Анекса към Колективния трудов договор (КТД), подписан от Министерството на образованието и науката и национално представителните синдикални и работодателски организации в системата на предучилищното и училищното образование. Според документа учителите ще получават не по-малко от 1085 лв. основна заплата. Минималните възнаграждения на старшите учители ще достигнат 1120 лв., а на главните учители – 1176 лв. Директорите на детски градини и училища ще получават не по-малко от 1334 лв., а заместник-директорите – 1246 лв. За целта в бюджета за следващата година са заложени 360 млн. лв. повече за трудови възнаграждения на учителите. Предвидени са и 54 млн. лв. за увеличение на индивидуалните работни заплати на непедагогическия персонал. С Анекса към КТД се завишават допълнителните възнаграждения за класните ръководители, както и за лекторските часове. Въвежда се и изискване 50% от средствата за квалификация в бюджетите на детските градини и училищата да бъдат използвани за вътрешни или междуинституционални обучения под формата на методически семинари, дискусионни форуми, открити практики, презентации на творчески проекти, резултати и анализи на проведени педагогически изследвания и други. Целта е учителите да обменят добри практики, да се учат взаимно, да споделят и насърчават иновации. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.12", "title": " Вдигат учителските заплати със 17% през 2020 г."}
{"url": "https://trud.bg/%d1%82%d1%80%d1%8a%d0%bc%d0%bf-%d0%b7%d0%b0%d0%b1%d1%80%d0%b0%d0%bd%d0%b8-%d0%b8%d0%b7%d1%8f%d0%b2%d0%bb%d0%b5%d0%bd%d0%b8%d1%8f-%d0%b7%d0%b0-%d0%b8%d0%bd%d1%86%d0%b8%d0%b4%d0%b5%d0%bd%d1%82%d0%b0/", "text": "Президентът на САЩ Доналд Тръмп забрани на Белия дом да публикува изявления за инцидента в Керченския проток, заяви Кристофър Андерсън, бивш съветник на бившия специален представител на САЩ за Украйна Кърт Волкър, в изслушване в Конгреса. Стенограма от изказването му беше огласена от Националното обществено радио. „Докато моите колеги от Държавния департамент своевременно подготвиха изявление, осъждащо Русия заради изострянето на ситуацията, високопоставени служители от Белия дом го блокираха“, заяви Андерсън. Той отбеляза, че е информирал Волкър за това. Андерсън предположил, че Белият дом планирал да получи повече информация поради неяснотата на ситуацията. В същото време той подчерта, че за разлика от президента, държавния секретар Майк Помпео и бившият посланик на САЩ в ООН Ники Хейли все пак направиха изявления за инцидента в Керченския проток. В края на октомври Камарата на представителите на Американския конгрес официално стартира процедура по импийчмънта на президента. Причината за това бяха информации в медии, че Тръмп изглежда изисквал президентът на Украйна Володимир Зеленски да проведе разследване срещу сина на политическия му опонент Джо Байдън, в противен случай заплашил Киев със забавяне на военната помощ. Тръмп отрече твърденията. Според него именно Байдън искал уволнението на украинския генерален прокурор, който водеше разследване срещу компанията на сина му. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.12", "title": " Тръмп забрани изявления за инцидента с арестуваните от Русия украински моряци в Керченския проток"}
{"url": "https://trud.bg/%d0%b5%d0%b2%d1%80%d0%be%d1%85%d0%be%d0%bb%d0%b4-%d1%89%d0%b5-%d0%b7%d0%b0%d1%89%d0%b8%d1%82%d0%b0%d0%b2%d0%b0-%d1%81%d0%b4%d0%b5%d0%bb%d0%ba%d0%b0%d1%82%d0%b0-%d1%81-%d1%87%d0%b5%d0%b7-%d0%b2/", "text": "„Еврохолд България“ АД ще защитава интересите на своите над 9000 акционери след решението на Комисията за защита на конкуренцията (КЗК) за забрана на сделката с ЧЕЗ Груп, следвайки своята отговорност пред тях и изпълнявайки своите задължения. Това съобщиха от пресслужбата на компанията. „Еврохолд“ вече внесе жалба в Административен съд – София област. Чешката енергийна група също предприе административни мерки срещу решението на българския регулатор. „Еврохолд“ продължава изпълнението на обявената през октомври стратегия за създаване на силна регионална ютилити компания в рамките на холдинга по модела на Евроинс Иншурънс Груп АД (EИГ), която е една от големите застрахователни групи в Югоизточна Европа (ЮИЕ). Компанията запазва интереса си към придобивания в енергийния сектор в региона и вижда в тях възможност за диверсификация на портфолиото си. Създаденият от „Еврохолд“ енергиен борд, който включва утвърдени международни и български енергийни експерти, продължава да работи за реализация на стратегията за развитие на ютилити бизнеса на холдинга в ЮИЕ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.12", "title": " „Еврохолд“ ще защитава сделката с ЧЕЗ в съда"}
{"url": "https://trud.bg/%d0%be%d1%81%d1%82%d0%b0%d0%b2%d0%b8%d1%85%d0%b0-%d0%b2-%d0%b0%d1%80%d0%b5%d1%81%d1%82%d0%b0-%d0%b6%d0%b5%d0%bd%d0%b0%d1%82%d0%b0-%d0%be%d0%b1%d0%b2%d0%b8%d0%bd%d0%b5%d0%bd%d0%b0-%d0%b2-%d1%83%d0%b1/", "text": "Окръжен съд-Кюстендил, под председателството на съдия Йоланда Цекова взе най-тежката мярка за неотклонение „Задържане под стража“, по отношение на 28-годишната Детелина В. Тя е привлечена от Окръжна прокуратура-Кюстендил, като   бобовдолското село Мламолово, предаде „ „. От събраните по досъдебното производство доказателства, в достатъчна степен може да се направи обосновано предположение за съпричастност на обвиняемата към престъплението, за което е обвинена, като предвиденото наказание е „лишаване от свобода“ за срок от 10-20 години. Въпреки чистото съдебно минало на обвиняемата, съдът счете, че предвид тежестта на престъплението, за което е привлечена като обвиняема и поведението й след деянието, са налице и другите две предпоставки за вземане на най-тежката мярка за неотклонение „задържане под стража“, а именно, че обвиняемата може да се укрие или да извърши друго престъпление. Съдът няма впечатление за умствена недоразвитост на обвиняемата, за каквато пледира служебния й защитник адвокат Емил Атанасов и тя може да носи наказателна отговорност. Определението може да се обжалва и протестира пред САС в 3-дневен срок, считано от днес. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.12", "title": " Оставиха в ареста жената, обвинена в убийство на възрастен мъж в село Мламолово"}
{"url": "https://trud.bg/%d1%82%d0%be%d1%80%d0%bd%d0%b0%d0%b4%d0%be-%d0%bd%d0%b0%d0%b2%d0%be%d0%b4%d0%bd%d0%b5%d0%bd%d0%b8%d1%8f-%d0%b8-%d0%bf%d1%80%d0%be%d0%bb%d0%b8%d0%b2%d0%bd%d0%b8-%d0%b4%d1%8a%d0%b6%d0%b4%d0%be%d0%b2/", "text": "Лошото време, засегнало южните и централни райони на Италия, доведе до затварянето на училища, наводнения, падане на дървета и затваряне на пътищата, предаде БГНЕС. Днес Службата за гражданска защита обяви код “червено” в южните райони на Калабрия и остров Сицилия. В региона на Апулия е идентифициран код „оранжево“, а в други 10 италиански региона е „жълт“. Спасителните служби призоваха гражданите да избягват пътища в близост до реки и морския бряг и да внимават за падащи дървета. Въпреки многобройните сигнали към пожарните служби, не са установени критични ситуации. Няма съобщения и за пострадали. Един от ударите на стихията е върху древния град Матера, който беше обявен за Европейска столица на културата за 2019 година. Един от съседните му градове е претърпял торнадо, вследствие на което има 50 намеси на пожарни отряди поради падането на дървета и електрически стълбове. Властите на няколко провинции и градове в засегнатите от времето региони наредиха затваряне на училищата: днес ученици от Катания, Реджо-Калабрия, Бриндизи, Лече и Неапол не отидоха на училище. Венеция, традиционно изложена на лошо време, преживява период на т.н. “висока вода”. Днес сутринта, по време на пиковия период, нивото на морската вода достигна 127 сантиметра, което съответства на предпоследното й критично ниво на заплаха. В кадрите със снимки и видео от Венеция могат да се видят наводнения площад „Свети Марк“, където туристите с гумени ботуши се движат по мостовете. Общо във Венеция в резултат на дъждове и приливи и отливи се оказаха наводнени 45% от повърхността й. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.12", "title": " Торнадо, наводнения и проливни дъждове в Италия (СНИМКИ и ВИДЕО)"}
{"url": "https://trud.bg/%d0%be%d0%bf%d0%b5%d1%80%d0%b8%d1%80%d0%b0%d1%85%d0%b0-%d0%b4%d0%b6%d0%b8%d0%bc%d0%b8-%d0%ba%d0%b0%d1%80%d1%82%d1%8a%d1%80/", "text": "Бившият президент на САЩ Джими Картър беше опериран за намаляване на вътрешночерепното налягане, което е резултат от кървене, получено при неотдавнашно паданe, като операцията е преминала без усложнения, съобщи фондация „Джими Картър“, цитирана от АФП. След вчерашното си приемане в болница в Атланта, щата Джорджия, 95-годишният Картър се възстановява от хирургическата процедура и ще остане под наблюдение в болницата колкото е препоръчително, се казва в изявлението на фондацията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.12", "title": " Оперираха Джими Картър"}
{"url": "https://trud.bg/%d1%81%d1%82%d0%b8%d0%b3%d0%b0-%d0%b3%d0%b0%d0%b2%d1%80%d0%b0-%d1%81-%d1%86%d0%b0%d1%80-%d1%84%d1%83%d1%82%d0%b1%d0%be%d0%bb/", "text": "Колко гол трябва да стане Цар Футбол в България, за да спрем да го събличаме? Със съдилища, качулки, позори с по 0:6… Малко ни е явно резилът. Гадно е за държава, хвалеща се като четвърта в света. Та дори и преди четвърт век. На кого му пука кой ще е временен президент на БФС до 6 февруари или 6 юни? Единственото, което трябва да направи старото ръководство, е да свика извънреден конгрес. Няма никакво значение дали ще го направи Михаил Касабов или Йордан Лечков (виж стр. 30). Отдавна говорим за рестарт. Той е възможен само с нови лица. С нов президент и нова визия. Забравете, че съдът ще изчисти срама ни. Както се пееше в една стара комедийна песен, той е театър за двама и всяко дело е драма. Стигат ни драмите! По-трагичен от българския Цар Футбол няма.", "date": "2019.11.12", "title": " Стига гавра с Цар Футбол"}
{"url": "https://trud.bg/%d0%b2%d0%bb%d0%b0%d0%ba-%d0%bf%d0%be%d0%bc%d0%bb%d1%8f-%d0%ba%d0%be%d0%bb%d0%b0-%d0%b7%d0%b0%d1%80%d0%b0%d0%b4%d0%b8-%d0%bf%d0%b8%d1%8f%d0%bd-%d0%ba%d0%b0%d0%bd%d1%82%d0%be%d0%bd%d0%b5%d1%80-%d0%be/", "text": "Дрегерът показал 1,8 промила алкохол Трима са в болница, единият – с опасност за живота Влак помете кола на железопътен прелез заради пиян кантонер. Към 7 ч. на охраняем жп прелез в индустриалната зона на Асеновград 60-годишният К.М. не пуснал бариерата, въпреки че получил сигнал, че пътническият влак Пловдив – Асеновград наближава. Колата “Опел Астра” навлязла на жп линиите и била буквално пометена пред очите на свидетели, които били наблизо. От жестокия удар автомобилът бил запратен в охранителната будка, а покривът й отнесен. Кантонерът веднага се обадил на тел. 112. Пристигналите полицаи го тествали с дрегер, който показал 1,8 промила алкохол в издишания въздух, взета му е и кръв за изследване. 51-годишният машинист на влака не е пил, показала пробата. Кръв за изследване е взета и от шофьора на колата. Кантонерът К.М. е задържан за 24 ч., прокуратурата трябва да реши дали да иска той постоянно да остане зад решетките. Тримата, пътували в опела, са откарани в УМБАЛ “Свети Георги”, един от тях е с опасност за живота. 30-годишен мъж, седял до шофьора, е в изключително тежко състояние със сериозна черепно-мозъчна травма, гръдна и лицева травми и нараняване на единия крак. Шофьорът, на 32, е с гръдно-коремна травма, фрактура на десния крак и наранявания на главата. Третият пътник – на 25 г., е с гръдно-коремна травма, разкъсно-контузни рани на главата и единия крак, фрактура на шиен прешлен и луксация на ляво рамо. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.12", "title": " Влак помля кола заради пиян кантонер (обзор)\t"}
{"url": "https://trud.bg/%d0%be%d0%b1%d1%81%d1%8a%d0%b6%d0%b4%d0%b0%d1%82-%d0%b2%d1%8a%d0%bf%d1%80%d0%be%d1%81%d0%b0-%d1%81-%d0%b2%d0%b8%d0%b7%d0%b8%d1%82%d0%b5-%d0%b7%d0%b0-%d1%80%d1%83%d1%81%d0%bd%d0%b0%d1%86%d0%b8%d1%82/", "text": "На 21 ноември ще се състоят консултации в София между консулските департаменти на външните министерства на България и Русия за визовия въпрос. Това съобщи Генералният консул на Русия във Варна Владимир Климанов. Според него щом България е на прага на Шенген би трябвало по този въпрос да има съгласуване и с Брюксел. Сега в Русия работят 60 визови центъра и трите консулски служби в Москва, Петербург и Екатеринбург, които се стараят да не забавят издаването на визи, каза дипломатът. Според него причините за спада на руските туристи, за който няма още окончателни данни, не са само визови. „Отвори се турският пазар и за миналата година нашите туристи там бяха 5 милиона. Всеки човек си избира почивката според джоба-някои отиват на Малдивите, други в България или Турция“, коментира Владимир Климанов. Според него сънародниците му харесват страната ни заради хубавото море и минималната езикова бариера, но туроператори и хотелиери трябва повече да работят за привличането им в България. На отчет в Генералното консулство на Русия във Варна, което покрива 6 области, се водят 5500 постоянно пребиваващи руски граждани. Но не всички собственици на имоти се регистрират, а и това не е задължително. Най-честите проблеми и оплаквания са свързани с измами при покупка на имот или експлоатацията му. Бих препоръчал на нашите сънародници преди да си купят недвижима собственост да проверят дали няма някакви задължения или запори върху нея, каза още дипломатът. Според него като цяло руските туристи не създават проблеми на правозащитните органи в страната ни-идват семейно с децата си и не правят зулуми, каза Владимир Климанов. Генералният консул на Русия във Варна връчи купа на екипажа на яхта „Еспресо Мартини“ за рекордно пресичане на Черно море от Варна до Сочи.", "date": "2019.11.12", "title": " Въпроса с визите за руснаците обсъждат двете външни министерства"}
{"url": "https://trud.bg/%d0%ba%d0%b0%d0%bd%d0%b4%d0%b8%d0%b4%d0%b0%d1%82-%d0%bd%d0%b0-%d0%b3%d0%b5%d1%80%d0%b1-%d0%b8%d1%81%d0%ba%d0%b0-%d0%ba%d0%b0%d1%81%d0%b8%d1%80%d0%b0%d0%bd%d0%b5-%d0%bd%d0%b0-%d0%b8%d0%b7%d0%b1%d0%be/", "text": "Кандидат на ГЕРБ поиска касиране на изборите за кмет на община Борован. В административния съд във Враца е образувано дело срещу решение на ОИК от 4 ноември, според което новоизбраният кмет е Десислава Тодорова. От магистратурата потвърдиха, че делото е заведено под №795 от тази година и е въз основа на жалба за допуснати нарушения, подписана от загубилия изборите Иван Костовски. От своя страна неуспелият претендент за кмет на ГЕРБ в Борован Иван Костовски е подал 4 жалби в административния съд във Враца за допуснати нарушения на изборния кодекс, сред които нередности в част от преброените бюлетини, съгласно методическите указания на централната избирателна комисия. Вотът за кмет в Борован беше решен само с 10 гласа в полза на Тодорова, която бе издигната от местна коалиция от 7 партии. На 8 ноември тя положи клетва.", "date": "2019.11.12", "title": " Кандидат на ГЕРБ иска касиране на изборите в Борован"}
{"url": "https://trud.bg/%d0%b3%d0%b5%d1%80%d0%bc%d0%b0%d0%bd%d1%81%d0%ba%d0%b8%d1%82%d0%b5-%d0%b2%d0%bb%d0%b0%d1%81%d1%82%d0%b8-%d1%81%d0%b0-%d0%bf%d1%80%d0%b5%d0%b4%d0%be%d1%82%d0%b2%d1%80%d0%b0%d1%82%d0%b8%d0%bb%d0%b8/", "text": "Германската полиция e обискирала днес три апартамента в западногерманския град Офенбах и е арестувала трима души по подозрение за подготовка на терористична атака с използване на експлозиви от името на групировката „Ислямска държава“ (ИД), съобщиха властите в страната, цитирани от  . Главният заподозрян е 24-годишен германски гражданин от македонски произход, който е възнамерявал да произведе експлозиви и се е опитал да купи оръжие по интернет. Двамата му съучастници са турски граждани съответно на 22 и 21 години. Полицията в града потвърди, че заподозрените са признали, че са членове на „Ислямска държава“. Те са обвинени, че са подготвяли атентат с религиозни подбуди, а целта им е била да убият „колкото се може повече неверници“. При обиските са намерени достатъчен брой доказателства за подготвяното нападение. Според прокурора от Франкфурт Надя Нисен главният заподозрян вече си е набавил необходимите компоненти за направата на взривно устройство. Тримата заподозрени ще бъдат изправени днес пред съд, който ще реши дали да ги остави в ареста. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.12", "title": " Германските власти са предотвратили терористичен атентат, подготвян от „Ислямска държава“"}
{"url": "https://trud.bg/%d1%84%d0%be%d1%80%d0%bc%d1%83%d0%bb%d0%b0-1-%d1%81%d1%82%d0%b0%d0%b2%d0%b0-%d0%b5%d0%ba%d0%be%d0%bb%d0%be%d0%b3%d0%b8%d1%87%d0%bd%d0%b0-%d0%b4%d0%be-2030-%d0%b0/", "text": "Формула 1 си постави амбициозната цел да постигне „нулев въглероден отпечатък“ до 2030-а. Най-престижният автомобилен спорт харчи тонове бензин за тестове, тренировки и състезания, а освен това керванът обикаля цял свят в продължение на близо година. Изпълнителният директор Чейз Кери обаче смята, че е възможно изразходването на ресурси за „кралските гонки“ да бъде драстично редуцирано.  „Всяка организация е длъжна да поеме своя дял от този глобален проблем – заяви американецът. – Надявам се, че ще успеем благодарение на невероятния талант на хората, които работят с нас.“  Босът е уверен, че до 2025-а ще бъде произведен първият двигател с вътрешно горене с „нулев ефект“ за околната среда.", "date": "2019.11.12", "title": " Формула 1 става екологична до 2030-а"}
{"url": "https://trud.bg/%d1%81%d1%8a%d0%b4%d1%8a%d1%82-%d0%be%d1%81%d1%82%d0%b0%d0%b2%d0%b8-%d0%b2-%d0%b0%d1%80%d0%b5%d1%81%d1%82%d0%b0-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d1%8f-%d0%b2-%d1%83%d0%b1%d0%b8%d0%b9/", "text": "Постоянна мярка „Задържане под стража” постанови Кюстендилския окръжен съд за 47- годишния Георги Стоичков, който бе привлечен като обвиняем в   на 45- годишният Христо Смиленски, предаде „Дарик“. Инцидентът между двамата възникна събота срещу неделя през нощта пред блок 159 в кв. Герена в Кюстендил. При инцидентът Стоичков е наръгал с нож убитият Смиленски, който по време на боя е възпроизвел изстрели и газов пистолет. В съда обвиняемият Георги Стоичков заяви пред съдия Йоланда Цекова цитирам- „Дълбоко съжалявам за нещата и се срамувам. Бях унизен и предизвикан. Искам да определите по-лека мярка заради дъщеря ми”. Мотивите на съдия Йоланда Цекова да остави обвиняемият в ареста са два: От събраните доказателства до момента може да се направи предположение за съпричаност на обвиняемия към това тежко престъпление, за което присъдата е от 10 до 20 години. Освен тежестта на престъплението и механизма за извършването му , кара съда да предполага възможността и за извършване на друго престъпление от обвиняемия. Адвокат Емил Велинов пледира за постановяване за по лека мярка. „Продължавам да твърдя, че няма доказателства или данни за извършено престъпление по член 115 тоест умишлено убийство, а се касае за неизбежна отбрана. Аз за това и исках защитния ми да не бъде задържан. Това е и единственото ми основание”, заяви Емил Велинов. Той обяви, че ще обжалва мярката. След възникналият инцидент освен обвиняемият бяха задържани и 19- годишният му син и 38- годишната му жена, които впоследствие бяха освободени. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.12", "title": " Съдът остави в ареста обвинения в убийството на 45-годишен мъж в Кюстендил"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d1%88%d1%83%d0%bc%d0%b5%d0%bd-%d0%bf%d0%be%d1%81%d1%80%d0%b5%d1%89%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d0%bd%d0%b0-%d0%be%d1%82/", "text": "Кметът на Шумен Любомир Христов се срещна във вторник с младия изпълнител Викторио Ангелов, който е единственият българин, участвал в „Х Фактор – Финландия“. На срещата присъства и майката на Викторио Стефанка Стойчева. Семейството е от Шумен, но от години живее във Финландия. Преди дни 18-годишният шуменец изнесе първия си концерт в родния град под надслов „У дома“. Спектакълът се осъществи със съдействието на общината и изпълни с публика зала „Арена Шумен“. Викторио благодари на кмета и на общинската администрация за подкрепата при организацията и реализирането на концерта и му подари плакат със свой автограф. Христов пожела на младия творец да сбъдне мечтите си и един ден да бъде още по-успешен. Талантливият изпълнител сподели, че тази година е завършил музикално училище в Хелзинки и ще продължи образованието си в областта на телевизионното и филмово продуцентство. Според него Шумен доста се е променил през последните години и мечтае един ден да се върне в родния си град. Той разказа, че предстои издаването на първия му албум и ще се радва музиката и песните да достигнат до неговите близки и приятели в България. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.12", "title": " Кметът на Шумен посрещна българина от „Х Фактор – Финландия“"}
{"url": "https://trud.bg/%d0%b2%d0%b8%d1%86%d0%b5%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%b7%d0%b0-%d0%b4%d0%b0-%d0%b8%d0%bc%d0%b0%d1%82-%d0%b4%d0%b5%d1%86%d0%b0%d1%82%d0%b0-%d0%b1%d1%8a%d0%b4/", "text": "Вицепрезидентът Илияна Йотова откри в София изложба с фотографии и детски рисунки от фонда на международната асамблея „Знаме на мира“. Изложбата е посветена на 40-годишнината от провеждането на първата асамблея, а вицепрезидентът е патрон на юбилейните чествания. Това съобщиха от пресслужбата на „Дондуков 2“. „Международната асамблея „Знаме на мира“ имаше висока цел – бъдещето на децата. За да имат бъдеще, трябва да живеят в мир“, посочи в приветствието си Илияна Йотова и подчерта, че въпросът за мира и сигурността е по-актуален от всякога. Вицепрезидентът цитира данни, според които едно от десет деца по света живее в конфликтен регион, едно от двеста деца е бежанец. Само за 2018 г. около 13 хил. деца са дошли в Европа без родители, близо 15 хиляди са разселени в ЕС, 30 хил. деца са дошли в Италия, България, Испания и Гърция. „Вместо мечти, детство, игри и приятелство – децата живеят в свят на войни, бедност, заличено бъдеще“, изтъкна вицепрезидентът Йотова. „Тази изложба е по-ценна от всеки един архив, защото тя показва света отпреди 40 години през погледа на тогавашните деца. Оттук, от българската столица София с творчеството си те изпращаха към целия свят своите послания за мир, разбирателство и приятелство“, заяви Илияна Йотова. Вицепрезидентът поздрави Евгения Живкова и нейната фондация „Людмила Живкова – Знаме на мира“, които поддържат живи не само спомена, но и идеята на асамблеята. „Убедена съм, че такава мащабна инициатива трябва да продължи да живее, защото тя е дипломация, която успява там, където световните сили, правителствата и политиците не успяват“, подчерта Илияна Йотова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.12", "title": " Вицепрезидентът: За да имат децата бъдеще, трябва да живеят в мир"}
{"url": "https://trud.bg/%d0%b1%d0%b8%d0%b7%d0%bd%d0%b5%d1%81%d1%8a%d1%82-%d0%bf%d1%80%d0%b8%d1%82%d0%b5%d1%81%d0%bd%d0%b5%d0%bd-%d0%be%d1%82-%d0%b4%d0%b5%d0%bc%d0%be%d0%b3%d1%80%d0%b0%d1%84%d1%81%d0%ba%d0%b0%d1%82%d0%b0/", "text": "Основна цел на правителството е технологична трансформация на икономиката Занижени критерии за развитието на страната за следващите 10 години тревожат бизнеса. Те са заложени в “Национална програма за развитие на България до 2030 година”, в която трябва да бъде начертана визията за страната за следващото десетилетие. Документът бе обсъден днес от Националния съвет за тристранно сътрудничество (НСТС) и ще подлежи на промени до края на 2020 година. “В следващите етапи трябва да заложим адекватни политики и цели в синхрон с бизнеса и гражданите”, така зам.-министърът на финансите Маринела Петрова представи приоритетите на програмата. Основна цел на правителството за периода до 2030 г. е технологична трансформация на икономиката, повишаване на ресурсната ефективност и наваксване на изоставането в цифровизацията. В програмата са заложени мерки за решаване на демографските проблеми. Председателят на АИКБ Васил Велев заяви, че подкрепят в този вид стратегията, но отбеляза, че в нея са заложени от една страна труднопостижими цели, а от друга – някои приоритети са занижени с оглед на 10-годишния период. Като занижен критерий той посочи политиката на държавата в областта на демографията. Според Анализа на социално-икономическото развитие на страната след присъединяването към ЕС основният фактор за намаляването на населението на страната е отрицателният естествен прираст, достигащ до -6.5‰ към края на 2017 г. (при средно за ЕС от -0.4‰). Изводите сочат, че у нас може да се говори за демографска криза. От Българската стопанска камара (БСК) с председател Радосвет Радев изразиха несъгласието си с това, че в програмата не са попаднали техните предложения и не виждат ясните усилия на мениджмънта на държавата. Според БСК липсва ясна макроикономическа рамка за развитието на страната и биха подкрепили програмата, стига тя да бъде реалистична. Според КРИБ, които подкрепят документа, той трябва да бъде надграждан в зависимост от динамиката на развитието на страната. Те ще ще вземат участие за обсъждания на всички нива на програмата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.12", "title": " Бизнесът притеснен от демографската криза (обзор)\t"}
{"url": "https://trud.bg/15-%d0%b3%d0%be%d0%b4%d0%b8%d0%bd%d0%b8-%d1%80%d0%b5%d1%88%d0%b5%d1%82%d0%ba%d0%b8-%d0%b7%d0%b0-%d1%80%d0%b0%d0%b1%d0%be%d1%82%d0%be%d0%b4%d0%b0%d1%82%d0%b5%d0%bb-%d0%bf%d1%80%d0%b5%d0%b1%d0%b8%d0%bb/", "text": "Потрошеният 2 дни брал душа в обора  Окръжният съд в Пловдив прати за 15 г. зад решетките Ивелин Андонов, който преди 2 г. уби по особено жесток начин работник във ферма в асеновградското с. Козаново. Той ще трябва да изплати и по 100 бона на всяко от трите деца на жертвата. Андонов, който беше с парична гаранция, вече е задържан под стража. Трагедията се разигра на 30 март 2017 г., когато 56-годишният пастир Георги Михайлов загубил две бременни овце, докато били на паша. Работодателят му се вбесил и го пребил, после го оставил в обора и се прибрал в Пловдив. Михайлов се мъчил 2 дни, като в това време едва дишал. Андонов се върнал във фермата чак на 1 април и откарал пастира в болница, но там той починал. Побойникът се опита да се измъкне, като каза, че не той е пребил пастира, а го е ритнал коч. Съдебно-медицинската експертиза обаче опроверга тази версия.", "date": "2019.11.12", "title": " 15 години решетки за работодател, пребил до смърт пастир\t"}
{"url": "https://trud.bg/%d0%b1%d1%81%d0%bf-%d0%bf%d1%80%d0%b5%d0%b4%d0%bb%d0%be%d0%b6%d0%b8-%d0%b2%d1%80%d0%b5%d0%bc%d0%b5%d0%bd%d0%bd%d0%b0-%d0%ba%d0%be%d0%bc%d0%b8%d1%81%d0%b8%d1%8f-%d0%b4%d0%b0-%d0%ba%d0%be%d1%80%d0%b8/", "text": "Временна комисия паритетен принцип да коригира проблемите в Изборния кодекс, предложи БСП след среща за изборното законодателство. След нея председателят на БСП Корнелия Нинова изрази съжаление, че ГЕРБ не са се отзовали. “Каним ГЕРБ да се присъединят към тези разговори, за да решим заедно проблемите”, заяви Нинова на брифинг в парламента. Според нея местните избори отново са показали редица проблеми, които по мнение на различните парламентарни и политически сили, изкривяват вота и не отразяват обективното гласуване на хората. “Искането ни за машинно гласуване, за машинно преброяване, за изчистване на списъците изисква голяма експертиза. Тази комисия да направи това разглеждане на проблемите, да обобщи и да направи предложения за решение, които да влязат в залата като общи предложения за промени. Не бива да се променя сега действащата норма за 100% машинно гласуване”, допълни Нинова. “Пороците на ИК са видими от цялото общество”, обяви Йордан Цонев от ДПС. Според него вместо анкетна комисия обаче изборните правила може да минат през правна комисия.", "date": "2019.11.12", "title": " БСП предложи временна комисия да коригира Изборния кодекс (обзор)"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-523/", "text": "Втора пенсия до живот за половината осигурени Ще я получават само хората с достатъчно средства в индивидуалната партида. Предлагат три варианта на изплащане.             Общините са много зависими от централната власт Не може с ниски данъци да имаш модерни градове, казва Живко Тодоров, кмет на Стара Загора, в интервю за „Труд“.         По вина на Боби Лазаров* Президентът Плевнелиев можеше да бъде успешен водещ на прогнозата за времето, заради усмивката си, но уви не разбира дори и от това – коментар на Емил Спахийски.       Прекалено голяма ли е Турция за НАТО Президентът Ердоган започна да гледа с недоверие към досегашните си партньори – анализ на Димитър Гърдев.                 След Освобождението 30 години сме без здравен министър Народът пращи от здраве, докато е назначен първият – „Легенди и истини в българската история“ с Росен Тахов.           Обединителят Силует на председателя на СОС Елен Герджиков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.12", "title": " Вижте акцентите в броя на вестник „Труд“ в сряда, 13 ноември 2019"}
{"url": "https://trud.bg/%d0%b7%d0%b0%d0%bf%d0%bb%d0%b0%d1%82%d0%b8%d1%82%d0%b5-%d0%bd%d0%b0%d1%80%d0%b0%d1%81%d0%bd%d0%b0%d1%85%d0%b0-%d1%81-11-%d0%b7%d0%b0-%d0%b3%d0%be%d0%b4%d0%b8%d0%bd%d0%b0/", "text": "Програмистите взимат над 3000 лв. Най-голямо е увеличението на доходите в сектора на недвижимите имоти Заплатите нараснаха с 11,5% за година и през септември средното възнаграждение в страната е 1266 лв., обявиха от НСИ. Заплатите се увеличават във всички сектори на икономиката с изключение на добивната промишленост, където има спад на годишна база с 4,6%. Въпреки това, заетите в сектора имат сравнително добри доходи и получават по 1760 лв. на месец, което е с близо 40% повече от средната заплата за страната. Най-голям ръст на заплатите има в сектора “Операции с недвижими имоти” – с 19,3% за година до 1165 лв. на месец. Това се дължи на големият ръст на сделките с имоти. А доходите в сектора до голяма степен се формират на база на реализираните продажби. На второ място по увеличение са заплатите на учителите – със 17% за година. Заетите в образованието през септември са взели средно по 1323 лв. Увеличението на заплатите в сектор “Строителство” е с 14,7%, което му отрежда трето място. Това отново се дължи на нарастващото търсене на имоти. Активният пазар на жилища води до сериозен ръст в строителството, което пък създава дефицит на кадри и налага вдигане на заплатите. В резултат средното възнаграждение в строителството вече е над 1000 лв. Челната петица по ръст на заплатите се допълва от секторите “Търговия, ремонт на автомобили” и “Хотелиерство и ресторантьорство”, където увеличението е с над 12%. Заетите в тези два сектора традиционно взимат най-ниските заплати. Увеличението на надниците им е малко по-бързо, отколкото в други браншове, за да има леко догонване спрямо средната заплата. През септември заетите в “Търговия, ремонт на автомобили” са взели средно по 1119 лв., а в “Хотелиерство и ресторантьорство” – 808 лв. Заплатите в хотелите и ресторантите за първи път са над 800 лв., но все още са най-ниските. Най-високи са заплатите в сектора “Създаване и разпространение на информация и творчески продукти; далекосъобщения”, където влизат и програмистите – средно 3033 лв. на месец. Възнагражденията в сектора са нараснали с 10,6% за година. На второ място с 2083 лв. на месец са заетите в “Производство и доставка на електрическа и топлинна енергия и на газ”. Третата позиция е за сектора “Финанси и застраховане” с 1954 лв. на месец.   Дават на депутатите по 3873 лв. Основното възнаграждение на депутатите става 3873 лв. Те взимат по три средни заплати за обществения сектор за последния месец от всяко тримесечие. Основната заплата на народните представители нараства със 117 лв. спрямо предходното тримесечие и с 354 лв. на годишна база. Ако участват в парламентарна комисия, депутатите ще получават по 4260 лв. Председателите на комисии в парламента ще взимат по 5228 лв. на месец, което е с 478 лв. повече спрямо съответното тримесечие на миналата година. Председателят на парламента за първи път ще взима малко над 6000 лв., а министрите ще получават по 5035 лв. Заплатата на президента става 7746 лв. Всички тези суми са базови заплати, върху които има и добавки за стаж.", "date": "2019.11.12", "title": " Заплатите нараснаха с 11% за година\t"}
{"url": "https://trud.bg/%d0%b2%d1%82%d0%be%d1%80%d0%b0-%d0%bf%d0%b5%d0%bd%d1%81%d0%b8%d1%8f-%d0%b4%d0%be-%d0%b6%d0%b8%d0%b2%d0%be%d1%82-%d0%b7%d0%b0-%d0%bf%d0%be%d0%bb%d0%be%d0%b2%d0%b8%d0%bd%d0%b0%d1%82%d0%b0-%d0%be%d1%81/", "text": "Ще я получават само хората с достатъчно средства в индивидуалната партида Предлагат три варианта на изплащане Половината от българите, които ще получат първите допълнителни пенсии от 2021 г., няма да имат право на пожизнена месечна пенсия. Причината е, че няма да имат достатъчно натрупани средства в своите индивидуални партиди в универсален пенсионен фонд (УПФ). Това показват разчетите на социалното министерство, обяви министърът на труда Бисер Петков на кръгла маса, на която представи предложения за промени в Кодекса за социално осигуряване, касаещи втория стълб на пенсиониране. Натрупванията по личните партиди на осигурените от първата група бъдещи пенсионери, които са на възраст от 55 до 59 години, в момента са средно около 4075 лв. Условие за получаване на пожизнена пенсия е парите, натрупани в партидата на човек, да позволяват месечният й размер да бъде поне 15% от минималната пенсия за стаж и възраст. Ако приемем, че сега и през следващите години минималната пенсия е около 240 лв., това означава, че ако натрупаните средства на осигурените позволяват да взимат пожизнена пенсия над 35-36 лв., то те ще я получават до смъртта си, изчисли министърът. На практика право на пожизнено възнаграждение ще имат хората, осигурявали се над средния осигурителен доход за периода от 2002 г. насам (от когато бе въведено допълнителното задължително пенсионно осигуряване) и са били осигурявани постоянно. Предвижда се за изплащане на тези пенсии да бъде създаден Фонд за изплащане на пожизнени пенсии. Законопроектът предвижда гражданите да могат да избират пожизнена пенсия с 10 години гарантиран период на изплащане. Така се гарантира, че ако човек почине, веднага след като се пенсионира, наследниците му ще получат натрупаните пари. След изтичане на този период изплащането прекъсва. Хората, които нямат натрупани достатъчно средства в личните си партиди, за да получават пожизнена пенсия, ще могат да получават втора пенсия разсрочено за определен период. Тази опция ще бъде по-масова в началото, защото първите пенсионирани по новите правила ще имат натрупани пари за последните 20 години, а следващите ще имат вноски за по-дълго време, обясни Петков. Техните наследници също ще получават остатъка от натрупаните пари, ако лицето почине преди края на фиксирания срок. Третият вариант е, когато натрупванията в индивидуалната партида са по-малко от трикратния размер на минималната пенсия. При сегашния размер става въпрос за хора, които имат около 660 лв. в партидата си. Те ще могат да получат цялата сума наведнъж. За да се запази покупателната способност на парите, се предвижда допълнителната пожизнена пенсия и разсроченото плащане да се актуализират поне веднъж годишно. Актуализацията ще бъде в зависимост от реализираната доходност от инвестирането на средствата на фонда, като допълнителната пожизнена пенсия ще се актуализира с не по-малко от 50% от разликата между реализираната доходност и техническия лихвен процент, с който е изчислена.   Превеждат първите суми от есента на 2021 г. Правото на втора пенсия се придобива при навършване на възрастта за пенсиониране. За най-масовата трета категория труд в момента тя е 64 години и 4 месеца за мъжете , като расте с 1 месец всяка година и 61 години и 8 месеца за жените и расте с по 2 месеца на година. Не се предвижда изискване за стажа, както при първия стълб, уточни министър Бисер Петков. Първите, които ще получат втората пенсия от Универсален пенсионен фонд, са жените, родени след 1 декември 1959 г. Те задължително са внасяли осигуровки в частните дружества. Първите мъже ще получат втора пенсия през 2024 година. Тогава се очаква и повече хора вече да са навършили възрастта за пенсиониране, посочи Петков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.12", "title": " Втора пенсия до живот за половината осигурени"}
{"url": "https://trud.bg/%d1%80%d0%be%d0%bc%d0%b0%d0%bd-%d0%bd%d0%b0-%d0%b1%d0%be%d0%b9%d0%ba%d0%b0-%d0%b0%d1%81%d0%b8%d0%be%d0%b2%d0%b0-%d0%b8%d0%b7%d0%bb%d0%b5%d0%b7%d0%b5-%d0%bd%d0%b0-%d1%82%d1%83%d1%80%d1%81%d0%ba%d0%b8/", "text": "Преводач е Рюстем Азиз  Романът на Бойка Асиова “Яловата вдовица” излезе на турски език и бе представен на 38-мия Международен панаир на книгата в Истанбул от издателство ELFENE DUNYA (Сподели света). Изборът на книгата е на преводача Рюстем Азиз. “С първата нейна творба, която издаваме на турски език, Бойка Асиова ви отправя на едно магическо пътешествие в неведомите потайности на Балканите”, обещава на турския читател издателството. Книгата на българската авторка е представена по един вълнуващ начин. “Това не е обикновено или известно вам пътешествие. Това е междукултурно пътешествие, за което мислите, че го знаете, а всъщност не го знаете. След като сте прочели книгата, ще ви накара да си кажете: “Толкова неща не са ми били известни!” – това чуха в Истанбул за “Яловата вдовица”, която в България има вече четири издания (издателство “Жанет 45”). Романът е пътешествие, в което читателят преживява чрез драматичната любов на българката Враница и албанеца Адем, ще се запознаете с Рабието и Госпожа Йордана, Аджи Сале, Адем, Айдън Динка. Мурат Туджел – писател и собственик на издателството, смята, че в България читателите познават повече турски книги, отколкото в Турция български. И че се радва да предложи на пазара една силно разклонена балканска история, в която са преплетени много човешки съдби, разказани с болка, съпричастие и любов. И която вълнува. За романа “Яловата вдовица” Асиова е носител на Националната награда за белетристика “Николай Хайтов” за 2007 г. Номиниран е за наградата “Хеликон”, преведен е на немски език в Германия.", "date": "2019.11.12", "title": " Роман на Бойка Асиова излезе на турски език"}
{"url": "https://trud.bg/%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%bc%d0%b5%d0%b6%d0%b4%d1%83-%d1%82%d0%b8%d1%80-%d0%b8-%d0%ba%d0%be%d0%bb%d0%b0-%d0%b7%d0%b0%d0%b4%d1%80%d1%8a%d1%81%d1%82%d0%b8-%d0%be/", "text": "Катастрофа между ТИР и лек автомобил предизвика огромно задръстване на Южната дъга на Околовръстния път в София, предаде dir.bg. Сигналът за инцидента, който е станал в района на кръстовището със Симеоновско шосе, е подаден малко след 18 часа. На място са изпратени екипи на полицията. Все още няма информация за пострадали. Трафикът в посока Пловдив обаче е напълно блокиран. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.12", "title": " Катастрофа между тир и кола задръсти Околовръстния път на София"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b8%d1%81%d1%82-%d0%bf%d0%be%d0%b5-%d0%b1%d0%be%d0%bb%d0%bd%d0%b8%d1%86%d0%b0%d1%82%d0%b0-%d0%b2-%d0%bf%d0%b0%d0%b7%d0%b0%d1%80%d0%b4%d0%b6%d0%b8%d0%ba/", "text": "От вторник болницата в Пазарджик вече се управлява от прокурист. На поста е назначен д-р Красимир Темнилов. До решението се стигна след   което показа, че и директорът на лечебното заведение, и шефовете на двете ТЕЛК комисии имат пожизнени решения за нетрудоспособност, поради което възникнаха съмнения за това как са издадени, съобщи  Председателят на социалната комисия в парламента Хасан Адемов коментира, че няма конфликт на интереси, защото законът не забранявал председател на комисия да бъде освидетелстван от подчинените си. Единствената възможност тези практики да бъдат прекратени е промяна в закона. В същото време от НЗОК признаха, че ТЕЛК решенията често се използват неправомерно. „Огромна част от хората се насочват към ТЕЛК-овете не само за да решат медицински проблем, а по-скоро да получат финансова облага”, заяви д-р Хасан Адемов, председател на социалната комисия в парламента. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.12", "title": " Прокурист пое болницата в Пазарджик"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%ba%d1%8a%d0%bc-%d0%b1%d0%b8%d0%b7%d0%bd%d0%b5%d1%81%d0%b0-%d1%82%d0%be%d0%b2%d0%b0-%d1%81%d0%b0-%d1%85%d0%be%d1%80%d0%b0/", "text": "„Тази вечер сме се събрали на мероприятие за добри новини. Благодаря на всички за вас, които със своята воля и предприемчивост давате възможност икономиката да продължава да расте“, с тези думи Бойко Борисов поздрави бизнеса на церемонията по награждаване на „Мистър и Мисис Икономика“. И допълни: „Това са хората, които дърпат икономиката напред“. По думите му има графика на Световната банка с данни за България, Унгария и Германия – „До 1990 г. сме почти равни, от последните десет години вървим успоредно нагоре. А според Международния валутен фонд (МВФ) няма такава задлъжнялост в света, каквото има в момента, което е огромен риск за малки държави, като нашата. Заради това ние много пестеливо харчим за образование, на първо място, особено за дуално обучение“, допълни премиерът. Той спомена отново най-важните инфраструктурни проекти, по които работи правителството. Едната е „Младост – Тракия“, като „всеки петък вечер и неделя, особено, искам да запомните какъв трафик е сега, защото ако не бяхме направили Южната дъга, София щеше да спре“. И припомни, че са инвестирани 150 млн. лв. „ Автомагистрала „Хемус“ върви на пълни обороти, стотици хиляди български работници работят там, има скъпи големи багери, трактори, камиони, но по трасетата Боаза-Плевен и Търговище-Шумен вече се вижда как се работи. Автомагистрала „Европа „– от Калотина към Сърбия – хиляди камиони копаят там. Автомагистрала „Струма“– работниците са 300 метра навътре в тунела“, каза премиерът. „Аз до Банкя оставих отсечката последно, ще си ходя през Младост и после през Северната тангента“, пошегува се Борисов. „Десетки нови заводи се строят, Пловдив и Асеновград се съединиха с предприятия. Път като слънце“, допълни министър-председателят. „Защо 30 години не направихте завод за диверсификация на газ, питат ме в американското посолство. Е сега ви правим, за да може да мине втечнен газ от Щатите или от Катар“, каза Борисов. И допълни, че не трябва да се стресира бизнесът с високи данъци, заради това те си остават на тези нива, каза Бойко Борисов и се обърна към бизнеса: „Мощно инвестираме в образование, спорт, култура, археохология“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.12", "title": " Бойко Борисов към бизнеса: Това са хората, които дърпат икономиката напред (ВИДЕО)"}
{"url": "https://trud.bg/%d0%b2%d0%be%d0%b5%d0%bd%d0%bd%d0%b8-%d0%be%d0%b1%d0%b5%d0%b7%d0%b2%d1%80%d0%b5%d0%b4%d0%b8%d1%85%d0%b0-%d0%bd%d0%b5%d0%b2%d0%b7%d1%80%d0%b8%d0%b2%d0%b5%d0%bd%d0%b8-%d0%b1%d0%be%d0%b5%d0%bf%d1%80/", "text": "Четири специализирани екипа от военни формирования на Сухопътните войски в Белене, Ямбол, Пловдив и Враца са задействани днес за обезвреждане на невзривени боеприпаси, открити в различни населени места в страната. Това съобщиха от пресслужбата на МО. Военнослужещи от 55-и инженерен полк в Белене в 14.30 ч. предприеха разузнаване на корозирал снаряд, открит в землището на с. Черковица, община Никопол. При огледа е установено, че това е 152 мм бронебоен снаряд. В 16.25 ч. военнослужещите под ръководството на старши лейтенант Милен Сотиров извършиха унищожаване на снаряда на място при спазване на всички мерки за безопасност. Специализиран екип от военно формирование 52 590 – Ямбол в 13.15 ч. се отправи към землището на с. Лозенец, област Ямбол, по сигнал за намерен невзривен боеприпас. Под ръководството на капитан Димитър Дренски военнослужещите извършиха разузнаване и установиха, че това е изстрел за ръчен противотанков гранатомет. В 16.36 ч. специализираният екип унищожи намерения боеприпас. Военнослужещи от военно формирование 44 220 – Пловдив под ръководството на капитан Антон Делчев в 15.00 ч. предприеха разузнаване на невзривени боеприпаси, открити при почистване на помещение в кметството на с. Козарско, област Пазарджик. При огледа е установено, че това са 3 ръчни гранати. Военнослужещите транспортираха откритите боеприпаси и ги унищожиха в безопасен район извън населено място. Специализиран екип от военно формирование 54 990-Враца с ръководител старши сержант Любомир Цветков към 15.00 ч. е задействан за изпълнение на задачи по обезвреждане на невзривен боеприпас, открит на брега на язовир „Огоста“, Монтанско. При огледа е установено, че това е ръчна граната F-1 със запалка. Военнослужещите извършиха унищожаване на боеприпаса при спазване на мерките за безопасност. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.12", "title": " Военни обезвредиха невзривени боеприпаси, открити в различни населени места в страната"}
{"url": "https://trud.bg/%d0%bb%d1%83%d1%84%d1%82%d1%85%d0%b0%d0%bd%d0%b7%d0%b0-%d1%81%d0%b5-%d1%81%d1%8a%d0%b3%d0%bb%d0%b0%d1%81%d0%b8-%d0%bd%d0%b0-%d0%b0%d1%80%d0%b1%d0%b8%d1%82%d1%80%d0%b0%d0%b6-%d0%b2-%d1%81%d0%bf%d0%be/", "text": "Най-голямата германска авиокомпания Луфтханза (Lufthansa) обяви, че е приела да влезе в процедура по арбитраж със синдиката на кабинния персонал, избягвайки засега вероятността от още стачки, предадоха Асошиейтед прес и Ройтерс. В съвместно изявление превозвачът и профсъюзът на стюардите и стюардесите УФО (UFO) отбелязват днес, че преговорите помежду им напоследък са „конструктивни“ и показват, че „можем да стигнем до решение заедно“. Миналата седмица синдикатът организира двудневна стачка, принудила Луфтханза да отмени стотици полети. Двете страни водят тежък спор за заплатите и правния статут на профсъюза, припомня АП.  Те се надяват неутрален арбитър да им помогне да намерят решение, приемливо и за двете страни, и планират да дадат заедно пресконференция по темата в четвъртък. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.12", "title": " Луфтханза се съгласи на арбитраж в спора с кабинния персонал"}
{"url": "https://trud.bg/%d0%bf%d0%b5%d0%bd%d1%82%d0%b0%d0%b3%d0%be%d0%bd%d1%8a%d1%82-%d0%be%d0%b1%d1%8f%d0%b2%d0%b8-%d1%81%d1%80%d0%be%d0%ba%d0%be%d0%b2%d0%b5%d1%82%d0%b5-%d0%b7%d0%b0-%d0%b8%d0%b7%d1%82%d0%b5%d0%b3%d0%bb/", "text": "Изтеглянето на американската армия от Сирия ще отнеме няколко седмици. Това заяви пред журналистите министърът на отбраната на САЩ Марк Еспер, като стенограмата от разговора бе публикувана от пресслужбата на военното ведомство, пише руското издание „Известия“. „Все още изтегляме хора от Североизточна Сирия. Така че процесът продължава. Вероятно, той ще отнеме няколко седмици или повече. Който и да го е казал, съобщенията от анонимни висши армейски чинове, че възнамеряваме да оставим 950 души не са точни и не зная защо и кой го разпространява“, заяви Еспер. Освен това той бе помолен да коментира заявлението Марк Милли от Комитета на началниците на щабове на американските военни сили, който посочи, че САЩ ще оставят в Сирия 500-600 души. Министърът на отбраната заяви, че тази цифра е обусловена от ежедневните изменения в числеността на американския контингент в Сирия. По-рано, на 6 ноември, медиите съобщават, че президентът на САЩ Доналд Тръмп е одобрил провеждането на разширена военна мисия на САЩ за осигуряване на безопасността на нефтените находища в Източна Сирия. Смята се, че числеността на мисията ще бъде най-малко 800 души. На 7 ноември изданието Foreign Policy съобщи, че в Сирия ще останат около 900 американски военнослужещи – гарнизонни войски в базата Ат Танф и за защита на нефтените находища. Ръководителят на Пентагона Марк Еспер обяви изтеглянето на около хиляда американски войски от Сирия още на 13 октомври, но до края на октомври медиите съобщиха за намаляване на броя на американските войски в Сирия само със 100 души. На 7 ноември контраадмирал Уилям Бирн, председател на Обединения комитет на началници на щабове на въоръжените сили на САЩ, обяви изтеглянето на по-голямата част от въоръжените сили и техника от региона на Кобани в Сирия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.12", "title": " Пентагонът обяви сроковете за изтегляне на американските войски от Сирия"}
{"url": "https://trud.bg/%d0%bf%d1%80%d0%b5%d0%b7%d0%b0%d1%81%d1%82%d1%80%d0%be%d1%8f%d0%b2%d0%b0%d0%bd%d0%b5%d1%82%d0%be-%d0%bf%d1%8a%d1%80%d0%b2%d0%b0-%d1%82%d0%b5%d0%bc%d0%b0-%d0%bd%d0%b0-%d0%ba%d0%bc%d0%b5%d1%82%d0%b0/", "text": "Владимир Данаилов е поканен за зам.-кмет по дигитализацията Ще бъдат създадени три нови ресора в Столичната община. Учредява се ресор “Дигитализация и инвестиции”, а досегашният транспортен ресор се разделя на два – “Строителство” и “Транспорт”. Това са големите мотори на промяната за София и начинът да бъде увеличена скоростта на развитиe на града, обяви кметът на града Йорданка Фандъкова, след като положи клетва и официално встъпи в длъжност за четвърти мандат. Фандъкова съобщи и че утре заедно с главния архитект на София Здравко Здравков ще внесат в регионалното министерство своите предложения за законови промени с цел борба срещу презастрояването. Предложенията са за изменения в Закона за устройство на територията, Закона за устройство и застрояване на Столична община и някои наредби на министерството. Ще се работи и по промяната на Общия устройствен план, обяви Фандъкова. На първото заседание на Столичния общински съвет след изборите освен нея се заклеха 61 общински съветници, 24 районни кметове и 31 кметове на кметства. Фандъкова обяви, че за заместник-кмет по дигитализацията вече е поканен досегашният председател на Столичната агенция за приватизация и инвестиции Владимир Данаилов. Тя заяви още, че до месец ще предложи на общинския съвет структурни промени в работата на градската управа, които да гарантират повече бързина, контрол и публичност. В словото си пред общинския съвет кметът изрази позицията си, че партийната принадлежност отстъпва пред отговорността към гражданите на София. “Минахме през тежка кампания. Едно обещание обаче ни обединяваше и това е обещанието за промяна”, каза Фандъкова. Тя обяви пред общинските съветници, че вратата й винаги е отворена за разговори идеи и решения, но не и за популизъм и опити да се използва града за партийни цели.   Елен Герджиков е преизбран за председател на СОС Негови заместници са проф. Иво Петров, Милка Христова и арх. Борислав Игнатов Елен Герджиков стана отново председател на Столичния общински съвет. Този пост той заемаше и от 2012 г. досега. С тайно гласуване предложеният от ГЕРБ общински съветник събра 33 гласа “за”. Милка Христова от БСП получи подкрепа от 15 гласа. Методи Лалов от “Демократична България” получи 12 “за”. “Първо общинският съвет е да започне работа по новия си правилник. СОС може да работи по-добре стъпвайки на съвременен правилник”, каза Герджиков. Една от темите които ще се обсъждат е дали може зам.-председатели на СОС да стават и независими общински съветници, какъвто е Борис Бонев, който бе и кaндидат за кмет на София. За зам.-председатели на СОС бяха избрани проф. Иво Петров, предложен от ГЕРБ, Милка Христова от БСП, арх. Борислав Игнатов от ДБ, който бе и кандидат-кмет на София. Най-много съветници в новия състав на местния парламент има ГЕРБ – 27, макар да намаляват с трима от предходния мандат. Съветниците от БСП станаха от 7 през миналия мандат на 15. “БСП за България” ще бъде единствената опозиция”, заяви Лидерът на столичните социалисти Калоян Паргов. ДБ има 12 общински съветници, ВМРО – 4, а “Атака”- 2. Лидерът на партията Волен Сидеров се отказа от депутатско място за да бъде общински съветник. “Ще осветля сделките в Общината”, заяви той. Засега в съвета ще има политически групи на ГЕРБ, БСП и ДБ. ВМРО, “Атака” и независимият Борис Бонев нямат численост да сформират самостоятелни такива, но могат да се присъединят към някоя. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.12", "title": " Презастрояването – първа тема на кмета"}
{"url": "https://trud.bg/%d1%81%d1%8a%d0%b4%d1%8a%d1%82-%d0%bd%d0%b0%d1%81%d1%80%d0%be%d1%87%d0%b8-%d1%81%d1%80%d0%b5%d1%89%d1%83-%d0%b8%d0%b7%d0%b1%d0%be%d1%80%d0%b0-%d0%bd%d0%b0-%d0%ba%d0%bc%d0%b5%d1%82-%d0%bd%d0%b0-%d0%b3/", "text": "От Местна коалиция „БСП за България“ оспорват Решение № 188-МИ/03.11.2019 година на Общинска избирателна комисия – Горна Оряховица за избиране на кмет на Община Горна Оряховица. От левицата претендират, че не е спазен принципът за уседналост по отношение на кандидата на ГЕРБ инж. Добромир Добрев, който спечели трети мандат на втори тур. С разпореждане на съдията докладчик от Административния съд във Велико Търново от 11 ноември са изискани конкретни писмени доказателства, които не са представени в пълнота от ОИК – Горна Оряховица. Делото е насрочено за разглеждане в открито съдебно заседание на 15 ноември от 13 часа с призоваване на жалбоподателя, ответника и заинтересованата страна – кандидатът, избран за кмет. Разпределена е доказателствената тежест и в тази връзка са дадени указания и на страните са вменени задължения за представяне на документи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.12", "title": " Съдът насрочи дело срещу избора на кмет на Горна Оряховица за 15 ноември\t"}
