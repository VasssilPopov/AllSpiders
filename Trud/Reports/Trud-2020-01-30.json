{"url": "https://trud.bg/%d0%bf%d1%80%d0%b8%d1%81%d1%82%d0%b8%d0%b3%d0%bd%d0%b0%d1%85%d0%b0-%d1%82%d0%b5%d1%81%d1%82%d0%be%d0%b2%d0%b5%d1%82%d0%b5-%d0%b7%d0%b0-%d0%b4%d0%b8%d0%b0%d0%b3%d0%bd%d0%be%d1%81%d1%82%d0%b8%d0%ba/", "text": "В Националния център по заразни и паразитни болести са доставени реактиви за генетична диагностика чрез real-time PCR на новия коронавирус 2019-nCoV. Te бяха заявени от Националния център преди 3 седмици и са синтезирани на основание доказаните вируси от Китайския център за контрол и превенция на заболяванията. Това съобщиха от пресцентъра на Министерството на здравеопазването. Реактивите са предназначени за доказване на заболяването, причинено от коронавирус 2019-nCoV, само при хора, които са с изявена клинична картина на тежка пневмония и дихателна недостатъчност. България е една от първите държави, заявили и вече получили китове за диагностика на новия коронавирус. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.30", "title": "\n\t\t\tПристигнаха тестовете за диагностика на новия коронавирус\t\t\t"}
{"url": "https://trud.bg/%d0%bd%d0%be%d0%b2%d0%b5-%d1%85%d0%be%d0%bb%d0%b4%d0%b8%d0%bd%d0%b3-%d0%bd%d0%b0%d0%bb%d0%b0%d0%b3%d0%b0%d0%bd%d0%b5%d1%82%d0%be-%d0%bd%d0%b0-%d0%b7%d0%b0%d0%bf%d0%be%d1%80%d0%b8-%d0%bd%d0%b0/", "text": "Налагането на запори на фирми, свързани с бизнесмена Васил Божков, както и запори на негово лично имущество без задължителното за това съдебно разпореждане може да се определи само по един начин – като абсолютен произвол, заявиха в декларация от „Нове холдинг“:  По силата на Данъчно-процесуалния кодекс на предварително обезпечаване подлежат единствено вземания за данъци и осигурителни вноски, но не и други публични вземания. За да бъдат обезпечени вземания за държавни такси, то същите следва да са установени с влязъл в сила ревизионен акт. Такъв е ревизионен акт, който е минал едноистанционно административно обжалване и двуинстанционно в съда. Това е фактическата ситуация по отношение на твърденията на АДФИ, че Националната лотария дължи невнесени суми от такси за минал период. По отношение на личното имущество на г-н Божков, по силата на ЗКПОНПИ, КПОНПИ може да изиска запори при наличие на достатъчно данни и обосновано предположение за незаконно придобито имущество, но отново с мотивирано искане до съда. При действия на данъчни органи, това отново не може да стане без влязъл в сила данъчен ревизионен акт.  Отново искаме да напомним, че г-н Божков е акционер във въпросните компании и на тази основа действията срещу него са абсолютно незаконосъобразни. С всеки следващ ден от началото на тази печална сага става все по-ясно, че целта е овладяването на успешен частен бизнес и футболен клуб, който за последната година бе изваден от фалит. Всички действия на властимащите – хора и институции, са в разрез с действащите в страната ни закони. Те целят на практика да блокират дейността ни като поставят компаниите в невъзможност да извършват нормалната си дейност. Така например, трябваше да бъдат платтени 41 000 евро на мениджърска агенция за два трансфера за ПФК “Левски” и ако тази сума не бе осигурена, клубът би загубил 3 т. от първенството, а при забавяне от 14 дни щеше да бъде изхвърлен от групите. Също днес беше срокът да се платят 144 000 лв. по споразумението за дълговете на клуба в размер на 5 млн. към НАП. Ако не бяха осигурени в срок, това би развалило автоматично споразумението, което щеше да означава поредна огромна загуба за клуба. Това е само един нагледен пример. Утре ние няма да сме в състояние да оперираме с активите на компаниите си поради незаконосъобразните действия на правоохранителните органи и това ще доведе до много последствия на много нива.  Ще търсим правата си в съда и ще отстояваме правото си да работим, въпреки държавните институции и репресивния държавен апарат. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.30", "title": "\n\t\t\t„Нове холдинг“: Налагането на запори на фирми, свързани с Васил Божков и на негово лично имущество, без задължителното съдебно разпореждане, е абсолютен произвол\t\t\t"}
{"url": "https://trud.bg/%d0%bc%d0%b5%d0%bd%d0%b4%d0%b0-%d1%81%d1%82%d0%be%d1%8f%d0%bd%d0%be%d0%b2%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%bd%d1%8f%d0%bc%d0%b0-%d0%b4%d0%b0-%d1%83%d1%87%d0%b0%d1%81%d1%82/", "text": "Парламентът даде мандат за влизане в еврозоната само при курс от 1,95583 лева за евро. Дори всички хора и фирми да решат да обърнат левовете в евро, това ще се случи без проблеми и то по курса, който е фиксиран, обяви пред   Менда Стоянова- шеф на бюджетната комисия в парламента и депутат от ГЕРБ. Преди дни стана ясно, че се готвят законови промени във връзка с влизането на България в чакалнята на еврозоната, свързани с курса на лева спрямо еврото. Това породи притеснения, че е възможно левът да се обезцени. „Многократно сме твърдели, че бордът ни е много стабилен. Зад всичките пари – левове, които имаме в обръщение, стои 160% евро. Това означава, че ако утре всеки българин реши да си обърне парите в евро, това ще се случи без проблеми, и то по фиксирания курс“, заяви Стоянова. „За да се случи това нещо, трябва да има съгласие от представителите на България, които водят преговори и целия процес. Този процес на присъединяване към ERM II , който на всички ни се струва че приближава към своя край, вече се води от три години. Много активно БНБ участва в преговорите. Проблемът, който възникна е последната поправка в наш закон, след която ЕЦБ ще даде положително становище за съответствие на нормативната ни уредба“, обясни Менда Стоянова. По думите й управителят на БНБ е декларирал, че ние сме във Валутен борд от 20 години и няма смисъл да имаме подобна разпоредба, защото влизаме с твърд курс, но за съжаление механизмът и правилата по него са от 1997 г. „Не може като едно изключение за нас да правят поправки“, посочи още Менда Стоянова. Тя поясни, че от тук са се развихрили спекулациите, че няма да влезем с този курс, в който сме в момента. Преговорите не започват тепърва, те се на финала си, каза още Менда Стоянова. Република България няма да участва в механизма, при курс различен от централния, категорична беше тя. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.30", "title": "\n\t\t\tМенда Стоянова: България няма да участва в механизма ERM II, при различен курс от фиксирания\t\t\t"}
{"url": "https://trud.bg/%d0%b4%d1%8a%d1%80%d0%b2%d0%be-%d0%bf%d1%80%d0%b5%d0%bc%d0%b0%d0%b7%d0%b0-11-%d0%b3%d0%be%d0%b4%d0%b8%d1%88%d0%bd%d0%be-%d0%b4%d0%b5%d1%82%d0%b5-%d0%b2-%d1%85%d0%b8%d1%81%d0%b0%d1%80%d1%81%d0%ba%d0%be/", "text": "Дърво е паднало върху 11-годишно дете в землището на хисарското село Паничери, съобщи „Дарик“. То е откарано в тежко състояние в УМБАЛ „Св. Георги“. Трагедията се разиграла в местността „Цокови ливади“ край селото. 21-годишен мъж от сливенското село Градец рязал с моторен трион акация. Детето, което е от габровското село Агатово, било в близост и падащото дърво го премазало. На място била извикана полиция, служителите на реда откарали момчето до медицинския пункт в селото. Впоследствие то било транспортирано до УМБАЛ „Св. Георги“. От болницата съобщиха, че малчуганът е с тежка черепно-мозъчна травма и опасност за живота в Клиниката по анестезиология и интензивно лечение. Лекарите продължават да се борят за живота му. Мъжът, прерязал дървото, е задържан за 24 часа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.30", "title": "\n\t\t\tДърво премаза 11-годишно дете в Хисарско, с опасност за живота е\t\t\t"}
{"url": "https://trud.bg/%d0%bfa%d1%82%d1%80%d0%b8%d0%be%d1%82%d0%b8%d1%82%d0%b5-%d0%b8-%d0%b1%d1%81%d0%bf-%d0%bf%d1%80%d0%be%d1%82%d0%b8%d0%b2-%d1%81%d0%b5%d1%82%d0%b0-%d0%be%d0%b1%d0%b7%d0%be%d1%80/", "text": "Споразумението бе прието на първо четене с гласове на ГЕРБ и ДПС  Депутати призоваха текстовете да не минават на второ четене заради риск за българския бизнес С гласовете на депутати от ГЕРБ и ДПС на първо четене парламентът ратифицира Всеобхватното икономическо и търговско споразумение между Канада и Европейския съюз (СЕТА). От БСП, “Обединени патриоти” и “Атака” бяха “против”. “За” гласуваха 110 депутати, “против” бяха 98, а 7 се въздържаха. Споразумението предвижда пълно премахване на митата за 99 на сто от тарифните номера до 7 години, опростяване на митнически правила и процедури, както и правила за произход, чрез които се улеснява износът в Канада. Сред аргументите срещу споразумението бяха опасността от навлизане на пазара на ГМО продукти, добива на шистов газ чрез фракинг и ограничаването на националния суверенитет. От “Обединени патриоти” и призоваха второто четене на споразумението да бъде преодоляно с обществена активност, защото последиците за България ще са неблагоприятни: “Днес ние създадохме поредната заплаха за България, за българския бизнес, за българските трудови хора”, каза Искрен Веселинов. “Ние многократно сме изразявали своите опасения, защото националният интерес на България не е защитен по никакъв начин, а за нас той е приоритет. Ето защо аз призовавам, когато се стигне до второ четене тези, които не са подкрепили законопроекта на първо, нека да не го подкрепят и на второ”, заяви Филип Попов от БСП. Междувременно група протестиращи се събраха пред сградата на парламента, за да изразят несъгласието си с приемането на Законопроекта. Народните представители от ВМРО Мария Цветкова, Александър Сиди и Искрен Веселинов са се срещнали с тях и са ги призовали да бъдат активни, защото българското общество трябвало да се събуди, за да не допуска “актове, които не защитават националния ни интерес”. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.30", "title": "\n\t\t\tПaтриотите и БСП против СЕТА (обзор)\t\t\t"}
{"url": "https://trud.bg/%d0%bf%d0%bb%d0%b0%d1%89%d0%b0%d0%bc%d0%b5-%d0%bd%d0%b5%d0%b2%d0%b7%d0%b5%d1%82%d0%b8%d1%8f-%d0%bf%d0%be-%d0%b4%d0%be%d0%b3%d0%be%d0%b2%d0%be%d1%80%d0%b0-%d1%81-%d1%80%d1%83%d1%81%d0%b8%d1%8f-%d0%b3/", "text": "Ако реши да намали доставките на газ от Русия с 50%, страната ни ще трябва да плати близо 100 млн. долара за невнесен, но договорен газ. 100 млн. долара за невзет от Русия газ в обем от 800 млн. куб. м може да плати България, ако намали наполовина доставките, според договора с “Газпром експрот”. Това стана ясно от думите на зам.-директора на Националния фонд за енергийна сигурност Алексей Гривач пред EADaily. Договорът между “Газпром експорт” и “Булгаргаз” е подписан през 2012 г. Според условията на изтичащия през 2022 г. договор, страната ни задължително трябва да плати поне 80 на сто от договорените количества в размер на 2,9 млрд. куб. метра годишно. Разнообразяването на доставките с 50% може да стане само, след като е готова газовата връзка с Гърция, която по план трябва да влезе в експлоатация до края на годината. По нея в страната ни ще влизат американски и азербайджански газ. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.30", "title": "\n\t\t\tПлащаме невзетия по договора с Русия газ\t\t\t"}
{"url": "https://trud.bg/%d0%b2%d0%b0%d1%81%d0%b8%d0%bb-%d0%b1%d0%be%d0%b6%d0%ba%d0%be%d0%b2-%d0%b2%d1%81%d0%b8%d1%87%d0%ba%d0%b8-%d0%bf%d0%b5%d1%87%d0%b5%d0%bb%d0%b8%d0%b2%d1%88%d0%b8-%d0%be%d1%82-%d0%bb%d0%be%d1%82%d0%b0/", "text": "Бизнесменът Васил Божков коментира пред  , че повдигнатите му 7 обвинения от прокуратурата, включително за предлагане на подкуп в Комисията по хазарта, са на база „някой казал, друг чул, че някой предлагал“. „Как ми са предявени обвинения чрез служебен адвокат – нито са ме питали, нито са ме търсили. Аз имам собствени адвокати, не съм социално слаб.   с мен, имам си адвокати, които са упълномощени“, каза той. Божков заяви още, че трудно би се върнал в България, тъй като има притеснения от изказването на главния прокурор Иван Гешев за прилагане на психотерапия. „Точно от тази психотерапия ме е страх. Ще се върна в България пред съда. Първо искам да предявят обвинения на моите адвокати. Това всичко е съшито с бели конци. Какви доказателства могат да бъдат предмети на изкуството?“, каза бизнесменът. Не е тайна къде съм, това не е от значение, заяви Божков на въпроса къде се намира в момента. На твърденията на прокуратурата, че голяма част от лицата,   от лотарийните игри, не съществуват реално, Божков заяви: „Това нанася големи вреди на бизнеса и тука ще заведа лични дела. Всички лица съществуват и парите им са преведени по банков път, както е по закон. Освен това, някой от прокурорите каза, че няма средства да се обезпечат печалбите. Нека да не се изказват по бизнес, както аз не се изказвам по техните работи. Това са нелепи твърдения и лъжи, които уронват престижа и пречат на бизнеса. Мисля да предявя лични дела към тези, които ги казват“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.30", "title": "\n\t\t\tВасил Божков: Всички печеливши от лотарии съществуват и парите им са преведени по банков път\t\t\t"}
{"url": "https://trud.bg/%d1%82%d1%8a%d1%80%d0%b3%d0%be%d0%b2%d1%86%d0%b8-%d0%bf%d0%be%d0%b4%d0%b3%d0%be%d1%82%d0%b2%d1%8f%d1%82-%d1%83%d0%b2%d0%b5%d0%bb%d0%b8%d1%87%d0%b5%d0%bd%d0%b8%d0%b5-%d0%bd%d0%b0-%d1%86%d0%b5%d0%bd/", "text": "Повишение на цените през следващите три месеца подготвят търговците на дребно. Това става ясно от анкета на Националния статистически институт сред мениджърите на фирми. През януари бизнес климатът в търговията на дребно леко се влошава, което е обяснимо след коледното и новогодишно пазаруване. Но очакванията на търговците на дребно за поръчки към доставчици през следващите месеци са благоприятни. Мениджърите в останалите сектори на икономиката – промишленост, строителство и услуги очакват цените през следващите месеци да останат без промяна. За разлика от мненията на търговците на дребно. През януари бизнес климатът се подобрява, което се дължи на промишлеността. Мениджърите от промишлеността имат по-оптимистични оценки и очаквания за бизнес състоянието на предприятията. Прогнозите им за износа и производствената активност през следващите три месеца също са благоприятни. Средното натоварване на мощностите в заводите нараства до 78%. В строителството и услугите очакванията за поръчки през следващите месеци са благоприятни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.30", "title": "\n\t\t\tТърговци подготвят увеличение на цените\t\t\t"}
{"url": "https://trud.bg/%d0%b1%d0%b5%d0%b7-%d0%b7%d0%b0%d0%bf%d0%b5%d1%87%d0%b0%d1%82%d0%b2%d0%b0%d0%bd%d0%b5-%d0%b7%d0%b0-%d0%b1%d0%b0%d0%ba%d1%88%d0%b8%d1%88%d0%b8-%d0%b2-%d0%ba%d0%b0%d1%81%d0%b0%d1%82%d0%b0/", "text": "Започват разговори с бизнеса Ресторанти и заведения няма да може да бъдат запечатвани за малки отклонения между отчетения оборот на касовия апарат и наличните пари в касата. Тази промяна в нормативните документи може да бъде направена, за да бъдат дадени гаранции на ресторантьорите, че ако съвестно изпълняват задълженията си, обектите им няма да бъдат запечатвани, научи „Труд“. В момента за неиздаване на касова бележка търговският обект може да бъде запечатан за срок до 30 дни. Тази санкция беше въведена заради най-посещаваните заведения, които не биха се стреснали от нито една глоба, ако правят 50-100 хил. лв. оборот само в петък вечер. Някои от ресторантьорите, които бяха на протест пред парламента, обаче обясняват, че ако данъчни намерят суми от бакшиши в касата може да ги запечатат. Реално такива случаи няма, никой не запечатва търговски обект за малки разминавания в сумите, коментираха за „Труд“ данъчни. Но ако на касовия апарат са отчетени 1000 лв., а наличните пари в касата са 3000 лв. очевидно не става въпрос за бакшиши, а за укриване на оборот. На среща между министъра на финансите Владислав Горанов и ресторантьори във вторник беше договорено срокът за изпълнение на изискванията за софтуера за управление на продажбите в търговските обекти (СУПТО) да бъде удължен с шест месеца до края на юли. Тази промяна в Наредба Н-18 за отчитане на оборота до дни трябва официално да бъде направена. След това ще започнат срещи с представители на бизнеса, на които ще бъдат обсъдени представените от търговците проблеми. Възможно е някои основания за запечатване на търговски обекти за незначителни пропуски в документацията да отпаднат. Отлагането на Наредбата Н-18 обаче ще постави в неравностойно положение хилядите търговци, които вече са сменили касовите апарати и софтуера си, спрямо тези, които чакаха до последния момент и излизайки на протест си осигуриха още шест месеца. Но от НАП ще следят дали някой, който вече има нов и регистриран софтуер за управление на продажбите, няма да го отвърже от касовия апарат. Тези търговци ще бъдат считани за рискови, тъй като да имаш от новия и одобрен от НАП софтуер и да не го ползваш показва, че вероятно се прави опит за укриване на оборот.   Одобрени са над 740 продукта 90% от търговците работят по правилата Над 740 софтуера за управление на продажбите в търговските обекти вече са одобрени и регистрирани в Националната агенция за приходи. 90% от търговците в страната вече работят по новите изисквания на Наредба Н-18 като подават данни в НАП на всеки 5 минути, а софтуерът за продажбите им подава данни за всяка сделка към касовия апарат. Представители на туристическия бранш срещаха най-големи трудности с новите правила, тъй като работят с много различни системи за резервации, като софтуерът им е разработен от чуждестранни компании. Но и на този проблем вече е намерено решение. Те могат да добавят модул към използвания досега софтуер като няколко от големите туроператори вече са го направили. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.30", "title": "\n\t\t\tБез запечатване за бакшиши в касата\t\t\t"}
{"url": "https://trud.bg/%d0%b2-%d0%b8%d1%82%d0%b0%d0%bb%d0%b8%d1%8f-%d0%bd%d0%b5-%d0%bf%d0%be%d0%b7%d0%b2%d0%be%d0%bb%d0%b8%d1%85%d0%b0-%d0%bd%d0%b0-%d0%bf%d1%8a%d1%82%d0%bd%d0%b8%d1%86%d0%b8%d1%82%d0%b5-%d0%be%d1%82-%d0%b1/", "text": "От пристанището в италианския град Чивитавекия планираха да освободят повече от хиляда души от  ойто беше блокиран заради подозрения за пътници, които може да се болни от коронавирус, но кметът на града се противопостави, предава „Интерфакс“, като се позовава на информация от вестник La Repubblica. „Току-що ни беше позволено да свалим 1140 души с „Коста Смералда“, чийто круиз приключи“, заяви комендантът на пристанището Винченцо Леоне. Това решение е взето след консултация с лекари, казват италианските медии. Но кметът на Чивитавекия се противопостави на това действие. Кметът, който пристигна на пристанището, слезе от колата и започна да крещи на пристанищните власти, обвинявайки ги в безумие, твърдят италианските медии. „Луди ли сте? Кой е позволил да слязат? Ще ви изпратя всички в прокуратурата“, каза кметът. Според вестник Mattino, Тедеско е заявил, че преди да се появят „конкретни новини“, той няма да позволи слизането на пътници от „Коста Смералда“, за да „защити общественото здраве“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.30", "title": "\n\t\t\tВ Италия не позволиха на пътниците от блокирания круизен кораб да слязат заради коронавируса\t\t\t"}
{"url": "https://trud.bg/%d0%b2-%d0%b1%d1%83%d1%80%d0%b3%d0%b0%d1%81-%d0%b4%d0%b0%d0%bd%d1%8a%d1%86%d0%b8%d1%82%d0%b5-%d0%b7%d0%b0-%d0%ba%d0%be%d0%bb%d0%b8%d1%82%d0%b5-%d1%81%d0%b0-%d0%bd%d0%b0%d0%b9-%d0%b2%d0%b8%d1%81%d0%be/", "text": "Столицата е на първо място по размера на патентния налог за търговците на дребно  В Бургас и Варна са най-високите данъци за колите, показва анализ на Института за пазарна икономика за регионите в страната на база данни за 2019 г. В Бургас данъкът за колите е средно 1,54 лв. за киловат, а във Варна е 1,5 лв. Най-ниски са данъците за колите в София и Монтана – 1,10 лв. за киловат. За 2020 г. обаче данъците за колите в София бяха леко увеличени. В София са най-високите патентни данъци за търговия на дребно в обекти до 100 кв. м. – 20 лв. за кв. м. Варна и Бургас остават на второ и трето място съответно с 16,59 лв. и 15 лв. на кв. м. В столицата са и най-високите патентни данъци за такситата. Над една трета (33,6%) от хората в Сливен живеят в материални лишения, като именно там са хората с най-големи финансови проблеми, показва анализът. 30,8% от жителите на Пазарджик и 30% от тези във Видин също живеят в материални лишения, което означава, че не могат да си позволят три от общо девет основни стоки и услуги. Изненадващо делът на хората с материални лишения е най-нисък не в София (12,2%), а в Габрово – 9,6%. 17 199 лв. е средната брутна годишна заплата в София, според данните за 2017 г., пише в анализа. Годишната заплата в столицата е двойно по-висока от най-ниската в страната – 8233 лв. за Видин. В периферията на столицата, заради заводите и складовете на фирми, годишната заплата достига 12 149 лв., а в Стара Загора е 12 248 лв. Във Враца средните годишни заплати от 11 460 лв. също са сравнително високи, но това се дължи на доходите на служителите в атомната централа. В индустриалния град на България – Пловдив, средната годишна заплата е 10 771 лв. София е на първо място и по средни заплатите в преработващата индустрията с 1368 лв. на месец. В периферията на столицата взимат средно по 1338 лв. Морската столица Варна държи трето място по заплати в заводите – 1181 лв., а в Бургас те са са 1118 лв. Най-ниските заплати в преработващата промишленост са в Благоевград – едва 686 лв., а във Видин са по 700 лв. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.30", "title": "\n\t\t\tВ Бургас данъците за колите са най-високи\t\t\t"}
{"url": "https://trud.bg/%d1%80%d0%b0%d0%b4%d0%b5%d0%b2-%d0%bf%d1%80%d0%b5%d0%b4-%d1%87%d1%83%d0%b6%d0%b4%d0%b8%d1%82%d0%b5-%d0%b4%d0%b8%d0%bf%d0%bb%d0%be%d0%bc%d0%b0%d1%82%d0%b8-%d1%83-%d0%bd%d0%b0%d1%81-%d0%b1%d1%8a%d0%bb/", "text": "С разместването на световните политически и икономически центрове естествено нараства нестабилността. Това каза в обръщението си към посланиците президентът Румен Радев, който е домакин на традиционния за началото на годината прием за ръководителите на дипломатическите мисии, акредитирани в България, в Националния исторически музей. „Едва ли има по-подходящо място, където ние, българите, да посрещнем представителите на света. Добре дошли в музея на вековната българска история и култура. Изключително се радвам да видя всички вас, представителите на Дипломатическия корпус в България. Да приветствам с добре дошли тези, които връчиха своите акредитивни писма през изминалата година, и дори днес вашата бройка се увеличи с още четирима“, заяви президентът Радев. „Измина една динамична година. Година, наситена с много събития. Тези събития в такава степен се застъпваха и като мащаб, и като време, че няма време за пълноценни коментари и анализи. Дори много от събитията тази година ни изненадваха“, подчерта той. „С разместването на световните политически и икономически центрове естествено нараства нестабилността и в тази обстановка е истинско предизвикателство да реализираме пълноценна многостранна дипломация, защото изкушенията от едностранни действия с всички рискове, които произтичат от тях за сигурността, са факт“, допълни президентът. Искам да ви уверя, а и вие го виждате ежедневно във вашата работа, че България е предсказуем и надежден партньор, каза той. „България води политики за стабилност и сигурност. Политики в утвърждаване на диалога и сътрудничеството. Неслучайно от високата трибуна на 74-ата сесия на Организацията на обединените нации аз призовах отново за утвърждаване принципите на мултиматериализма. Настоях отново диалогът и сътрудничеството да бъдат водещи при решаване на всички предизвикателствата, пред които сме изправени., а те никак не са малко“, допълни президентът Радев. „Светът днес се задъхва от конфликти, от терористични акции, религиозен фундаментализъм, климатични промени, които стават все по-приоритетни, защитата на правата на хората. Предизвикателствата, свързани с бедността и неравенствата, които пораждат голяма част от тези кризи“, каза още държавният глава. „България е предсказуем съсед, който работи за защита на принципите на добросъседството и за развитие на динамични отношения с всички свои съседи. Западните Балкани продължават да бъдат във фокуса на българската външна политика и ние продължаваме с всички възможни действия и инициативи да връщаме европейския и не само фокус в този регион, без който не може да има силна и просперираща Европа“, подчерта президентът Румен Радев. Основно приоритетно направление остават нашето членство в Европейския съюз (ЕС) и конструктивният глас на България за утвърждаване на единството, за преодоляване на различията, за търсене на рационални пътища да решим предизвикателствата пред Съюза, заяви държавният глава. „Предизвикателствата са най-вече пред механизмите, как ние взимаме решения и определяме нашите дългосрочни приоритети, защото „зелената сделка“ е само един от приоритетите на европейската политика. Приоритетите на ефективна и ефикасна европейска политика“, допълни той. „Ние трябва да преодолеем и различията, но това няма да стане само с програми за социално и икономическо сближаване. Ние трябва да търсим начин да постигнем приближаване в образованието и научните изследвания, защото само успешното образование и наука могат да бъдат гарант за икономически просперитет“, каза още президентът Румен Радев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.30", "title": "\n\t\t\tРадев пред чуждите дипломати у нас: България е предсказуем и надежден партньор\t\t\t"}
{"url": "https://trud.bg/%d0%b8%d1%81%d1%82%d0%be%d1%80%d0%b8%d0%ba%d1%8a%d1%82-%d0%b0%d0%ba%d0%b0%d0%b4-%d0%b3%d0%b5%d0%be%d1%80%d0%b3%d0%b8-%d0%bc%d0%b0%d1%80%d0%ba%d0%be%d0%b2-%d0%bf%d1%80%d0%b5%d0%b4-%d1%82-3/", "text": "Дни след отбелязването на 75-годишнината от освобождението на нацисткия концлагер Аушвиц от Червената армия коментарите за Холокоста – това ужасно зло, извършено от нацизма, продължават. Каква е истината, защо толкова усилено политиците искат да пренапишат историята, особено тази за Втората световна война. За опорните точки пред съвременните историци и защо се налагат нови „истини“ – по тези въпроси разговаряме с акад. Георги Марков. – Световни лидери отбелязаха в Полша 75 години от освобождаването на нацисткия концлагер Аушвиц-Биркенау и написаха в декларация: „Не можем да променим историята, но уроците на историята могат да променят нас“. Ние не можем да променим историята, но напоследък често това се опитват и го правят политиците. Не е ли нонсенс, не е ли абсурдно това, академик Марков? \n– Времето не може да се върне назад и историята няма как да я върнем, за да я поправяме, както смятат политиците. Що се отнася до Аушвиц или до Освиенцим, както го наричат също, да припомним, че преди пет години поляците събраха световни лидери, но не поканиха Путин, а тогавашния украински президент Порошенко. Причината – Първи украински фронт е освободил Аушвиц. Не казват обаче, че Червената армия е освободителка, а уж украинците били освободили концлагера. – Използват името на армията, която влиза в Аушвиц. Историк като вас какво ще каже? \n– Ще кажа, че фронтовете са създадени на геостратегически признак, този фронт действа в Украйна. Ето, Трети украински фронт, който влиза в България, не е създаден от украинци, а от съветски войници – руснаци, украинци и други. Първото впечатление е, че пак се политизира историята. Излиза, че щом казват, че Първи украински фронт е освободил Аушвиц, значи освободителите са украинци. Това е пълна глупост. Историята няма защо да я променяме. Тя трябва да се пише такава, каквато е. Хора правят историята и хора я пишат. Но част от политиците са изкушени да се съобразяват с някои по-висши политици и определени фондации, които им поръчват какво да пишат. Както беше и преди 1989 г. – поръчваха как да се отразяват събития по определени теми. Така и днес имаме политическа коректност. – А няма ли и автоцензура от страна на историците? \n– Именно, ние премълчаваме факти, които са неудобни. Ще ви цитирам Тодор Живков, който казваше, че има и голяма, но има и малка правда – „Вие гледайте голямата правда“, заръчваше той. Има и удобна, но има и неудобна истина. За съжаление, употребата на историята от политиците продължава. Англосаксонската историография е като съветската – много си приличат по своята едностранчивост. Миналата година, когато отбелязваха 75 години от десанта в Нормандия и откриването на Втория фронт във Втората световна война, на събирането си големите от Запад поканиха Меркел, а Путин – не. И там обявиха, че това е решаващият фронт на Втората световна, както и че точно той е началото на края на Третия райх, което не е вярно. Всички знаят, че през Първата световна война решаващ е Западният фронт, а през Втората – Източният. – Но само заради Путин и Русия ли се прави това пренаписване на историята – наистина така изглежда отстрани? Откъде това неистово желание у политиците да променят точно и само това събитие и то 75 години след него, когато все още има живи участници, все пак не е било преди векове? \n– Скоро имаше спор – Путин разкри документи и поляците скочиха срещу него. Ставаше дума да един полски посланик маршал Йозеф Пилсудски, който е известен антисемит. Антисемитизмът не е от Втората световна война. Той има много дълбоки корени и не идва от Германия. Антисемитизъм има още по времето на Христофор Колумб по времето на кралица Изабела. Когато той открива Новия свят, същата тази кралица изгонва 300 000 евреи от Испания и повечето от тях се озовават в Османската империя – в Солун и тук по нашите земи. Сред поляците има известни антисемити – ако четете Хенрих Сенкевич, ще го видите. Антисемитизъм има и в Англия, вземете „Венецианският търговец“ на Шекспир. Има и във Франция, има и в Русия… Известен е фактът, че обвиняват именно евреите за избухването на болшевишката Октомврийска революция, защото много от водачите u болшевики са евреи. – Светът не е забравил антисемитизма, но той има корени и сега – това е плашещото днес. \n– Знаете ли, има едно много елементарно обяснение, че евреите са виновни за всичко – те държат Уолстрийт, капитали, банки, масони и т. н. Те дори предадоха и разпънаха Иисус, но нали самият Иисус е евреин! Това е най-опростенческото днес, че теорията на конспирацията продължава и евреите са навсякъде. Това е характерно като идея не само в бившите социалистически държави, но и в развитите западни страни. Там обясняват, че евреите държат едрия банков капитал. Вярно е, защото евреите още през Средновековието, когато са забранявали на християни и мюсюлмани да работят с лихва, евреите са могли. Това е обяснимо, но това е една легенда и конспирация, че самият Хитлер е имал еврейски корени. Той избива почти 6 милиона евреи, защото смята, че са се родили такива, и изтреблението се превръща в индустрия. Лагерите на смъртта от 1942 г. с газовите камери е най-ужасното нещо. В тях има специалисти по масово изтребление. – Нещо като индустриално убийство на хора. \n– Да, а златните зъби на тези хора са отивали в швейцарски банки. Дълго време след войната те крият тази истина, освен това трябваше да платят и известни обезщетения. Въпреки че 2/3 от Швейцария е немскоезична, Хитлер я оставя, защото там са банките, шпионажа, търговията – там изнасят златните зъби и ги претапят. Това не бива да се забравя. А във Франция по време на режима на Виши цялата депортация извършва френската полиция. В Украйна, където са големите зверства, има една СС дивизия „Галичина“ и прословутият ръководител на украинските националисти Степан Бандера – сега моля ви се тези хора ги реабилитират в Украйна! Най-големите зверства извършват украинците, които също са антисемити. – Преди дни и ЦРУ разсекрети документи за Бандера какви ги е вършил. \n– В Украйна обаче го реабилитираха. Та той е близък до Химлер! – изтребва и евреи, и поляци, а те вече му построиха и десетки паметници в Украйна. Еврейското лоби в Щатите обаче не е забравило за Бандера и Украйна е много уязвима по отношение на това как ще влезе в НАТО или в ЕС. Защото те казват: „Реабилитират Бандера, палачът подчинен на Химлер, как ще ги приемем!“ А украинците са така увлечени от малкия национализъм, че дори превеждат Гогол на майчин език, както Скопие превежда Димитър Талев. – Едно изявление на украинския президент Зеленски от тези дни разгневи Кремъл, след като заяви, че сговорът на СССР с нацистка Германия е довел до избухването на Втората световна война. Каква е историческата истина? \n– Германосъветският пакт беше прикриван от съветската историография. Вярно е, че Хитлер нямаше да нападне Полша, ако Съветският съюз я беше защитил. Но Сталин се връща и той прави своя Мюнхен. Понеже в Мюнхен през септември 1938 г. се събраха четирите сили – Германия, Италия, Великобритания и Франция и подписаха разпокъсването на Чехословакия. Западът искаше да насочи Вермахта на Изток и да воюва срещу болшевиките. Сталин обаче ги изигра. Както Западът направи Мюнхен, така Сталин подписа пакта с Хитлер и направиха поредното разделение на Полша. – Но опорните точки днес не показват ли съвсем наяве, че историята служи за политически цели? \n– Служи, разбира се, особено новата и съвременната история, защото тя е още жива и с нея се обясняват много съвременни събития, тъй като има причини, има и следствия. Не е работа на днешните държавници, които нямат никакъв спомен за онези години, да правят оценки. Те не са професионално осведомени, оценките им са преднамерени и понеже са силни на деня, някои историци им угаждат и пригласят. И тук имаше един много изявен политик от ГЕРБ, който сега скучае – Цветан Цветанов му е името. Та хванал той учебника за 10-и клас по история и се обадил на просветния министър Красимир Вълчев да му каже, че комунизмът не бил достатъчно добре изобличен. И хайде – да се пренаписва учебникът. Не е работа на политик да прави такива промени. Оттам тръгнаха и други политици, и те се намесиха и… виждаме какво става. Нали живяхме това време на цензурата? Защо го продължаваме по този ужасен, дори бих казал престъпен начин, защото това ще учат днешните и бъдещите българчета. Политиците обаче продължават и си въобразяват, че вече са влезли в историята, ще бъдат вечни и дори дават оценка за други вече утвърдени исторически личности. – Българските евреи са спасени от Царство България – народ, политици, Църква – всички са направили по нещо, за да стане това неоспорим факт. \n– Хитлер престъпва към масово унищожение или т. нар. „окончателно решение на еврейския въпрос“, съгласно конференцията в берлинското предградие Ванзее на 20 януари 1942 г. Там срещу Царство България е записано, че има 48 000 български евреи. Това са българските евреи и те са спасени. Много са факторите, които помагат, но това не може да се реши въпреки волята на цар Борис III. Неговият принос е основен. Има хора, които ръководят съдбините на този народ. Историята се прави от личности. Народът върви след личностите, не след буболечките. – Каква е опасността, ако продължаваме все така да прекрояваме историята, докъде може да стигне то? \n– Това компрометира историята пред обществото. Знаете ли, че след тези чести промени в учебниците няколко пъти родители ме питат: „А вие, историците, защо пренаписвате учебниците?“ И моят отговор е: „Защото политиците като се сменят и дойдат на власт, искат да се пренаписва“. Ето как хората смятат, че историците обслужват политиците и това се обобщава. Хората обичат историята, но, за съжаление, историците нямаме достатъчно голям авторитет именно поради това пренаписване на историята. И затова то трябва да се преосмисли. Призовавам политиците да се опитат да правят история – вярно, че не от всеки политик става държавник, но не ги съветвам и да пишат история. Има си историци за това и то е техен професионален дълг. – От това, което казвате, излиза, че сегашните политици смятат, че знаят повече от историците. Не кара ли точно това някои ваши колеги да стават техни слуги – не само у нас, а и по света?  \n– Ще ви споделя, че това понякога ме кара да се смея със сълзи, защото е много тъжно и жалко. Има един депутат Тома Биков, който на 9 септември посъветва по телевизора да не забравяме кое е общото между трите преврата – деветоюнския (1923 г.), деветнадесетомайския и деветосептемврийския. Представяте ли си, според него отговорът на въпроса, който сам задава, е, че тези преврати са извършени от политически кръг „Звено“?! Как обаче да му повярваме на този млад човек, като този кръг „Звено“ се създава през 1927 година! И репликата на същия този Биков от управляващите беше: „Еее, голяма работа. Вие, историците, само издребнявате“. Бойко Борисов пък сравни Гоце Делчев с Че Гевара. Ама Че е аржентинец, който се бие за свободата на Куба, след това за Боливия, после там загива. Че Гевара е чужденец в Куба, а Гоце е наш българин в Македония. – Не са много силни по история хората от властовия ни елит… \n– Политиците трябва да избягват историческите паралели, защото не познават достатъчно историята. Да си гледат политиката. Аз съм им подарявал моите дебели книги, но те нямат време да четат, защото смятат и казват, че правят история. Ами като нямат време, поне от време на време да разговарят с историци. През 2002 г. издадох най-тънката си книжка – 300 страници, „Поуки за държавниците“. И накрая реших и извадих в четири странички 33 поуки за държавниците. Поне да почнат да четат отзад напред (смее се). – Може ли да кажете – не като гадател, разбира се, какво целят политиците? \n– Те не искат да четат историята, а да я правят. Дребните политици още не са влезли в историята, няма и да могат. Защото историята ще отсъди след време. И е логично не всеки от тях да остане в нея. В историята има място за големи политици, а не и за дребни. А съвременните, за съжаление, са дребни, играят много на дребно, не са държавници. Нека се опитат поне да оставят добро име в нашата народна памет. Ако не могат да останат в историята. Той и Хитлер е влязъл в историята. Без Хитлер нямаше да има Чърчил, Сталин и Рузвелт насреща. Те самите са наричали своята коалиция антихитлеристка. Нашият гост \nГеорги Марков е роден в Пловдив през 1946 г. Завършва история в Алма Матер. Специализира в Института за европейска история в Майнц, ФРГ. Професор, д-р на историческите науки, академик от 2008 г. От 1993 г. до началото на 2012 г. е директор на Института по история при БАН. Автор на повече от 30 книги и учебници, написал е десетки студии и монографии. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.30", "title": "\n\t\t\tИсторикът акад. Георги Марков пред „Труд“: Народът върви след личности, не след буболечки\t\t\t"}
{"url": "https://trud.bg/%d0%b4%d0%b5%d0%bc%d0%be%d0%ba%d1%80%d0%b0%d1%82%d1%83%d1%80%d0%b0%d1%82%d0%b0-%d0%bd%d0%b0%d1%87%d0%b8%d0%bd-%d0%bd%d0%b0-%d1%83%d0%bf%d0%be%d1%82%d1%80%d0%b5%d0%b1%d0%b0/", "text": "Четвъртият вот на недоверие срещу третото правителство „Борисов“ срещна предначертаната си съдба в сряда и се провали. Като поредно доказателство, че 30-годишното ни упражнение по „демокрация“ в крайна сметка се изроди в родна форма на „демократура“. Или ако предпочитате по-свойското „мижи да те лажем“. Оксиморонът „демократура“ възниква като термин във втората половина на миналия век и без значение трактовката за произхода според испански, германски, френски или руски тълкувания, най-общо се отнася до африкански държави и страните от постсъветското пространство. В този смисъл на Запад се използва и за осмиване на реално функциониращи демокрации, в които дадена политическа сила се е окопала и залежала във властови позиции прекалено дълго в редовни последователни мандати. Не за това иде реч. По себе си кратката дефиниция на „демократура“ е „форма на управление, която е преминала от демокрация в квази-диктатура“ и се характеризира с демократичен дефицит, т. е. представлява симулация, мимикрия на демокрация. В монументалната си статия „Това ли е историята?“ в „London Review of Books“ от януари 2005 г., шотландският журналист Нил Ашерсън коментира от Киев събитията около първия „Майдан“ и тогавашната „Оранжева революция“ в Украйна, и най-общо ситуацията в страните от бившето съветско пространство, със същия термин. Петнадесет години по-късно думите му все още звучат така: „Има си много добър израз, който описва тези режими – „демократура“. Повечето от тях имат демократичната мебелировка: конституции, парламенти, формално отделена съдебна система, редовни избори, гаранции за свободно изразяване и събиране на хора. Комунизмът, в крайна сметка, е отхвърлен. На практика обаче, всички тези институции са манипулирани, за да поддържат привилегиите на пост-комунистическия елит. В някои демократури, като азиатските, манипулациите са тотални и напълно безсрамни. В други като Русия и Украйна фалшифицирането на избори и използването на насилие през държавния апарат срещу политически противници обикновено се извършват с известна доза дискретност. Най-важното нещо е твоята шайка да остава на власт, докато убеждаваш народа и останалата част от света, че политическият процес поне най-общо отразява обществената воля.“ Така. И сега, като съберем кратката дефиниция на термина „демократура“ с коментара на Нил Ашерсън от януари 2005 г. и добавим едно приемане в Европейския съюз с 13 години условно наклонение в областта на борбата срещу корупцията и организираната престъпност, и гарантирането на независимостта на съдебната система, и се получава: добре дошли у нас през 2020 г. Честито на заслужилите! Покриваме цялата схема точка по точка. „Демократичен дефицит“ – с пълната апатия на електората и всякакви видове беззъба опозиция – имаме и за износ. „Конституция, парламент и редовни избори“ – за пример. „Гаранции за свободно изразяване и събиране“ – що за въпрос?! „Формално отделена съдебна система“ – питайте европейците. Краен резултат: някаква „пост-комунистическа шайка“ разбойници се окопава във властта, докато убеждава обществото и света, че е единствена алтернатива по „народната воля“. Което е така, защото започва от едва ли не самоналожен „демократичен дефицит“, с който се завърта колелото. И пак при същия лекар, както се казваше в скеча. Тъжно е да си българин в ХХI век. Не че в някой от предишните не е било, каквото и да ви убеждават разни лумпени, но с едната надежда за по-добро живеем. Което ни връща на безобразието с националното богатство водата – формалната причина за мъртвородения вот на недоверие. Който би трябвало да е предизвикан не от пленарната зала, а от претъпкан от „Плиска“ до „Света Неделя“ площад „Народно събрание“. За да хвърлят оставки всичките, както се полага. Но не би. В София нали вода тече, в страната бензинът е скъп – никой няма интерес да клати статуквото, щото няма алтернатива. Властите вече няма да се чувстват длъжни и пред народа да се срамят. Дори и проформа. Де-мо-кра-ту-ра. Затова и поздравленията два параграфа по-горе към всички ни. Каквото и да си говорим, сами стигнахме до тук. С надеждата за по-добро. И нулевата активност по въпроса от 1997 г. насам. Защото в демокрацията властта се контролира от площада. „Красавците“ се напънаха на сектантски принцип през 2013 г. срещу правителството на Орешарски и пак им трябваха десет месеца „танци“ за формален „успех“, когато каузата им отдавна беше загубила всякакво значение. И последната искра да привлече широка народна подкрепа бе изтляла много, много отдавна. В крайна сметка заради едно откровено слабоумно решение никой не разбра тези хора способни ли са да свършат някаква качествена работа, ако не им викат под прозорците по цял ден. А с бездарната си постановка „умните красавци“ оставиха без алтернатива народа. И така избори след избори, вот след вот, година след година, до тук. Тъжна история.   Носталгично за резервата Допреди едва няколко месеца авторът се шегуваше периодично на страниците на „Труд“ за евтиното разнообразие на видовете в родния политически резерват. Който виждахме като доминиран от хищните представители на „вулгарис магистралис“ в така нареченото дясно и несигурните им опоненти „ядатус безпретенциус“ отсреща. С паразитиращите около тях видове като „лоботомистус екстремистум“, „туркус интегратус“, както и различните мекотели от подвида „помиярис българае“, които генерира ламтенето за власт, в комбинация с пълен джоб у нас. Сатирата беше насочена към това, че с подобни „идеологии“ няма как хората да не се отчуждават от политиката, предвид на колко ниско ниво е сведен дебатът, до степен да загърбят собствените си интереси. Но да го кажем така: по отношение на разбирането за демокрация у нас, ако излезете навън и погледнете нагоре – облачно или не – това което ще видите, образно казано, е дъното. И го гледате отдолу. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.30", "title": "\n\t\t\tДемократурата – начин на употреба\t\t\t"}
{"url": "https://trud.bg/%d0%bf%d1%80%d0%be%d1%84-%d0%b4-%d1%80-%d0%b2%d0%b5%d1%81%d0%b5%d0%bb%d0%b8%d0%bd%d0%b0-%d0%b8%d0%bd%d0%ba%d0%be%d0%b2%d0%b0-%d0%ba%d0%be%d1%8f%d1%82%d0%be-%d1%81%d0%b5-%d0%b3%d1%80%d0%b8%d0%b6/", "text": "Античната колекция на Васил Божков е най-голямата частна с над 3000 хиляди експоната. Според експертите тя е безценна. Включва артефакти, датирани между 4 000 г. преди Христа до 6 век след Новата ера и за нея се грижи професор Веселина Инкова. Реставраторката разказва пред  , че прокуратура и полиция искали да ги съберат в чували. Тя ги спира. „Не се опакова така предмет. Не се пренася така, най-вече предмет с такава културна стойност, те са безценни. В момента съм изумена, притеснена, с начина, по който е решено да се действа с колекцията. Всяко боравене, да не говоря за транспорт и престой в някакви условия е свързано с риск за опазване. Има строг режим как се борави с културни ценности. Но съм изумена, че прокуратурата не е запозната с тези изисквания“, казва проф. д-р Инкова. Артефактите се съхраняват в специални витрини и постоянна температура в сградата на „Нове холдинг“, която е и музей, и само един градус промяна може да ги повреди. „Експонати от благородни метали – злато, сребро, мед и сплави. Касае Бронзова епоха, първи век преди Христа. Траките. Тези предмети са изключително стойностни в културно отношение, някои от тях са в изключително крехко състояние“, обясни реставраторът. Божков притежава най-голямата колекция от ритони в света. Сред най-впечатляващите е сребърен ритон с глава на козел с човешки черти – 4-ти век преди Христа. Сцената на рога изобразява убийството или „Смъртта на Орфей от тракийските жени“. Сред другите уникални артефакти е сребърна ритуална чаша с позлата във формата на глава на овен. Тя от V век пр. Хр. Частната колекция на Васил Божков е единствената в света, която има 20 ритона. Сред най-ценните експонати са тези с човешка фигура, тъй като се смятат за изключителна рядкост. Събирана е повече от 15 години, разполага с над 3000 предмета. От екипа на бизнесмена коментираха, че всички експонати са законни и имат документи за това. Купени са на търгове. И са собственост на фондация „Тракия“, основа от Васил Божков. Колекцията е излагана музеи в Москва, Брюксел и националната художествена галерия. Бизнесменът имаше мащабен проект – цялата колекция да бъде изложена на едно място. Затова преди 3 години Васил Божков купи Телефонната палата, идеята беше сградата да бъде превърната в музей. Утре се очаква да се направи втори опит колекцията на Божков да бъде конфискувана от прокуратурата. Оттам са се свързали с Националния исторически музей, където вероятно ще бъдат преместени експонатите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.30", "title": "\n\t\t\tПроф. д-р Веселина Инкова, която се грижи за колекцията на Васил Божков: Изумена съм, че прокуратурата не знае как се борави с културни ценности\t\t\t"}
{"url": "https://trud.bg/%d0%be%d1%82-%d0%bd%d1%8e%d1%80%d0%bd%d0%b1%d0%b5%d1%80%d0%b3-%d0%b4%d0%be-%d1%83%d0%b1%d0%b8%d0%b9%d1%81%d1%82%d0%b2%d0%be%d1%82%d0%be-%d0%bd%d0%b0-%d0%b3%d0%b5%d0%bd%d0%b5%d1%80%d0%b0%d0%bb-%d1%81/", "text": "Какво мисли бившият американски прокурор Бенджамин Ференц, който скоро ще стане на 100 години Законът трябва да се прилага еднакво за всички, включително в международен контекст На 16 януари 2020 г. американският всекидневник The New York Times публикува писмо на Бенджамин Ференц, в което бившият американски прокурор осъжда убийството на иранския генерал Касем Сюлеймани, като „аморално действие и явно нарушение на националното и международното право.“ Писмото буквално гласи: „Г-н главен редактор, Сега, когато почти съм столетник, не мога да премълчавам истината. В САЩ пристигнах през 1921 г. като невръстно дете на бедни емигранти. Израствайки, започнах да чувствам задължението да се отплатя за възможностите, които Съединените щати ми бяха предоставили. През Втората световна война бях мобилизиран в американската армия. Но изключително горд се почувствах, когато ме удостоиха с честта да служа на моята страна като главен прокурор на един от процесите в Нюрнберг срещу нацистки водачи, които бяха избили милиони невинни мъже, жени и деца. Наскоро администрацията съобщи, че по нареждане на президента Съединените щати „са извели“ (което в действителност означава „екзекутирали“) изтъкнат военен ръководител на страна, с която не сме във война. Като възпитаник на Юридическия факултет на Харвард и с десетки публикации по проблема, възприемам този аморален акт като явно нарушение на националното и международното право. Обществеността трябва да знае истината. Пренебрегнати са Хартата на ООН, Международният наказателен съд, Международният съд в Хага. В сегашния свят на киберпространство, младите хора навсякъде са изложени на смъртна опасност, освен ако не променим умовете и сърцата на тези, които изглежда предпочитат войната пред закона.“ Бенжамин Берел Ференц е роден на 11 март 1920 г. в Унгария, в момента, когато тези исторически унгарски земи, известни като Трансилвания, са окупирани от румънски военни част, а впоследствие са подарени на Румъния от победителите в Първата световна война. Семейството едва успява да се измъкне от размирния район с десетмесечното бебе и пристига в Америка с голяма група бежанци. Заселват се в Ню Йорк. Семейството живее бедно, но е принудено да заделя от залъка си за малкия Бенджи, който проявява изключително усърдие в училището. Завършва с отличие и е приет със стипендия в Харвард. По време на следването си, САЩ са въвлечени във Втората световна война и много от университетските професори започват да изследват правните проблеми, свързани с военните престъпления. Бенджи се включва в една от групите, активно подпомагайки своите професори. След като се дипломира в Харвард през 1943 г. е мобилизиран в американската армия и служи в 115-и противотанков артилерийски батальон. През 1945 г. е преместен в щаба на Трета армия, командвана от генерал Патън, където е разпределен в екип, който има за задача да събира доказателства за извършени военни престъпления. В качеството си на разследващ, той става свидетел на ужасяващите злодейства в освободените от американската армия нацистки концентрационни лагери. Демобилизиран е в края на 1945 г. Но седмици след Рождество, отново е привикан – този път като прокурор в Нюрнберг. Известна е ролята на главния американски прокурор Робърт Джексън (1892-1954) за справедливите смъртни присъди на главните, останали живи водачи на Райха. По-слабо се знае, а напоследък се премълчава, че Нюрнберг е нарицателно за серия от процеси, продължаващи десетилетия; че в Германия и по света се издирват нацистки военнопрестъпници, за да бъдат предадени на правосъдието. След приключване на първия – главния процес, и оттеглянето на Робърт Джексън, през октомври 1946 г. започват нови 12 процеса пред военния трибунал на САЩ в Нюрнберг. Те се ръководят от изтъкнатия американски адвокат, израсъл през войната до чин бригаден генерал – Телфърд Тейлър (1908-1998). В тези съдебни процеси 163 от 200-те обвиняеми са признати за виновни. В хода на съдопроизводствата се формират и главните правни основи за престъпления, извършени срещу мира и човечеството, кодифицирани през 1950 г. от Организацията на обединените нации в 7-те най-важни принципа на Нюрнберг. Нека припомним четвъртия принцип: обстоятелството, че дадено лице е действало по нареждане на своето правителство или на висшестоящ, не го освобождава от отговорност съгласно международното право, при условие че е имал възможност да направи морален избор! Бенджамин Ференц е един от помощниците на Тейлър. Назначен е за главен прокурор по делата на т. нар. Ainsatzgruppen. Това са мобилни есесовски отряди на смъртта, върлуващи в окупираната от нацистите Източна Европа. От 1941 до 1945 г. те избиват близо 2 милиона души: 1,3 милиона евреи, 250 хиляди цигани, около 500 хиляди партизани, славяни, хомосексуалисти, хора с увреждания… От 22-мата есесовски главорези, изправени пред съда, смъртни присъди получават 13. Опитът натрупан през 10-те години (1946-1956) в Германия – не само с преследването на нацисти, но и с уреждане обезщетения за пострадалите и техните наследници – оставя дълбоки следи в разбиранията на Ференц за необходимостта от въздаване на справедливост за жертвите на международни престъпления. Завръща се в САЩ и се отдава на адвокатска кариера. Но след американския провал във войната срещу Виетнам напуска частната правна практика и се посвещава всецяло на създаването на Международен наказателен съд, който да служи като най-висока световна инстанция за съдене престъпления срещу човечеството и военните престъпления. Публикува и няколко монографии на тази тема. Избран е за професор по международно наказателно право в университета Пейс, Ню Йорк. Международният наказателен съд се създава на 1 юли 2002 г., когато влиза в сила т. нар. Римски статут на Международния наказателен съд. Президентът Джордж У. Буш подписва договора, но не го предлага за ратифициране. Същевременно американската администрация сключва двустранни споразумения с други държави, съгласно които граждани на САЩ не могат да бъдат изправяни пред Международния наказателен съд (МНС). Бенджамин Ференц многократно критикува този двоен стандарт и настоява САЩ да се присъединят към МНС без резерви. Според него фундаментална норма на закона, установена в човешките отношения и правния мир в хода на столетия, е, че законът трябва да се прилага еднакво за всички, включително в международен контекст. В интервю от 25 август 2006 г. Ференц заявява, че трябва да се съди не само Саддам Хюсеин, но и Джордж Буш, защото е разпоредил да се започне война срещу Ирак без разрешението от Съвета за сигурност на ООН. През 2013 г. в интервю за Аннете Вайнке и Даниел Щал, публикувано в академичния портал „Източници за историята на правата на човека“ (Quellen zur Geschichte der Menschenrechte), той още веднъж заяви, че „използването на въоръжена сила за постигане на политическа цел трябва да бъде осъдено като международно и национално престъпление.“ \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.30", "title": "\n\t\t\tОт Нюрнберг до убийството на генерал Сюлеймани\t\t\t"}
{"url": "https://trud.bg/%d1%86%d0%b5%d1%86%d0%b0-%d0%b2%d0%b5%d0%bb%d0%b8%d1%87%d0%ba%d0%be%d0%b2%d0%b8%d1%87-%d0%be%d1%81%d1%82%d0%b0%d0%b2%d0%b0-%d0%b2-%d1%82%d0%b5%d1%80%d0%be%d1%80%d0%b8%d1%81%d1%82%d0%b8%d1%87%d0%bd/", "text": "Сръбската чалга звезда Цеца Величкович продължава да бъде в списъка със забрана за влизане на територията на САЩ. Величкович бе арестувана през пролетта на 2003 година веднага след убийството на бившия сръбски премиер Зоран Джинджич. Тя бе женена за ръководителя на паравоенните сръбски формирования “Тигри” Желко Ражнятович-Аркан, предаде  . В списъка със забрана за влизане в САЩ има множество бивши военни и полицейски служители от Сърбия, включително и търговци на оръжие. В посолството на САЩ в Белград тя е под номер 410. В тази графа има лица, които са определени като “терористи и терористични организации”. В края на миналата година проправителствените медии в Белград съобщиха, че Цеца Величкович “е отпаднала” от списъка, но тази информация не бе потвърдена от американската дипломатическа мисия, съобщава белградското издание “Ало”. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.30", "title": "\n\t\t\tЦеца Величкович остава в терористичния списък на САЩ\t\t\t"}
{"url": "https://trud.bg/%d1%81%d0%bf%d0%b5%d1%86%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%bf%d1%80%d0%b8%d0%ba%d0%bb%d1%8e%d1%87%d0%b8-%d1%80%d0%b0%d0%b7%d1%81%d0%bb%d0%b5%d0%b4-2/", "text": "Специализираната прокуратура приключи разследването срещу председателя на Държавна агенция за българите в чужбина, главния секретар на агенцията и още две лица, обвинени за участие в организирана престъпна група за искане и получаване на подкупи, търговия с влияние и документни престъпления. В момента материалите от приключилото досъдебно производство се предявяват на обвиняемите лица и техните адвокати. След приключване на предявяването делото с изготвения обвинителен акт ще бъдат внесени за разглеждане в Специализиран наказателен съд. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.30", "title": "\n\t\t\tСпецпрокуратурата приключи разследването срещу шефа на ДАБЧ и главния секретар на агенцията за подкупи и търговия с влияние\t\t\t"}
{"url": "https://trud.bg/%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b8%d1%8f%d1%82-%d1%81%d1%8a%d0%b2%d0%b5%d1%82-%d0%be%d0%b4%d0%be%d0%b1%d1%80%d0%b8-%d1%81%d0%bf%d0%be%d1%80%d0%b0%d0%b7%d1%83%d0%bc%d0%b5/", "text": "Европейският съвет   „на подпис“ споразумението за оттеглянето на Великобритания от ЕС. С това цялата процедура от страна на ЕС се изчерпва преди предстоящото от полунощ на 1 февруари напускане на Обединеното кралство. Споразумението урежда условията на раздялата и обхваща правата на гражданите, задълженията на Лондон към бюджета на ЕС, преходния срок за договаряне на бъдещите отношения, протоколите за Ирландия/Северна Ирландия, Кипър и Гибралтар. Влизането в сила на споразумението поставя началото на преходния срок до 31 декември, с който се дава време на гражданите и дружествата да се съобразят с настъпилите промени. До края на годината Великобритания ще продължи да прилага правото на ЕС, без да участва при неговото обсъждане и приемане. Преходът може да бъде удължен веднъж за срок до две години, ако двете страни постигнат съгласие за това преди 1 юли 2020 година. Договарянето на бъдещите отношения между ЕС и Лондон ще започне, след като Европейският съвет утвърди преговорните насоки, предложени от Европейската комисия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.30", "title": "\n\t\t\tЕвропейският съвет одобри споразумението за Брекзит\t\t\t"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d1%80%d0%b0%d0%b7%d0%b2%d0%b5%d0%b4%d0%b5-%d0%b4%d0%b6%d1%83%d0%b7%d0%b5%d0%bf%d0%b5-%d0%ba%d0%be%d0%bd%d1%82%d0%b5-%d0%b8%d0%b7-%d0%b1%d0%b0%d0%b7%d0%b8/", "text": "Министър-председателят Бойко Борисов показа на премиера на Италия Джузепе Конте един от символите на столицата ни – базиликата „Св. София“. Тя е издигната в сърцето на източния некропол на Сердика в периода края на V – началото на VІ в. и е построена върху останките на няколко по-ранни църкви, като всяка следваща е по-голяма от предишната. Това съобщиха от правителствената информационна служба. Храмът носи името на Светата Божия Премъдрост – едно от проявленията на Божия син. А през XIV в. настоящата столица на страната ни приема също името на базиликата. Един от акцентите днес в срещата на министър-председателя Бойко Борисов и италианския премиер Джузепе Конте бе именно двустранното сътрудничество в областта на културното наследство, както и обмяната на опит в сферата на археологията. България и Италия имат много какво да покажат на света – страната ни е на трето място по артефакти в Европа именно след Италия и Гърция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.30", "title": "\n\t\t\tБорисов разведе Джузепе Конте из базиликата „Св. София“\t\t\t"}
{"url": "https://trud.bg/%d0%bf%d0%be%d0%bf%d1%80%d0%b0%d0%b2%d0%ba%d0%b8%d1%82%d0%b5-%d0%b2-%d0%b7%d0%b0%d0%ba%d0%be%d0%bd%d0%b0-%d0%b7%d0%b0-%d0%b1%d0%bd%d0%b1-%d0%b1%d1%8f%d1%85%d0%b0-%d0%bf%d1%80%d0%b8%d0%b5%d1%82%d0%b8/", "text": "Поправките в закона за БНБ бяха приети от водещата бюджетна комисия в НС на второ четене с 14 гласа „За“ и 6 „против“. Измененията минаха след кратък дебат и изказване на левицата, че няма нужда от реални промени в закона. „Очакваме оценка от Европейската централна банка за промените в закона за БНБ до края на деня и мисля, че тя ще е положителна“, коментира финансовият министър Владислав Горанов по време на обсъждането в НС. По думите му вариантите пред правителството са били два – или законодателството ни да съответства на европейските правила, или да не продължим по пътя към еврото. Той допълни, че няма нужда от повече клетви, визирайки отбоя на левицата, защото вече има и решение, гласувано от депутатите в пленарна зала, а именно България да не участва във валутния механизъм ERM II при различен курс от 1.95583 лeва за 1 евро. „До 18 часа днес трябва да получим одобрение на новата алинея 3 в закона за БНБ от Европейската централна банка“, допълни и гуверньорът на БНБ Димитър Радев. По думите му има категорично разписано правило, според което всеки български представител трябва да поддържа позицията за фиксирания курс лев-евро от началото до края, и ако има отклонения, това означава, че страната ни излиза от ЕRM II.   Промените в Закона за БНБ в чл. 29 се добавя нова ал. 3, чиито промени предвиждат считано от датата на участие на България към ERM II официалният валутен курс на лева към еврото да е равен на централния курс, договорен съгласно параграф 2.3 от Резолюция на Европейския съвет за установяването на механизъм за обменните курсове през третия етап на Икономическия и паричен съюз Амстердам, 16 юни 1997 г., и членове 1.1 и 17.1 от Споразумение от 16 март 2006 година между ЕЦБ и националните централни банки на държавите-членки извън еврозоната за определяне на процедурите за работа на механизма на обменните курсове и третия етап от икономическия и паричен съюз. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.30", "title": "\n\t\t\tПоправките в закона за БНБ бяха приети от бюджетната комисия в НС\t\t\t"}
{"url": "https://trud.bg/%d0%b3%d1%8a%d1%80%d1%86%d0%b8%d1%8f-%d0%b8%d1%81%d0%ba%d0%b0-%d0%bf%d0%bb%d0%b0%d0%b2%d0%b0%d1%89%d0%b0-%d0%be%d0%b3%d1%80%d0%b0%d0%b4%d0%b0-%d0%b2-%d0%b5%d0%b3%d0%b5%d0%b9%d1%81%d0%ba%d0%be-%d0%bc/", "text": "За миналата година в Гърция са влезли 59 726 мигранти и бежанци Гръцкото правителство иска да изгради плаваща ограда в Егейско море, с която да спира вълните от нелегални имигранти, които пристигат на островите от Турция, предаде Ройтерс. Подобното на мрежа съоръжение с дължина 2,7 километра, което Атина иска да закупи, ще бъде инсталирано във водите край остров Лесбос, където е разположен пренаселения бежански лагер „Мориа”. Оградата ще се показва 50 над морското равнище и ще бъде оборудвана със светлоотразителни знаци, които да се виждат нощно време, се казва в официално обявената покана за държавна поръчка. „Поканата за изграждане на на плаваща ограда е решение в правилната посока. Ще видим какъв е резултатът и какъв ефект ще има като инструмент за сдържане”, казва пред гръцкото радио „Скай” министърът на отбраната Никос Панайотиопулос. Източник на Ройтерс от гръцкото министерство на отбраната е потвърдил, че плаващата ограда ще бъде поставена северно от Лесбос, откъдето заради късата дистанция до турския бряг пристигат най-много бежанци. Ако съоръжението на стойност 500 000 евро бъде ефективно, към него ще бъдат добавени допълнителни компоненти и може да бъде удължено до 15 км. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.30", "title": "\n\t\t\tГърция иска плаваща ограда в Егейско море\t\t\t"}
{"url": "https://trud.bg/%d0%b4%d0%be%d1%86-%d0%be%d0%ba%d0%be%d0%bb%d0%b8%d0%b9%d1%81%d0%ba%d0%b8-%d1%81%d0%b7%d0%be-%d0%b7%d0%b0%d1%80%d0%b0%d0%b7%d1%8f%d0%b2%d0%b0%d0%bd%d0%b5%d1%82%d0%be-%d1%81-%d0%ba%d0%be%d1%80%d0%be/", "text": "Доказано е, че в България не става дума за коронавирус, каза пред   доц. Михаил Околийски от Световна здравна организация. Следобедът разговаряхме с Министерството на здравеопазването и те казаха, че става дума за други инфекциозни заболявания, а не за коронавирус. В България няма потвърден случай на коронавирус, категоричен бе той. По думите му няма как човек да се зарази с коронавирус от стока. „Държа да подчертая, че преживяемостта на този вирус е около няколко часа върху предмет, върху метал, картон, така че пратка, която е изпратена от Китай , тя пътува дни и седмици и месеци. Заразяването става по въздушно-капков път“, каза той. Околийски каза още, че симптомите на коронавируса не могат да се различат от тези на сезонния вирус и, че „сезонният грип в България годишно взима стотици жертви, защото хората, особено тези, които са най-уязвими с хронични заболявания и малки деца, не се ваксинират, за да смекчат симптомите на грипа и стават жертви на един сезонен грип, който е нещо обичайно за страната“. По думите на Околийски страхът се поражда от това, че това е нов вид вирус и не се знае в каква посока ще се развива. Той каза, че цял ден 16-те топ експерта на Световната здравна организация, които съставляват т. нар. извънреден комитет заседават и ще дадат пресконференция в 20:30 българско време, на което ще кажат дали ще обявят извънредно положение в общественото здраве от международен характер. „Опитът сочи, че най-вероятно ще бъде обявено извънредно положение, което предполага не създаване на паника в страните, а имплементирането на определени мерки за предпазване и за опит да се спре разпространението на вируса. Ситуацията е сериозна, но не е страшна“, каза той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.30", "title": "\n\t\t\tДоц. Околийски, СЗО: Заразяването с коронавирус става по въздушно-капков път\t\t\t"}
{"url": "https://trud.bg/2-%d0%b3%d0%be%d0%b4%d0%b8%d1%88%d0%bd%d0%be-%d0%b4%d0%b5%d1%82%d0%b5-%d0%bf%d0%be%d1%87%d0%b8%d0%bd%d0%b0-%d1%81%d0%bb%d0%b5%d0%b4-%d0%bf%d0%b0%d0%b4%d0%b0%d0%bd%d0%b5-%d0%b2-%d1%81%d0%b5%d0%bf%d1%82/", "text": "2-годишно дете е починало, след като паднало в септична яма в село Върбен, община Брезово, съобщи „ „, позовавайки се на информация от пресцентъра на полицията под тепетата. Трагедията се разиграла в двора на къща в селото. Сигналът за инцидента е бил подаден в Спешна помощ-Раковски, уточниха от полицията. На място медиците установили, че детето е починало. Според първоначалната информация 32-годишната майка на детето го оставила на баба му да го гледа. Най-вероятно тогава се е случило нещастието. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.30", "title": "\n\t\t\t2-годишно дете почина след падане в септична яма в Пловдивско\t\t\t"}
{"url": "https://trud.bg/%d1%81%d0%be%d0%ba%d0%be%d0%bb%d0%be%d0%b2-%d0%bf%d0%b0%d0%ba-%d0%b5-%d1%82%d0%be%d0%bf%d1%80%d0%b5%d0%b0%d0%bb%d0%b8%d0%b7%d0%b0%d1%82%d0%be%d1%80-%d0%b7%d0%b0-%d0%b7%d0%b5%d0%bd%d0%b8%d1%82/", "text": "Цветан Соколов и руският „Зенит“ (Казан) запазват шансове да продължат на четвъртфиналите в Шампионската лига по волейбол. Тимът постигна втори успех в престижния турнир, като този път срази белгийския „Грийнярд“ (Маасейк) с 3:0 (14, 10, 22). Българинът стана топреализатор с 16 т. И двата тима имат по 2 победи и 2 загуби, като „Зенит“ е на 2-о място, а белгийците са трети. \nСъщевременно италианският журналист Джан Лука Пазини, твърди, че Соколов ще се върне на Ботуша за новия сезон, тъй като звездата на „Зенит“ Максим Михайлов иска да играе на обичайния си пост диагонал. IСпоред репортера „Зенит“ и „Кучине ЛУбе“, бившият тим на Цветан Соколов, вече са се споразумели за връщането му, Въпреки, че към българина има интерес и от други руски клубове. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.30", "title": "\n\t\t\tСоколов пак е топреализатор за „Зенит“ в Шампионската лига\t\t\t"}
{"url": "https://trud.bg/%d0%b2-%d1%82%d0%b0%d0%b5%d0%ba%d1%83%d0%be%d0%bd%d0%b4%d0%be%d1%82%d0%be-%d0%be%d1%87%d0%b0%d0%ba%d0%b2%d0%b0%d1%82-%d0%bd%d0%b5-%d1%81%d0%b0%d0%bc%d0%be-%d0%ba%d0%b2%d0%be%d1%82%d0%b0-%d0%bd%d0%be/", "text": "В родното таекуондо разчитат не само на квота, но и на олимпийски медал от натурализирания у нас иранец Фарзад Золхарди. „С него не само се вдига качеството в националния отбор, но се връща духът на старата школа – респект, достойнство уважение – заяви президентът на федерацията Слави Бинев. – Ще разчитаме и на неговия опит. С неговия талант имаме шанс за олимпийски медал.“ \nЕдинствената олимпийска квалификация е от 18 до 19 април в Милано, като само финалистите взимат квоти за игрите.“ Самият Золхадри благодари за възможността да се състезава за България и обеща да направи най-доброто за родното таекуондо. А в Милано ще стартират още Владимир Далаклиев и Калоян Бинев. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.30", "title": "\n\t\t\tВ таекуондото очакват не само квота, но и олимпийски медал\t\t\t"}
{"url": "https://trud.bg/%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d0%b2%d1%8a%d0%b7%d0%bb%d0%be%d0%b6%d0%b8%d0%bb-%d1%81%d1%8a%d0%bc-%d0%b2%d1%8a%d1%82%d1%80%d0%b5%d1%88%d0%bd%d0%b0-%d0%bf%d1%80/", "text": "Министърът на отбраната Красимир Каракачанов заяви преди днешното заседание на ресорната парламентарна комисия, в която той бе изслушан, че не е знаел за досъдебно производство срещу командира на ВВС генерал-майор Цанко Стойков, нито че е било разпоредено неговото подслушване, предаде БНТ. „Прочетох го онзи ден, както и вие заедно всички сте го видели“, каза Каракачанов. Той обясни, че е възложил вътрешна проверка по случая, и че докато тя не приключи с конкретни резултати, които да му бъдат представени, ген. Стойков ще продължи да изпълнява своите задължения като командир на ВВС. Според него би било редно разследването срещу него, ако има причини за това, да се води от Военната прокуратура. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.30", "title": "\n\t\t\tКаракачанов: Възложил съм вътрешна проверка по случая с ген. Цанко Стойков\t\t\t"}
{"url": "https://trud.bg/%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b0%d1%82%d0%b0-%d1%86%d0%b5%d0%bd%d1%82%d1%80%d0%b0%d0%bb%d0%bd%d0%b0-%d0%b1%d0%b0%d0%bd%d0%ba%d0%b0-%d0%bf%d0%be%d1%81%d0%be%d1%87%d0%b2/", "text": "Днес в 18.00 ч. Българската народна банка получи от Европейската централна банка официално становище относно допълнението в Закона за Българската народна банка, свързано с уредбата на валутния курс между лева и еврото (Становище CON/2020/5 на Европейската централна банка относно правомощията на БНБ за налагане на санкции в рамките на тясното сътрудничество и официалния валутен курс на българския лев). В становището си Европейската централна банка посочва, че приветства новата разпоредба на член 29, алинея 3 от Закона за Българската народна банка, която съответства на процедурите съгласно Резолюцията за ERM II и Споразумението между централните банки относно ERM II. Становище CON/2020/5 на Европейската централна банка относно правомощията на БНБ за налагане на санкции в рамките на тясното сътрудничество и официалния валутен курс на българския лев: \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.30", "title": "\n\t\t\tЕвропейската централна банка приветства новата разпоредба в Закона за Българската народна банка\t\t\t"}
{"url": "https://trud.bg/%d1%8e%d0%bc%d1%80%d1%83%d1%87%d0%b5%d0%bd-%d0%b1%d0%be%d0%b9-%d0%b2-%d0%b1%d0%b0%d0%b9%d0%b5%d1%80%d0%bd-2/", "text": "Джером Боатенг удари шамар на своя съотборник Леон Горецка по време на тренировка в „Байерн“. Световният шампион от 2014 година побесня от факта, че актуалният германски национал му влезе твърде грубо при загубена топка. Роберт Левандовски първи се хвърли да разтървава двете звезди. Последва го Томас Мюлер, който хвана Боатенг и го издърпа настрани. Именно Мюлер бе първият, който се оплакваше от шпагатите на Горецка. „Байерн“ не взе официално становище по скандала. А Горецка намери модерен начин да се извини. В социалните мрежи халфът си пусна две снимки с Боатенг. На първата е замахнал с юмрук към главата му, а на втората – двамата се смеят. „Между нас всичко е възможно най-доброто, не се притеснявайте“, написа Горецка под фотосите. От халфа се очаква да бъде лидер на „Байерн“ през 2020-а, а Боатенг сигурно ще напусне през лятото. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.30", "title": "\n\t\t\tЮмручен бой в „Байерн“\t\t\t"}
{"url": "https://trud.bg/%d0%b0%d1%80%d1%82-%d0%b5%d0%ba%d1%81%d0%bf%d0%b5%d1%80%d1%82%d1%8a%d1%82-%d0%b8%d0%b3%d0%be%d1%80-%d0%bc%d0%b0%d1%80%d0%ba%d0%be%d0%b2%d1%81%d0%ba%d0%b8-%d0%b8%d0%b7%d0%b7%d0%b5%d0%bc%d0%b2%d0%b0/", "text": "Изземването на картините от жилището на Васил Божков прилича на национализация. Това каза за „Труд“ арт експертът Игор Марковски, към когото се обърнахме за коментар. Той допълни: „Няма правни основания за това действие. Обяснението, че те „имат белези на движими национални културни ценности“ не е основание за конфискация. Съмнявам се в апартамента на Божков на бул. „Левски“ в столицата да има такива платна. За да бъде една картина движима национална културна ценност, тя трябва да отговаря едновременно на две условия: да е на възраст над 50 г. и да е на стойност над 300 000 лв. Знам, че жилището на бул. „Левски“ на Васил Божков е бившият апартамент на Иван Славков и Людмила Живкова. В него имаше имаше творби на Владимир Димитров – Майстора и Дечко Узунов, но се съмнявам те да отговарят на критериите за движима културна ценност. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.30", "title": "\n\t\t\tАрт експертът Игор Марковски: Изземването на частни картини е национализация\t\t\t"}
{"url": "https://trud.bg/%d0%bc%d0%be%d1%81%d0%b2-%d0%bf%d1%80%d0%b5%d0%b4%d1%83%d0%bf%d1%80%d0%b5%d0%b4%d0%b8-%d0%bc%d0%b5%d1%81%d1%82%d0%bd%d0%b8%d1%82%d0%b5-%d0%b2%d0%bb%d0%b0%d1%81%d1%82%d0%b8-%d0%b4%d0%b0-%d1%81%d0%bb/", "text": "Министърът на околната среда и водите Емил Димитров изпрати писмо до областните управители и Националното сдружение на общините в Република България за засилен контрол с цел предотвратяване на нерегламентирано съхранение на отпадъци и изхвърлянето им на нерегламентирани места, съобщиха от пресслужбата на МОСВ. Писмото е във връзка със зачестилите случаи с опити за изхвърлянето на отпадъци на неразрешени за целта места след въвеждане на засиления контрол и проверки на държавни институции, включително ДАНС, МВР и РИОСВ. МОСВ инициира редица мерки за подобряване на ефективността и координацията на контролните органи на границата на страната и общността, с цел предотвратяване на незаконен внос на отпадъци. Чрез своите контролни органи по места в лицето на РИОСВ са предприети допълнителни мерки за контрола на площадки и съоръжения за дейности с отпадъци. Писмото е насочено към местните власти, тъй като отговорността за недопускане изхвърлянето на отпадъци на неразрешени за това места и създаване на незаконни сметища на територията на общините е на кмета на съответната община. В правомощията на областните управители е да координират работата на органите на изпълнителната власт и техните администрации на територията на областта по отношение провеждането на държавната политика по опазване на околната среда. В случай на установено нерегламентирано съхранение или изхвърляне на отпадъци, следва да бъдат информирани незабавно съответното РИОСВ, на чиято територия са установени замърсяванията и да бъдат предприети действия по тяхното премахване и предаването им в съоръжения за законосъобразно третиране. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.30", "title": "\n\t\t\tМОСВ предупреди местните власти да следят за нерегламентирано изхвърляне на отпадъци\t\t\t"}
{"url": "https://trud.bg/%d0%b4%d0%b6%d1%83%d0%b4%d0%b8%d1%81%d1%82%d0%b8-%d0%be%d1%82-36-%d1%81%d1%82%d1%80%d0%b0%d0%bd%d0%b8-%d0%b2%d0%bb%d0%b8%d0%b7%d0%b0%d1%82-%d0%b2-%d0%b1%d0%b8%d1%82%d0%ba%d0%b0-%d0%b7%d0%b0-%d0%ba/", "text": "Над 250 джудисти от 36 страни се хвърлят в битка за олимпийски квоти на турнир „Освобождение“ този уикенд в „Арена Армеец“. На татамито ще излязат представители на водещите сили Русия, Бразилия, Франция, Иран, както и екзотиките Саудитска Арабия, Чад, Гана. Страната ни ще бъде с 27 състезатели, сред тях са и опитните Даниел Дичев (100 кг) и Божидар Темелков (66), които са в зоната на визите за Токио 2020. По регламент точки за ранглистата се печелят до края на месец май. „Вече доста време не живея тук, а в Япония – каза Дичев. – Но следя изявете на младите. Обнадежден съм за бъдещето на българското джудо. Продължавам да се боря за квота и се надявам се да ви посрещна в Токио!“ \nНай-добрият ни състезател Ивайло Иванов, който вече си осигури участие на игрите, ще пропусне надпреварата. Асът от Монтана е с травма в кръста и в момента минава процедури. Той обаче е заявен за силния турнир в Париж следващия уикенд. „Освобождение“ ще пропусне и другият ас на националите Янислав Герчев (60), който е със скъсан менискус. „До олимпиадата няма време за операция, ще кара така – заяви Атанас Герчев, селекционер на националите. – И, ако състоянието му позволява, ще участва в Париж.“ \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.30", "title": "\n\t\t\tДжудисти от 36 страни влизат в битка за квоти\t\t\t"}
{"url": "https://trud.bg/%d0%b1%d1%84%d1%81-%d0%bf%d0%be%d1%82%d0%b2%d1%8a%d1%80%d0%b4%d0%b8-%d1%81%d1%82%d1%80%d0%b0%d1%88%d0%bd%d0%b0-%d0%b7%d0%b0%d0%bf%d0%bb%d0%b0%d1%85%d0%b0-%d0%b7%d0%b0-%d0%bb%d0%b5%d0%b2%d1%81%d0%ba/", "text": "БФС потвърди, че „Левски“ е заплашен да стартира 2020 година с отнемане на три точки от актива. Спортният арбитражен съд в Лозана е наложил санкция на „сините“ с дата 22 януари 2019 г. Глобата по загубеното дело е 2000 лева, а според изпълнителния директор на клуба Павел Колев задължението е 30 000 евро. Крайният срок за плащане е 5 февруари. Дългът е към мениджърска агенция, която е посредничела по трансферите на Алфонсо Фигередо и Филипе Нашименто през 2018 година. За едната сделка „Левски“ дължи 20 000 евро, а за другата – десет. „Съмнявам се „Левски“ да допусне отнемане на лиценза заради тази сума – каза Колев. – Това ще значи трудът на много хора в последните шест месеца да отиде на вятъра.“ Ако „Левски“ не се издължи до 5 февруари, ще бъдат отнети три точки от актива. А ако не го направи и седмица по-късно, ще бъде изваден от Първа професионална лига. Финансите в „Левски“ изпаднаха в мъгла заради проблемите на собственика Васил Божков. Бизнесменът не е потвърдил, че ще продължи да дава пари за футболния клуб. Месечната издръжка на „сините“ е около 2 милиона лева месечно и е осигурявана в последните години от Божков. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.30", "title": "\n\t\t\tБФС потвърди страшна заплаха за „Левски“\t\t\t"}
{"url": "https://trud.bg/%d0%ba%d0%be%d1%80%d0%b0%d0%b1-%d1%81-%d0%bd%d0%b0%d0%b4-6000-%d0%b4%d1%83%d1%88%d0%b8-%d0%bd%d0%b0-%d0%b1%d0%be%d1%80%d0%b4%d0%b0-%d0%b5-%d0%b1%d0%bb%d0%be%d0%ba%d0%b8%d1%80%d0%b0%d0%bd-%d0%b2-%d0%b8/", "text": "Круизният кораб „Costa Crociere“, превозващ над6 000 пътници, е блокиран в пристанището на Чивитавекия (на около 100 км южно от Рим), след като двама туристи от Хонконг са проявили симптоми на коронавирус. По инфорамция от италиански медии двамата са съпрузи и са настанени в санитарното помещение на борда на кораба. При туристите е установено, че имат треска и респираторни проблеми. Двойката се е качила на кораба, който извършава круиз по Средиземно море, преди няколко дни в Савона. На 25 януари те пристигнали на миланското летище „Малпенса“. Корабът е минал през Марсили, Барселона и Палма де Майорка тази седмица. Група лекари вече са на борда, за да ги тестват за наличието на новия тип коронавирус. На останалите пътници на кораба все още не е разрешено да слизат на брега. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.30", "title": "\n\t\t\tКораб с над 6000 души на борда е блокиран в Италия заради съмнения за пътници с коронавирус (СНИМКИ)\t\t\t"}
{"url": "https://trud.bg/%d1%85%d1%83%d0%bb%d0%b8%d0%b3%d0%b0%d0%bd%d1%81%d0%ba%d0%b8-%d0%bc%d0%b0%d0%bd%d1%87%d0%b5%d1%81%d1%82%d1%8a%d1%80/", "text": "Забравете прочутото британско джентълменство! Големият дуел „Манчестър Сити“ – „Манчестър Юнайтед“ (0:1) за купата на лигата се превърна в хулиганска арена. Фенове на домакините опитаха да изобразят с жестове самолетната катастрофа на „червените дяволи“ над Мюнхен през 1958 година, при която загинаха 23-а души (8 от тях футболисти на тима). От гостуващия сектор отговориха със счупени седалки, хвърлени по посока на врага. Сцени – типични за Балканите. Ръководството на „Сити“ се закани, че започва разследване и чрез камери ще идентифицира всички виновни за безредиците. През тази година на много мачове в Англия включително и на това дерби имаше сериозни прояви на расизъм. А във вторник фенове на „Юнайтед“ нападнаха с бомби и факли къщата на изпълнителния вицепрезидент Ед Уудуърд. На терена „червените дяволи“ успяха да победят за втори път поред на стадион „Итихад“, но отпаднаха заради 1:3 на „Олд Трафорд“. Треньорът им Оле Гунар Солскяр се нареди с мача до Жозе Моуриньо и Юрген Клоп. Досега само те имаха две победи като гост над тим, воден от Пеп Гуардиола. „Манчестър Сити“ стана едва третият отбор в историята, стигнал до три поредни финала за купата на лигата. Съперник там ще е „Астън Вила“. Преди „гражданите“ четири поред между 1981 и 1984-а има „Ливърпул“, а с три е „Нотингам“ в периода 1978-1980-а. „Сити“ обаче си игра с огъня. Според правилата на турнира, ако „Юнайтед“ бе направил 2:0, общият резултат ставаше 3:3 и веднага се отиваше на дузпи. Голове на чужд терен не важат. Пет минути преди края бразилецът Фред имаше отлична възможност от пряк свободен удар, но пропусна. А вратарят Давид де Хеа спаси много за „Юнайтед“. Солскяр пък се разгневи за червен картон на голмайстора в дербито Неманя Матич. „Смехотворно решение – изригна норвежецът. – С 10 срещу 11 беше твърде трудно да вкараме втори гол. Това нарушение е шега. Колко такива фаула имаше срещу нас? При първия картон дори нямаше контакт.“ Матич е първият футболист с гол и червен картон в „Юнайтед“ след Уейн Руни, който стигна до подобно нещо през 2014-а срещу „Уест Хем“. Само веднъж в последните 124 мача, в които поведоха с 1:0, „червените дяволи“ загубиха – срещу „Астана“ в Лига Европа през ноември. Гуардиола пък посочи Солскяр като човека, който може да върне старата слава на „Манчестър Юнайтед“, загубена след оттеглянето на Алекс Фъргюсън. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.30", "title": "\n\t\t\tХулигански Манчестър\t\t\t"}
{"url": "https://trud.bg/%d0%b2%d0%bd%d0%be%d1%81%d1%8a%d1%82-%d0%bd%d0%b0-%d0%be%d1%82%d0%bf%d0%b0%d0%b4%d1%8a%d1%86%d0%b8-%d1%81%d0%b0%d0%bc%d0%be-%d0%bf%d1%80%d0%b5%d0%b7-%d0%be%d0%bf%d1%80%d0%b5%d0%b4%d0%b5%d0%bb%d0%b5/", "text": "Само през определени митнически пунктове да влизат в България отпадъци от чужбина – това е една от мерките за контрол, които предложи министърът на околната среда и водите Емил Димитров. Димитров представи идеите си пред депутатите от екологичната комисия в Народното събрание, предаде репортер на „Труд“. Министърът предложи и механизъм за пълен физически контрол на всички чуждестранни отпадъци при преминаването на границите ни. Той ще се осъществява от служителите на регионалните инспекции по околна среда. Те ще следят какво се внася през пунктовете, които ще бъдат определени за преминаването на товарите с бали. За целта МОСВ ще действа съвместно с Агенция „Митници“ и МВР. Обмисля се и вариант за подаване на информация в реално време за всеки превоз с отпадъци, който влиза в България. Отделно всички фирми, която се занимават с такава дейност, ще трябва да внасят в държавната хазна банкова гаранция. Всяко дружество, което получава отпадъци за преработване, ще трябва да уведомява регионалната екоинспецкция, че очаква товар. По време на дискусията в парламентарната комисия по околна среда депутатът от ГЕРБ Светослав Иванов предложи за проследяване на камионите да се използва тол-системата. По-рано през деня министър Димитров   С него той ги призовава да засилят контрола за нерегламентирано съхранение на отпадъци и изхвърлянето им на забранени места. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.30", "title": "\n\t\t\tВносът на отпадъци – само през определени митнически пунктове\t\t\t"}
{"url": "https://trud.bg/%d1%81%d0%b0%d0%bb%d0%b0%d1%85-%d0%ba%d0%be%d1%88%d0%bc%d0%b0%d1%80-%d0%b7%d0%b0-%d1%83%d0%b5%d1%81%d1%82-%d1%85%d0%b5%d0%bc-%d0%bb%d0%b8%d0%b2%d1%8a%d1%80%d0%bf%d1%83%d0%bb-%d0%b7%d0%b0/", "text": "Мохамед Салах е кошмарът за „Уест Хем“. Египтянинът е вкарал пет гола и е дал една асистенция в последните 5 двубоя на „Ливърпул“ срещу „чуковете“. Отложеният заради световното клубно първенство мач в Лондон не показа нищо ново – победа за „червените“ с 2:0. Салах от дузпа и Алекс Окслейд-Чембърлейн вкараха. Така „Ливърпул“ вече е посякъл всички съперници във Висшата лига през сезона. Никога преди тимът не го е правил. „Червените“ са много по-голям кошмар за Дейвид Мойс. Треньорът на „Уест Хем“ е загубил 16 пъти от „Ливърпул“ във Висшата лига. Има 3 победи от 27 двубоя. По-често Мойс е падал само от „Арсенал“ – 17 пъти. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.30", "title": "\n\t\t\tСалах – кошмар за „Уест Хем“, „Ливърпул“ – за Мойс\t\t\t"}
{"url": "https://trud.bg/%d1%81%d0%b8%d0%bd%d1%8a%d1%82-%d0%bd%d0%b0-%d0%b4%d0%b0%d0%bd%d0%b8%d0%b5%d0%bb-%d0%b8-%d0%b0%d0%bb%d0%b5%d0%ba%d1%81-%d0%bf%d0%b5%d1%82%d0%ba%d0%b0%d0%bd%d0%be%d0%b2%d0%b8-%d1%81%d1%82%d0%b0%d0%bd/", "text": "Синът на Даниел Петканов и Александра Богданска – Петканова – Габриел, стана на една година. Звездните му родители отбелязаха щастливото събитие в социалните мрежи. Моделът Александра Петканова сподели в Инстаграм снимки и видео от раждането на детето, както и няколко снимки от първата му годинка. „Габриел на 1 година! Само ако можеше да ти кажа как промени живота ми след като се появи. Обичам всяка една безсънна нощ, която сме споделили и ти благодаря,че си ни избрал да бъдем твои родители.“, написа щастливата майка. Водещият Даниел Петканов също не пропусна да сподели радостта си. „Днес Габриелчо навърши една годинка“, написа той в Инстаграм и също сподели снимки на сина си. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.30", "title": "\n\t\t\tСинът на Даниел и Алекс Петканови стана на една година (СНИМКИ и ВИДЕО)\t\t\t"}
{"url": "https://trud.bg/%d0%b8%d0%bd%d1%82%d0%b5%d1%80-%d0%b8-%d0%ba%d0%be%d0%bd%d1%82%d0%b5-%d0%bf%d0%be%d0%b8%d1%81%d0%ba%d0%b0%d1%85%d0%b0-%d0%b2%d1%81%d0%b8%d1%87%d0%ba%d0%be/", "text": "Труден февруари очаква „Лудогорец“ в Лига Европа. Треньорът на съперника „Интер“ – Антоино Конте, постави за цел требъл до края на сезона. И след като Шампионската лига е невъзможна, то другите трофей са титлата и купата в Италия. „Лудогорец“ ще се изправи срещу „нерадзурите“ в 1/16-финал в евротурнира. „Искаме да спечелим всичко възможно“, отсече Конте след 2:1 над „Фиорентина“ в четвъртфинала за купата на Италия. За първи път от 2016 година тимът е във финалното каре на турнира. Новото попълнение Кристиян Ериксен дебютира триумфално. Само 42 секунди след влизането му като резерва „Интер“ вкара втория гол за 2:1 – дело на Николо Барела. С привличането на датската звезда от „Тотнъм“ отборът на Конте спря серията от две поредни ремита в първенството. „Нямах намерение да използвам Ериксен толкова скоро – обясни Конте. – Но в лицето на Матиас Висино и Барела имах само двама полузащитника на разположение. Ериксен има характер и огромна класа. Може да играе на различни позиции. В този мач се принудих да пусна трима нападатели, защото нямах халфове.“ Финалната фаза на Купата на Италия се превръща в един от най-атрактивните турнири през пролетта. „Интер“ се изправя срещу „Наполи“, а другото голямо дерби е „Ювентус“ срещу „Милан“. За първи път от 2009 година в четвъртфиналите продължиха само домакините. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.30", "title": "\n\t\t\t„Интер“ и Конте поискаха всичко\t\t\t"}
{"url": "https://trud.bg/%d0%bc%d0%b0%d1%80%d1%81%d0%b5%d0%bb%d0%be-%d1%81-500-%d0%bc%d0%b0%d1%87%d0%b0-%d0%b7%d0%b0-%d1%80%d0%b5%d0%b0%d0%bb/", "text": "Марсело се нареди сред най-големите легенди на „Реал“ (Мадрид). Победата с 4:0 като гост на „Сарагоса“ за кралската купа бе мач №500 за бразилския защитник. В „бялата“ си кариера Марсело има 345 победи, в тях има и 36 гола. Четири пъти спечели Шампионската лига с „Реал“. Марсело е едва вторият чужденец с 500 мача за „кралете“. Повече от него има единствено сънародникът му Роберто Карлуш (527). Рафаел Варан, Лукас Васкес, Винисус и Карим Бензема се разписаха за „Сарагоса“ и оставиха жива надеждата на „Сантяго Бернабеу“ за требъл. Особено силен мач направи Тони Кроос. Германският национал асистира за първите две попадения. Кроос сбърка само два от 90-те паса, които даде в мача. „Сарагоса“ се славеше като голям кошмар за Зинедин Зидан. Като футболист сегашният треньор на „Реал“ има 227 мача за тима, а най-голямата загуба е именно от този съперник – 1:6 за Кралската купа. Изненадващо трудно „Валенсия“ се нуждаеше от дузпи, за да отстрани третодивизионния „Леонеса“. Сензацията на сезона в Примера дивисион „Гранада“ пък стигна до продължения, където срази „Бадахос“ с 2:0. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.30", "title": "\n\t\t\tМарсело с 500 мача за „Реал“\t\t\t"}
{"url": "https://trud.bg/%d0%bc%d0%b0%d1%80%d0%b8%d1%8f-%d0%b7%d0%b0%d1%85%d0%b0%d1%80%d0%be%d0%b2%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%bd%d0%b0%d0%bf%d1%80%d0%b0%d0%b2%d0%b8-%d1%86%d1%8f%d0%bb%d0%be/", "text": "България направи шоу и цяла информационна кампания около изгонването на двамата руски дипломати, посолството на Русия беше уведомено за обявяването им за „персона нон грата“, след като тази новината беше вече разпространена в медиите, заяви говорителят на руското външно министерство Мария Захарова, предава РИА Новости.  на двама руски дипломати поради  . „Противно на общоприетата практика в такива случаи, от събитието направиха такава информационна кампания, медиен повод. Ние имаме и доказателство за това: посолството на Русия беше уведомено за даденото решение, само след като тази информация беше разпространена в медиите. Не бяха представени материали, доказателства, основания, които да послужат за основа на предприетите решения или вината на тези хора. Беше направено такова шоу“, каза Захарова. „В последните събития виждаме умишлени опити да се внесе напрежение в двустранните отношения и договорености, желание да бъде отровена приятелската атмосфера и вазмино уважение между нашите две страни. Запазваме правото да отговорим на тези действия. Всички неоснователни и провокативни действия идват единствено от българската страна“, заяви още говорителят на руското външно министерство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.30", "title": "\n\t\t\tМария Захарова: България направи цяло шоу от изгонването на руските дипломати\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b8%d0%bc%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d0%b2%d0%b0%d1%81%d0%b8%d0%bb-%d0%b1%d0%be%d0%b6%d0%ba%d0%be%d0%b2-%d0%bd%d0%b0-%d0%b2%d0%b8%d1%82%d0%be/", "text": "Министерство на вътрешните работи публикува снимки и кадри от спецакцията в имот на Васил Божков, разположен във Витоша. Във връзка с образувано досъдебно производство в Специализираната прокуратура, вчера е проведена специализирана полицейска операция на територията на столицата. В хода й са извършени процесуално – следствени действия в Държавната комисия по хазарта, в служебни помещения на длъжностни лица, както и в обитавани от тях жилища и леки автомобили, съобщават от пресслужбата на МВР. Повдигнати са обвинения на петима души – четирима, от които са извън територията на страната. Петият обвиняем е длъжностно лице от комисията. Сред обвинените е и ръководителят на организираната престъпна група. Тя е действала от 2014 година на територията на страната и е създадена с користна цел – принуда, изнудване, длъжностни престъпления и пране на пари. От обитаваното от ръководителя на групата жилище са иззети множество картини, а от казино, негова собственост – голяма сума пари. В хода на разследването са разпитани голям брой лица, които свидетелстват за престъпната дейност на групата. Има данни, че ръководителят е предлагал дар под формата на парична сума на служител от Комисията по хазарта, за да внесе предложения за отнемане на лицензи на конкуренти дружества. За всичко това са уведомени КПКОНПИ, НАП и Министерството на финансите. Установява се дали са реални всички печалби от лотарийните игри и дали са изплащани в действителност сумите. От извършените проверки на АДФИ се установява, че е налице нарушение на закона и неупражняване на ефективен контрол от страна на Комисията по хазарта, в резултат на което в държавния бюджет не са постъпили повече от половин милиард лева. Това е най-мащабната операция, провеждана на територията на страната ни, постигнат е изключителен синхрон между институциите. В хода на акцията са извършени множество процесуално-следствени и оперативно-издирвателни действия. Иззети са множество картини, които имат белези на движими културни ценности, назначени са експертизи. Уведомено е Министерството на културата. Събраните множество доказателства се анализират и предстои установяване на съпричастността на задържаните вчера 19 души, както и са предприети действия по повдигането на обвинения. Процесуално–следствените действия продължават и в момента. Подробности за специализираната операция представиха говорителят на главния прокурор Сийка Милева, министърът на вътрешните работи Младен Маринов, главният секретар на МВР главен комисар Ивайло Иванов, наблюдаващият прокурор Венцислав Фердинандов и директорът на АДФИ Георги Начев. Снимките и видеото с кадри от дрон, публикувани от МВР, са на резиденция „Аглика“, използвана някога като крайградска вила от Тодор Живков. Имотът е разположен на 1600 м надморска височина в природен парк „Витоша“, на 15 км от центъра на София. Площта му е 2850 кв. метра. Резиденцията е на три етажа, с 9 спални, съставена от един голям апартамент и осем по-малки, огромна приемна, киносалон, трапезария, две кухни, фитнес, сауна, лесен басейн, сауна, собствен водоизточник и бомбоубежище. От кадрите се вижда, че „Аглика“ е претърпяла основен ремонт и преустройство след 2012 г., когато беше обявена за продажба за 3.135 млн. евро с обява. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.30", "title": "\n\t\t\tВижте имението на Васил Божков на Витоша (СНИМКИ и ВИДЕО)\t\t\t"}
{"url": "https://trud.bg/%d1%8e%d0%bc%d1%80%d1%83%d1%87%d0%b5%d0%bd-%d0%b1%d0%be%d0%b9-%d0%b2-%d0%b1%d0%b0%d0%b9%d0%b5%d1%80%d0%bd/", "text": "\n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.30", "title": "\n\t\t\tЮмручен бой в „Байерн“\t\t\t"}
{"url": "https://trud.bg/%d0%b0%d0%bc%d0%b5%d1%80%d0%b8%d0%ba%d0%b0%d0%bd%d0%ba%d0%b0-%d0%b1%d0%b8-%d0%b1%d0%b0%d1%80%d1%82%d0%b8-%d0%b8%d0%b7%d0%b2%d0%b8%d0%bd%d1%8f%d0%b2%d0%b0-%d1%81%d0%b5-%d0%bd%d0%b0-%d0%bf%d1%83%d0%b1/", "text": "Австралия няма да види първата си шампионка от домашния турнир от Големия шлем след 1978-а, след като Ашли Барти отпадна на полуфинала в Мелбърн. №1 в света отстъпи с 6:7 (6), 5:7 на София Кенин (САЩ). 23-годишната Барти имаше контрол над събитията на корта през по-голямата част от срещата, но се пречупи в решителните моменти под напора на огромните очаквания. Тя пропиля два сетбола при 6:4 в тайбрека, а след това още два при 5:4 при собствен сервис във втората част. \n„Ашли е страхотна, но аз не спрях да се боря – призна Кенин след мача. – Искам да се извиня на всички австралийци, те са страхотна публика. Дори скандиранията им ми харесаха, въпреки че не бяха за мен. Мечтая за този момент от петгодишна. От малка гледам съм всички турнири от Шлема и този ми е любимият. Атмосферата тук много ми харесва.“ \nТака Кенин стигна до своя първи финал на Големия шлем, а нейна съперничка ще е Гарбине Мугуруса. Испанката също спечели в два трудни сета – 7:6 (8), 7:5 срещу Симона Халеп. \n„Жегата беше ужасна, направо ме уби – оправда се румънката. – Слънцето печеше много силно, а аз не обичам да играя в такива условия. В края на първия сет енергията ми падна и не ми остана сила в краката.“ \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.30", "title": "\n\t\t\tАмериканка би Барти, извинява се на публиката\t\t\t"}
{"url": "https://trud.bg/%d0%bf%d1%80%d0%b8%d0%b5%d0%bb%d0%b8-%d0%bd%d0%b0%d0%b1%d1%8a%d1%80%d0%b7%d0%be-%d1%81%d0%bf%d0%be%d1%80%d0%bd%d0%b8%d1%82%d0%b5-%d0%b4%d0%be%d1%81%d0%b5%d0%b3%d0%b0-%d0%bf%d1%80%d0%be%d0%bc%d0%b5/", "text": "Основни промени в Закона за висшето образование са били приети на изнесено заседание на 19 и 20 януари в Сандански. Това се разбра от думите на Милена Дамянова в началото на заседанието на образователната комисия в НС, където днес трябваше да започне официално второ четене на законопроекта. Сред приетите промени са създаването на Национална карта за висшето образование, която трябва да стимулира университетите да съсредоточат усилията си върху подготовката на кадри за пазара на труда с необходимото качество. Тя ще определя профилната и териториалната структура на висшето образование в страната по професионални направления и специалности от регулираните професии. Срокът за нейното изготвяне е година, след като законът бъде приет. Решено е и ректори и декани да могат да бъдат лица само до 65-годишна възраст. Е още – един университетски преподавател ще участва в акредитацията само на едно висше училище, срещу което досега се противяха от университетско лоби сред депутатите. Шефката на комисията Милена Дамянова коментира, че промените в закона са внесени още през август 2019 г., въпросната поправка е била обсъждана отдавна и досега по нея не е имало постъпили становища, затова и няма да се гледа наново. Депутатите са приели още текстовете за договорите за управление, които занапред ректорите на вузове ще трябва да подписват с министъра на образованието. Представители на медицинските университети се обявиха против внесеното предложение те да дават 20% от парите за обучение на борниците, където се обучават студенти. Така предложението бе оттеглено. Предложението БАН да обучава магистри също бе прието скептично от образователния министър Красимир Вълчев. Той подкрепи донякъде идеята, но посочи, че е добре отношенията с БАН да се уредят в отделен нов законопроект. Председателят на БАН акад. Ревалски посочи, че академията се бори за студенти, което не са обхванати от български университети. По програми на БАН 10 българи ще се върнат от чужбина, зар да се обучават у нас, каза той. Предложението относно БАН бе оттеглено. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.30", "title": "\n\t\t\tПриели набързо спорните досега промени в Закона за висшето образование\t\t\t"}
{"url": "https://trud.bg/%d0%b4%d0%b6%d0%be%d0%ba%d0%be%d0%b2%d0%b8%d1%87-%d0%b8-%d1%82%d1%80%d0%b0%d0%b2%d0%bc%d0%b0%d1%82%d0%b0-%d0%b4%d0%be%d0%b2%d1%8a%d1%80%d1%88%d0%b8%d1%85%d0%b0-%d1%84%d0%b5%d0%b4%d0%b5%d1%80%d0%b5/", "text": "Дори Роджър Федерер не успя да измъкне сет от Новак Джокович на тазгодишния Аустрелиън оупън, както направи германецът Ян-Ленард Щруф в първия кръг. Маестрото от Швейцария отстъпи с 6:7 (1), 4:6, 3:6 на седемкратния шампион в Мелбърн в очаквания с огромен интерес първи полуфинал от мъжката схема. А сърбинът вече е на рекордния си 8-и финал на Зеления континент като досега не е губил в мач за титлата. \nДжокера имаше проблеми само в началото на мача. Федерер поведе с 4:1, след като двамата си размениха серия пробиви. Ветеранът обаче се оказа твърде зависим от сервиса и точността си, а когато те му изневериха, остана без аргументи. Ноле се добра до тайбрек, в който бързо натрупа преднина, а в движенията на швейцареца за пръв път се забелязаха признаци на травмата, която го тормозеше в предишните срещи. След загубения сет Федерер поиска медицински таймаут, но това не му помогна. В следващите части на Джокович му остана само да връща топката и да държи противника в дълги разигравания, а непредизвиканите грешки на Роджър свършиха останалото. \n„Това, през което минах в този мач, е ужасно – призна Маестрото. – Мислех, че ще успея да изкарам срещата на ниво. Направих си изследвания и те бяха обнадеждаващи. Не изпитвах никаква болка в ежедневните дейности и реших да отменя една тренировка. Знаех, че не съм фаворит в този мач, но ако смятах, че нямам никакви шансове, не бих излязъл на корта. Шансът ми може да е бил само три процента, но го имаше. Не мисля за пенсия, все още мога да печеля турнири от Големия шлем.“ \nДжокович пък си изкара аплодисменти от публиката като похвали Федерер. \n„Респект за Роджър, че изобщо излезе да играе, тъй като очевидно е контузен – обяви сърбинът. – Той определено не беше в най-доброто си състояние и имаше проблем с придвижването по корта. И все пак излезе на корта, за да се представи по най-добрия начин, на който беше способен днес.“ \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.30", "title": "\n\t\t\tДжокович и травмата довършиха Федерер\t\t\t"}
{"url": "https://trud.bg/%d0%b2%d0%b8%d1%86%d0%b5%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%bd%d0%b8%d0%ba%d0%be%d0%bb%d0%be%d0%b2%d0%b0-%d1%81%d1%8a%d1%81%d1%80%d0%b5%d0%b4%d0%be%d1%82%d0%be%d1%87%d0%b5/", "text": "„В ход е изграждането на българската екосистема за киберсигурност в изпълнение на Националната стратегия за киберсигурност, способна да отговори на киберинцидентите със значително въздействие“, заяви заместник министър-председателят по икономическата и демографската политика Марияна Николова на международния форум „Кибертехнологии“ в Тел Авив, Израел. Акцент в изказването на вицепремиера, която е председател на Съвета по киберсигурност към Министерския съвет, бяха политиките за превенция срещу киберпрестъпленията и приетите нормативни промени, произтичащи от българския Закон за киберсигурност. Тя подчерта, че приоритет за България е постигане на високо ниво на киберхигиена в институциите. „Съсредоточени сме върху програмите за обучение и образование в областта на киберсигурността, за да се изгради национален пул от киберексперти, които да отговорят на търсенето на бизнеса и правителствените организации“, изтъкна вицепремиерът Николова. В рамките на участието си във форума тя припомни мотото на българското председателство на Съвета на ЕС – „Съединението прави силата“, което би подхождало и на общите усилия в сферата на киберсигуността. Вицепремиерът Николова даде висока оценка на партньорството на страната ни с държавата Израел по отношение на киберсигурността. Тя сподели своите впечатления от посещението на българската делегация в Националното бюро по киберсигурност в израелски град Беер Шева. Заместник министър-председателят каза, че е било договорено с ръководството на бюрото да се засили сътредничеството и обмена на информация. В делегацията са заместник-председателят на Държавната агенция „Електронно управление“ Красимир Симонски и националният координатор по киберсигурност и началник отдел „Киберпрестъпления“ в ГДБОП Явор Колев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.30", "title": "\n\t\t\tВицепремиерът Николова: Съсредоточени сме върху изграждането на национален пул от киберексперти\t\t\t"}
{"url": "https://trud.bg/%d1%81%d0%b2-%d1%81%d0%b8%d0%bd%d0%be%d0%b4-%d1%80%d0%b5%d0%b3%d0%b8%d1%81%d1%82%d1%80%d0%b8%d1%80%d0%b0-%d0%b2-%d0%bc%d0%be%d0%bd-%d1%83%d1%87%d0%b5%d0%b1%d0%bd%d0%b8%d1%86%d0%b8%d1%82%d0%b5-%d0%bf/", "text": "Учебниците на Св. Синод по Религия – Християнство-Православие за 1-5 клас са успешно завършени и вчера бяха регистрирани в МОН, съобщиха от Културно-просветния отдел на Българската Патриаршия. Това са първите официални синодални учебници по Православие след премахването на часовете по Закон Божий и Вероучение в края на 40-те години на XX век. Сутринта на 30 януари Негово Преосвещенство Мелнишки епископ Герасим, гл. секретар на Св. Синод, регистрира в Министерството на образованието и науката синодалните учебници. Те са депозирани в МОН във връзка с обявения през 2018 г. конкурс за учебници по учебния предмет Религия от 1-ви до 12-ти клас. През 2019 г. Св. Синод възложи на синодалния Културно-просветен отдел да организира изготвянето на учебници по Православие за целия курс на училищното обучение в България. В екипа, изработил учебниците, по решение на Св. Синод участват членовете на синодалния Културно-просветен отдел под вещото ръководство на Негово Високопреосвещенство Ловчанския митрополит Гавриил, духовници, водещи български богослови, методици и учители по Религия – Християнство-Православие, катехизатори, иконописци, художници, графични дизайнери и фотографи. В учебниците намериха място и някои от детските творби лауреати на Националния синодален конкурс „Възкресение Христово“. Така на младите творци се дава нова възможност да се изявят и да бъдат полезни на своите връстници, изучаващи Православие. Повечето уроци са приложими и в заниманията по Вероучение, които се провеждат в църковните училища при храмовете на БПЦ-БП в България и чужбина. Учебниците на Св. Синод са замислени и изпълнени така, че да бъдат надеждни помощници на учителите и вдъхновяващи пособия за учениците по Религия – Християнство-Православие и по Вероучение. Новите учебници на светата ни Църква са съобразени и с учебните програми по Религия – Християнство-Православие. Програмите са изработени от Експертния съвет по Религия към МОН и са одобрени през 2018 г. от министъра на образованието и науката. Главният представител на Св. Синод в Експертния съвет е Негово Високопреосвещенство Варненски и Великопреславски митрополит Йоан. С архипастирска грижа за духовно-нравственото възпитание и образование на българските деца Св. Синод разгръща своята просветна дейност с желание предметът Религия да влезе в числото на задължителните учебни часове. На 5 февруари 2020 г. предстои отварянето на проектите в Дирекция „Учебници и училищна документация“ на МОН и стартирането на процедурата по оценяване и одобряване на кандидатстващите учебници по Религия. По решение на Св. Синод негови представители в тази процедура ще бъдат Ловчанският митрополит Гавриил, Мелнишкият епископ Герасим и доц. д-р Мариян Стоядинов, главен редактор на учебниците. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.30", "title": "\n\t\t\tСв. Синод регистрира в МОН учебниците по религия\t\t\t"}
{"url": "https://trud.bg/15-%d0%b3%d0%be%d0%b4%d0%b8%d0%bd%d0%b8-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d0%bf%d0%b5%d0%bd%d1%81%d0%b8%d0%be%d0%bd%d0%b5%d1%80-%d0%be%d0%bf%d0%b8%d1%82%d0%b0%d0%bb-%d0%b4%d0%b0/", "text": "68-годишен жител на с. Дончево бе осъден от Добричкия окръжен съд на 15 г. затвор за опит за убийство на свой съселянин. Драмата се разиграла на 17 януари миналата година. Сутринта подсъдимият Станчо поканил двама свои познати в дома си. Тримата се черпили с ракия до 16 ч, когато питието свършило. На финала пенсионерът се скарал с госта си Владимир заради цената на предстоящ ремонт в къщата. Вбесен, домакинът се нахвърлил с юмруци на опонента си. Владимир с мъка успял да стигне до портата на двора, но Станчо го настигнал и му налетял с нож и чук. Минувач видял кървавата разпра и понечил да се намеси, но разяреният бияч го заплашил с чука. В това време по улицата минала кола. Ужасена от гледката, шофьорката подала сигнал на тел. 112. Пристигналата линейка откарала безпомощния Владимир във варненската УМБАЛ „Св. Марина“. Благодарение на бързата реакция на лекарите животът на пребития бил спасен. Той прекарал 13 дни в болница, като претърпял операция на главата заради тежката лицева и черепно-мозъчна травма, получена от ударите с чук. Присъдата на Добричкия окръжен съд подлежи на обжалване пред Апелативния съд във Варна, съобщиха от прокуратурата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.30", "title": "\n\t\t\t15 години затвор за пенсионер, опитал да убие свой съселянин след запой\t\t\t"}
{"url": "https://trud.bg/%d0%ba%d0%b0%d0%bb%d0%be%d1%8f%d0%bd-%d0%bf%d0%b0%d1%80%d0%b3%d0%be%d0%b2-%d1%89%d0%b5-%d0%bf%d1%80%d0%b8%d1%81%d1%8a%d1%81%d1%82%d0%b2%d0%b0-%d0%bd%d0%b0-%d1%86%d0%b5%d1%80%d0%b5%d0%bc%d0%be%d0%bd-3/", "text": "Лидерът на БСП – София Калоян Паргов ще присъства на церемония, на която ще бъде почетена паметта на „20-те Праведници на света“ от България. Тя е по повод 27 януари, Международния ден в памет на жертвите на Холокоста и 75 години от освобождаването на най-големия концентрационен лагер Аушвиц. Церемонията е организирана от ОЕБ „Шалом“, ЦИДС и Културен институт към Министерство на външните работи. \nСъбитието ще се проведе на 30 януари от 19,00 часа в Централна софийска синагога. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.30", "title": "\n\t\t\tКалоян Паргов ще присъства на церемония за почитане паметта на жертвите на Холокоста\t\t\t"}
{"url": "https://trud.bg/%d0%bc%d1%8a%d0%b6-%d0%b5-%d0%bf%d0%be%d1%87%d0%b8%d0%bd%d0%b0%d0%bb-%d1%81%d0%bb%d0%b5%d0%b4-%d1%83%d1%81%d0%bb%d0%be%d0%b6%d0%bd%d0%b5%d0%bd%d0%b8%d1%8f-%d0%be%d1%82-%d0%b3%d1%80%d0%b8%d0%bf-%d0%b2/", "text": "Мъж на 49 години е починал след усложнения от грип в русенската болница. Потвърдено е, че заболяването е грип тип А. От болницата заявиха пред  , че заболяването се е развило много бързо и е протекло с тежки усложнения. Хиляди ученици бяха пуснати в грипна ваканция в цялата страна заради епидемията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.30", "title": "\n\t\t\tМъж е починал след усложнения от грип в Русе\t\t\t"}
{"url": "https://trud.bg/%d0%bd%d0%b0%d0%bc%d0%b5%d1%80%d0%b8%d1%85%d0%b0-%d1%80%d1%8a%d1%87%d0%bd%d0%b0-%d0%b3%d1%80%d0%b0%d0%bd%d0%b0%d1%82%d0%b0-%d0%b4%d0%be-%d0%ba%d0%be%d0%bd%d1%82%d0%b5%d0%b9%d0%bd%d0%b5%d1%80-%d0%b7/", "text": "Формированиe за овладяване и/или преодоляване на последствията от бедствия от 29-ти механизиран батальон – Шумен, от състава на Единен център за начална подготовка унищожи днес, 30 януари, на учебен полигон „Дивдядово“ невзривен боеприпас, открит в Търговище. Това съобщиха от пресслужбата на МО. Боеприпасът – корозирала ръчна граната със запалка, е намерена на 29 януари близо до контейнер за смет в кв. Запад, град Търговище. Същият ден специализираният екип, под ръководството на капитан Ангел Иванов, извърши разузнаване и транспортиране на боеприпаса, който днес е унищожен при спазване на всички мерки за безопасност. Военнослужещите действаха на основание отправено искане от главния секретар на МВР и по разпореждане на командира на Сухопътните войски генерал-майор Михаил Попов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.30", "title": "\n\t\t\tНамериха ръчна граната до контейнер за смет в Търговище, военни я унищожиха\t\t\t"}
{"url": "https://trud.bg/%d0%b2%d0%b5%d0%bb%d0%b8%d0%ba%d0%be-%d1%82%d1%8a%d1%80%d0%bd%d0%be%d0%b2%d0%be-%d0%bf%d1%80%d0%be%d0%b4%d1%8a%d0%bb%d0%b6%d0%b0%d0%b2%d0%b0-%d0%b4%d0%b0-%d1%80%d0%b0%d1%81%d1%82%d0%b5/", "text": "Велико Търново продължава да расте. Това показват данните на Националния статистически институт и ГРАО за динамиката на населението, което в Старата столица вече надхвърля 69 000 души. За пета поредна година жителите се увеличават, а градът е сред малкото в страната с подобна положителна тенденция. Към 31 декември миналата година във Велико Търново живеят 69 021 души. През 2015 година те са били 68 320, през 2016-а г. – 68 478, за 2017-а година жителите са 68 870, а към 31 декември 2018-а – 68 859. Статистиката не обхваща студентите, които са още около 10 000. Старопрестолният град става все по-предпочитано място за младите хора, показват и данните за раждаемостта. За четвърта поредна година (2016-2019) бебетата са над 1000 годишно. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.30", "title": "\n\t\t\tВелико Търново продължава да расте – населението надхвърли 69 000 души\t\t\t"}
{"url": "https://trud.bg/%d0%b4%d0%be%d0%ba%d0%be%d0%b3%d0%b0-%d0%bf%d0%b5%d0%bd%d1%81%d0%b8%d0%be%d0%bd%d0%b5%d1%80-%d1%81-%d1%82%d0%b5%d0%bb%d0%ba-%d0%bc%d0%be%d0%b6%d0%b5-%d0%b4%d0%b0-%d0%bf%d0%be%d0%bb%d0%b7%d0%b2%d0%b0/", "text": "От 10 януари стартира подаването на годишните данъчни декларации за доходите от 2019 г. Много хора имат решение на ТЕЛК за намалена работоспособност за определен срок. Затова в рубриката на “Труд” “Данъчна консултация” представяме позицията на НАП за това докога може да ползва данъчното облекчение човек, който е навършил пенсионна възраст в срока на инвалидността. Допълнително разглеждаме трябва ли да се самоосигурява собственик на ЕООД с временно прекратена дейност. Димитрина Захаринова е управляващ съдружник в одиторско дружество “Захаринова Нексиа” ООД ( ). Дружеството е част от международна одиторска мрежа Nexia international. Преподавател е във Висшето училище за застраховане и финанси в гр. София. Била е Директор на Националната агенция за приходите град София, съветник в ДАНС, както и директор на дирекция в Агенцията за държавна финансова инспекция. Регистриран одитор и данъчен консултант. Има двама сина, внук и внучка. \n I Данъчно облекчение за пенсионер с ТЕЛК Човек има решение на ТЕЛК, с което му е определена трайно намалена работоспособност 64% със срок на инвалидността за периода от 9 април 2016 г. до 1 април 2019 г. В този период навършва изискуемата възраст за придобиване право на пенсия за осигурителен стаж и възраст по чл. 68 от Кодекса за социално осигуряване. Поставен е въпросът: Може ли да продължите да ползвате данъчното облекчение за намалена работоспособност по реда на чл.18, ал.1 от ЗДДФЛ, при положение, че продължавате да работите без прекъсване по трудов договор и не сте подали документи за пенсиониране за изслужено време и старост? Съгласно чл.18, ал.1 от Закона за данъците върху доходите на физическите лица (ЗДДФЛ), сумата от годишните данъчни основи по чл.17 за лица с 50 и с над 50 на сто намалена работоспособност, определена с влязло в сила решение на компетентен орган, се намалява със 7920 лв., включително за годината на настъпване на неработоспособността и за годината на изтичане срока на валидност на решението. За да е валидно експертното решение, следва да обхваща част от годината на ползване на данъчно облекчение в срока на действието си, т. е. решението е влязло в сила и не е изтекъл срока на определената с него инвалидност, да е издадено с пожизнено определена степен на неработоспособност, нормативен акт да му придава такова действие по отношение на всички институции и лица или норма от данъчен закон да му делегира такова действие за целите на облагането с данък. Със Закона за изменение и допълнение на ЗДДФЛ, обнародван в ДВ бр.99 от 16 декември 2011 г., в сила от 1 януари 2012 г., в §10а от Преходните и заключителни разпоредби (ПЗР) е създадена нова ал.3, по силата на която лицата с намалена работоспособност 50 и над 50 на сто, установена след навършване на възрастта за придобиване право на пенсия за осигурителен стаж и възраст по чл.68 от КСО, както и лицата, навършили възраст за придобиване право на пенсия за осигурителен стаж и възраст по чл.68 от Кодекса за социално осигуряване, в срока на решението на ТЕЛК/НЕЛК, ползват данъчно облекчение за лица с намалена работоспособност по реда на този закон, независимо от определения в експертното решение срок. С случая в срока на решението на ТЕЛК сте навършили възрастта за придобиване право на пенсия по чл.68 от КСО. Обстоятелството, че не сте подали документи за пенсиониране няма отношение към реда, предвиден за ползване на данъчното облекчение по реда на чл.18, ал.1 от ЗДДФЛ. С редакцията на закона от 1 януари 2012 г., който е в сила и към настоящия момент, правопараждащо е навършването на определната в чл.68 на КСО възраст, а не правото на пенсия, което е свързано освен с навършване на възрастта и с осигурителния стаж на лицата. Предвид изложеното по горе, в случая са налице предпоставките, посочени в §10а, ал.3 от ПЗР на ЗДДФЛ и имате право да ползвате данъчното облекчение за лица с намалена работоспособност по чл.18 от ЗДДФЛ и след 2019 г. Съгласно чл.42, ал.3, т.1 от ЗДДФЛ, месечната данъчна основа се намалява с данъчното облекчение за намалена работоспособност по чл.18, ал.2 от ЗДДФЛ. Прилагайки реда на ЗДДФЛ за данъчни облекчения на лица с намалена работоспособност (50 и над 50 на сто) и предвид изложената фактическа обстановка, следва да Ви се удържа авансов данък върху сумата, надвишаваща 660 лв., когато месечната данъчна основа по чл.42, ал.2 от ЗДДФЛ е над нея. Годишният данък се определя от работодателя по основно трудово правоотношение към 31 декември на данъчната година, съгласно чл.49, ал.1 от ЗДДФЛ. Когато определеният годишен размер на данъка е по-нисък от размера на авансово удържания данък, работодателят до 31 януари на следващата година възстановява разликата на лицето (чл. 49, ал. 6 от ЗДДФЛ). Ползването на данъчното облекчение за лица с намалена работоспособност може да се извърши и с подаване на годишна данъчна декларация по чл.50 от ЗДДФЛ, като новото е, че към нея вече не е необходимо да се прилага копие от решението на ТЕЛК/НЕЛК. II Осигуряване на собственик на дружество с прекратена дейност Дружество с ограничена отговорност е регистрирано по ДДС. Собственикът на ЕООД-то взима решение за временно прекратяване на дейността му. Дружеството подава само нулеви декларации по ЗДДС и няма наети работници. Поставен е въпросът може ли собственикът на дружеството да не се самоосигурява за времето, докато дейността му е прекратена. На основание чл.4, ал.3, т.2 от Кодекса за социално осигуряване (КСО) задължително осигурени за инвалидност поради общо заболяване, за старост и за смърт са лицата, упражняващи трудова дейност като еднолични търговци, собственици или съдружници в търговски дружества и физическите лица – членове на неперсонифицирани дружества. Собственик в търговско дружество (ЕООД), който упражнява трудова дейност в дружеството, е самоосигуряващо се лице по смисъла на чл.5, ал.2 от КСО. Упражняването на трудова дейност е основна правопораждаща предпоставка за възникване на осигуряването. Този общ принцип е изведен в чл.10, ал.1 от КСО, който гласи, че осигуряването възниква от деня, в който лицата започват да упражняват трудова дейност по чл.4 или чл.4а, ал.1 и за който са внесени или дължими осигурителни вноски и продължава до прекратяването й. При започване, прекъсване, възобновяване или прекратяване на всяка трудова дейност, самоосигуряващото се лице, подава декларация по утвърден образец до компетентната териториална дирекция на НАП в 7-дневен срок от настъпване на обстоятелството. В КСО и подзаконовите му актове липсва легална дефиниция на понятието “трудова дейност”. Личната трудова дейност не трябва да се отъждествява със стопанската дейност на дружеството. За трудова дейност се приема всяко действие на съдружника по повод функционирането на фирмата след вписването є в съдебния регистър. За целите на осигуряването, достатъчно е дадено лице да попадне в кръга на задължително осигурените лица по чл.4 от кодекса като упражняващо трудова дейност на някое от посочените към същата разпоредба основания, за да е налице задължение за внасяне на осигурителни вноски за същото. Следователно, основание за внасяне на осигурителни вноски за държавното обществено осигуряване възниква само при наличие на трудова дейност, упражнявана в качеството на собственик в дружеството. Следва да се има предвид, че упражняването на трудова дейност от лицата по чл.4 от КСО се установява за всеки конкретен случай в хода на административното производство по реда на Данъчно-осигурителния процесуален кодекс (ДОПК). Органите по приходите осъществяват данъчно-осигурителния контрол чрез извършване на ревизии и проверки. Органите по приходите осъществяват производството самостоятелно. При изпълнение на правомощията си, определени в чл.12, ал.1 от ДОПК, те са независими и действат само въз основа на закона. Предвид горецитираните разпоредби, в случай, че упражнявате трудова дейност, т. е. полагате личен труд в качеството на собственик в ЕООД, то само тогава за Вас възниква задължение за осигуряване по реда на чл.4, ал.3, т.2 от КСО. Отговорите четете в броя на вестник „Труд“ в четвъртък. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.30", "title": "\n\t\t\tДокога пенсионер с ТЕЛК може да ползва данъчно облекчение\t\t\t"}
{"url": "https://trud.bg/%d1%80%d1%83%d1%81%d0%ba%d0%b8-%d1%81%d0%b0%d0%bc%d0%be%d0%bb%d0%b5%d1%82-%d0%ba%d0%b0%d1%86%d0%bd%d0%b0-%d0%bf%d1%80%d0%b8%d0%bd%d1%83%d0%b4%d0%b8%d1%82%d0%b5%d0%bb%d0%bd%d0%be-%d0%b7%d0%b0%d1%80-2/", "text": "Самолет на руската авиокомпания S7 е извършил принудително кацане на московското летище „Домодедово“, след като пътничка заплашила да взриви самолета, предадоха световните агенции, цитирани от БТА. Авиокомпанията каза, че машината е кацнала безопасно и далече от останалите самолети, а службите за спешна помощи и служители по сигурността веднага са се отправили към нея. Полицията е задържала пътничката, но взривни вещества или устройства у нея не са били намерени. По предварителни данни жената е била пияна. В самолета е имало 195 души и всички те са били изведени от него. Случаят се разследва. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.30", "title": "\n\t\t\tРуски самолет кацна принудително заради бомбена заплаха от пияна жена\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-573/", "text": "Съкровища на Васил Божков прибрани от МВР Прокуратурата: Проверяваме данни, че част от обявените с печалби от лотарията не са истински.         Фиксираха преговорите за курса на лева Влизаме с 1,95583 лв. за едно евро.           Недоразумението Н-18 Или как Българската държава ще превърне легалния ви бизнес в нелегален с една наредба – коментар на Данаил Коев.         Брекзит е факт, но тепърва ще се договаря какво означава Боя се че ние за пореден път ще оценим проблемите, след като се сблъскаме с последствията, казва Любомир Кючуков, директор на Института за икономика и международни отношения, в интервю за „Труд“.         Фалшифицирането на историята и медийният комфорт Дипломатическата игра на САЩ, СССР и Великобритания в Ялта – анализ на проф. Нина Дюлгерова.             Д-р Петър Аладжов – комисарят по прехраната Банкер, застраховател, години наред е съветник към правителството на Бавария и участва в живота на българската емиграция – „Мистериите на българските земи“ с проф. Пламен Павлов.               Температурите през февруари ще бъдат над нормата Краткотрайни захлаждания с превалявания от дъжд и сняг се очакват в края на месеца – месечна прогноза за времето. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.30", "title": "\n\t\t\tВижте акцентите в броя на вестник „Труд“ в петък, 31 януари 2020\t\t\t"}
{"url": "https://trud.bg/%d0%b5%d0%bc%d0%b8%d0%bb-%d0%b4%d0%b8%d0%bc%d0%b8%d1%82%d1%80%d0%be%d0%b2-%d0%bf%d0%be%d0%b4%d0%b0%d0%b4%d0%be%d1%85-%d1%81%d0%b8%d0%b3%d0%bd%d0%b0%d0%bb-%d0%b7%d0%b0-%d0%b3%d1%80%d0%b0%d0%b4-%d0%ba/", "text": "Сигнализирах за град, който е закачен към водопровод на „Напоителни системи“ и без да се пречиства се захранва с вода. Това каза министърът на околната среда и водите Емил Димитров пред журналисти. Според източници на „Труд“ сигналът е Ботевград.   на вестника в три части (вижте цялата поредица в „Още по темата“ под публикацията) показа какви са проблемите с водоснабдяването на Ботевград и как те са свързани с действия и бездействия на кмета Иван Гавалюгов. „Ние имаме един град, в който това, което е разрешено с нормалния водопровод с пречиствателната станция не се ползва. Вместо това целият град е закачен към водопровод на „Напоителни системи“. И без да се пречиства се захранва целият град. Аз не мога да спра водата, защото хората ще останат без вода. Ако утре има някакви заболявания, няма ли да кажат: „А, защо вие си мълчите?“. Така че аз съм сигнализирал“, каза още министърът. Той отказа да назове за кой град става въпрос и обясни, че първо трябва да съобщи на премиера. „Към момента в язовирите имаме вода, но в някои недостатъчно. Искаме да спрем залповото източване на язовирите, защото имаме и недобросъвестни ВиК-ата“, каза още министърът. „Ние нямаме вина като министерство, че някой е решил да затъне в дългове, а друг в съседния окръг всичко му е наред. Някой е решил да си отреже помпите или не си е плащал с години сметките и понеже няма пари за ток, видиш ли ние трябва да даваме вода, докато не източим язовира. Трябва да урегулираме оттока, трябва да пестим, водата е ценен ресурс“, посочи още Димитров. Той се обърна към всички ръководители на ВиК сектора“ „Имате си собствени мощности, ползвайте си ги. Не източвайте залпово язовирите, защото просто ще се разбере и започваме да го следим ежедневно. Не един път в месеца“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.30", "title": "\n\t\t\tЕмил Димитров: Подадох сигнал за град, който се захранва с вода, без да я пречиства\t\t\t"}
{"url": "https://trud.bg/%d1%81%d1%8a%d0%ba%d1%80%d0%be%d0%b2%d0%b8%d1%89%d0%b0-%d0%bd%d0%b0-%d0%b2%d0%b0%d1%81%d0%b8%d0%bb-%d0%b1%d0%be%d0%b6%d0%ba%d0%be%d0%b2-%d0%bf%d1%80%d0%b8%d0%b1%d1%80%d0%b0%d0%bd%d0%b8-%d0%be%d1%82/", "text": "Бивш шеф на комисията по хазарта в ареста за 72 часа Прокуратурата: Проверяваме данни, че част от обявените с печалби от лотарията не са истински Произведения на изкуството са прибрани при претърсванията в дома и резиденцията на Васил Божков. Ченгетата са искали да изземат и антики от колекцията на бизнесмена, но били спрени навреме от експерти, които предупредили униформените, че може да ги повредят, научи “Труд”. Акцията, при която са претърсени 13 адреса, бе проведена в сряда, а днес от прокуратурата потвърдиха, че са иззети картини и други произведения на изкуството. МВР разпространи кадри с платна на Владимир Димитров-Майстора, Светлин Русев и др. Вътрешният министър Младен Маринов увери, че при акцията са взети всички мерки картините да бъдат съхранени. Назначени са експерти от министерството на културата, които да оценят стойността им, дали са движими културни ценности и дали са придобити по законен начин. От централния офис на “Нове холдинг” полицаи поискали да приберат колекцията на Божков от антики. Очевидци разказаха пред “Труд”, че служителите на МВР носели чували. Работещи в сградата ги молели да не пипат безценните експонати, някой от които са на 4000 години и трябва да се съхраняват при специални условия. Повикана била и професорка – експерт по консервация на антики, която успяла да разубеди участниците в обиска. Те обаче казали, че ще дойдат за съкровищата в друг ден с кашони. От сутринта са били запорирани фирмени и лични банкови сметки на Божков, а от “Нове холдинг” обявиха, че това е станало без съдебно разпореждане и определиха подобни действия като абсолютен произвол. Васил Божков и трима негови бизнес партньори са в чужбина и са обвинени задочно за участие в организирана престъпна група, извършвала изнудвания, данъчни престъпления, опити за подкупи и подбудителство на длъжностни лица да вършат закононарушения. Петият обвинен е бившият шеф на Държавната комисия по хазарта Огнемир Митев, който е в ареста за 72 часа. Той е бил назначен на поста по времето на Орешарски през 2014 г. и махнат през 2018 г. При акцията в сряда са задържани 19 длъжностни лица от комисията, но днес до обед не бе решено на кои от тях да бъдат повдигнати обвинения. Разследващи разказаха, че на чиновник от Държавната комисия по хазарта е бил предлаган подкуп от 10 000 лв. на ден, ако внася предложения за отнемане лиценза на фирми, конкурентни на Божков. Към разследването, което се води от спецпрокуратурата, са добавени материали с данни, че показваните в реклами по телевизията печалби от лотарийните игри реално не съществуват. Освен това първоначалните анализи за финансовото състояние на фирмите на Божков показвало, че те нямат достатъчно пари да платят обещаваните печалби. “Всички лица съществуват и парите им са преведени по банков път, както е по закон”, категоричен бе Васил Божков. Шефът на Агенцията за държавен финансов надзор Георги Начев обяви, че заключенията от ревизията в комисията по хазарта са, че не са платени в държавния бюджет над 550 млн. лв. от лотариийните игри на Божков и не е имало основания неговите фирми да внасят по-малко в хазната от Спортния тотализатор.   Арт експертът Игор Марковски:  Изземването на частни картини е национализация Движима национална ценност е само творба над 50 години и за над 300 000 лв. Изземването на картините от жилището на Васил Божков напомня на национализация. Това каза за “Труд” арт експертът Игор Марковски, към когото се обърнахме за коментар. Той допълни: “Няма правни основания за това действие. Обяснението, че те “имат белези на движими национални културни ценности” не е основание за конфискация. Съмнявам са в апартамента на Божков на бул. “Левски” в столицата да има такива платна. За да бъде една картина движима национална културна ценност, тя трябва да отговаря едновременно на две условия: да е на възраст над 50 г. и да е на стойност над 300 000 лв. Знам, че жилището на бул. “Левски” Васил Божков е бивш апартамент на Иван Славков и Людмила Живкова. В него имаше имаше творби на Владимир Димитров – Майстора, Дечко Узунов и др., но се съмнявам те да отговарят на критериите за движима културна ценност. За снимките на конфискуваните картини на сайта на МВР Игор Марковски каза: “Веднага разпознавам платна на Светлин Русев, Нерон и други наши съвременни художници: Петринел Гочев, Андрей Даниел и др. Нито едно от тях не носи белези на национална културна ценност. Освен това съм сигурен, че всички картини от колекцията на Божков са официално регистрирани в Министерство на културата.”   Главният прокурор Иван Гешев:  Ще му осигурим психологическа помощ “Българските граждани искат справедливост и ние им я даваме. А сега някакви хора, за които е ясно какви са, изведнъж стават жертви”, коментира главният прокурор Иван Гешев. И попита: “Как така се страхуват толкова много тези олигарси от криминалния преход? Защо не се страхуват хората, които живеят в мизерия и не могат да си плащат данъците, защото едни други спестяват половин милиард лева? Правим така, че да изправим пред българския съд всички хора, за които има данни за криминални деяния. Такива действия предприема прокуратурата спрямо всички лица, без значение дали имат потенциал в размер на милиарди като подсъдимия Цветан Василев и като обвиняемия Божков. Ще направим всичко възможно, за да си приберем г-н Божков и ще направим така, че да не се страхува. Ако трябва, ще му осигурим и психологическа помощ”, каза още Гешев.   Бизнесменът Васил Божков:  Опасно е да се върна в България “В чужбина съм. При тази процедура на прокуратурата аз се опасявам да се върна в България. Чувствам се застрашен. Ако се върна, ще ме арестуват. И после какво се случва с мене в ареста? Нали виждате, че се правят репресивни мерки”. Това заяви сутринта бизнесменът Васил Божков по телефона пред Би Ти Ви. Той не уточни къде е, но загатна само, че в страна на Балканите, която не е в ЕС. “Мислех да се върна, когато ме повикат, но след вчерашните изявления мисля, че е опасно да се върна в България. Какви са тези престъпления, в които ме обвиняват? Дали може да се намерят документи и доказателства за тези 7 обвинения? Аз съм акционер и плащам данък върху дивидентите. Арестуват хора, които нямат нищо общо. Ако г-н Гешев иска да търси престъпници, нека да гледа по-високо от Комисията по хазарта…”, добави Божков. И отрече да познава членовете на комисията.   Действията са абсолютен произвол “Труд” публикува без съкращения официалната позиция на “Нове Холдинг”: “Налагането на запори на фирми, свързани с бизнесмена Васил Божков, както и запори на негово лично имущество, без задължителното за това съдебно разпореждане, може да се определи само по един начин – като абсолютен произвол. По силата на Данъчно-процесуалния кодекс на предварително обезпечаване подлежат единствено вземания за данъци и осигурителни вноски, но не и други публични вземания. За да бъдат обезпечени вземания за държавни такси, то същите следва да са установени с влязъл в сила ревизионен акт. Такъв е ревизионен акт, който е минал едноистанционно административно обжалване и двуинстанционно в съда. Това е фактическата ситуация по отношение на твърденията на АДФИ, че Националната лотария дължи невнесени суми от такси за минал период. По отношение на личното имущество на г-н Божков, по силата на ЗКПОНПИ, КПОНПИ може да изиска запори при наличие на достатъчно данни и обосновано предположение за незаконно придобито имущество, но отново с мотивирано искане до съда. При действия на данъчни органи, това отново не може да стане без влязъл в сила данъчен ревизионен акт. Отново искаме да напомним, че г-н Божков е акционер във въпросните компании и на тази основа действията срещу него са абсолютно незаконосъобразни. С всеки следващ ден от началото на тази печална сага става все по-ясно, че целта е овладяването на успешен частен бизнес и футболен клуб, който за последната година бе изваден от фалит. Всички действия на властимащите – хора и институции, са в разрез с действащите в страната ни закони. Те целят на практика да блокират дейността ни, като поставят компаниите в невъзможност да извършват нормалната си дейност. Така например, трябваше да бъдат платени 41 000 евро на мениджърска агенция за два трансфера за ПФК “Левски” и ако тази сума не бе осигурена, клубът би загубил 3 т. от първенството, а при забавяне от 14 дни щеше да бъде изхвърлен от групите. Също днес беше срокът да се платят 144 000 лв. по споразумението за дълговете на клуба в размер на 5 млн. към НАП. Ако не бяха осигурени в срок, това би развалило автоматично споразумението, което щеше да означава поредна огромна загуба за клуба. Това е само един нагледен пример. Утре ние няма да сме в състояние да оперираме с активите на компаниите си поради незаконосъобразните действия на правоохранителните органи и това ще доведе до много последствия на много нива. Ще търсим правата си в съда и ще отстояваме правото си да работим, въпреки държавните институции и репресивния държавен апарат.” АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.30", "title": "\n\t\t\tСъкровища на Васил Божков прибрани от МВР\t\t\t"}
{"url": "https://trud.bg/243-%d1%82%d0%b8-%d0%bf%d1%80%d0%be%d0%bb%d0%b5%d1%82%d0%b5%d0%bd-%d0%bf%d0%b0%d0%bd%d0%b0%d0%b8%d1%80-%d0%b3%d0%be%d1%82%d0%b2%d1%8f%d1%82-%d0%b2-%d1%82%d1%8a%d1%80%d0%b3%d0%be%d0%b2%d0%b8%d1%89/", "text": "Запазват се цените за наемане на площи по време на 243-тия Традиционен пролетен панаир в Търговище, който тази година ще се проведе от 11 до 17 май. Това съобщиха от местната администрация, след като общинският съвет утвърди цените и така реално започна подготовката за търговското изложение. За кв. м изградена модулна конструкция в изложбените зали търговците ще заплащат наем от 50 лв. Свободната закрита площ в залите ще струва 40 лв. Шатрите ще се отдават срещу 20 лв. за кв. м. При наемане на до 50 кв. от свободната площ пред залите и на т.нар. весел панаир, ще се плаща сумата от 15 лв. За площите от 50 до 100 кв. м цената е 13 лв. Наемът на откритите площи над 100 кв. м е 10 лв. за кв. м. Цените са без ДДС и са за целия период на панаира, посочват още от администрацията. В общинския бюджет за 2020 г., който бе приет на сесия, са заложени 10 000 лв. за дофинансиране на Художествената галерия, в която се провежда търговското изложение. Средствата са за ремонт на покрив, допълват от общинската управа. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.30", "title": "\n\t\t\t243-ти пролетен панаир готвят в Търговище\t\t\t"}
{"url": "https://trud.bg/%d0%be%d1%81%d0%b2%d0%be%d0%b1%d0%be%d0%b4%d0%b8%d1%85%d0%b0-%d0%be%d1%82-%d0%b0%d1%80%d0%b5%d1%81%d1%82%d0%b0-%d0%b1%d0%b8%d0%b2%d1%88%d0%b8%d1%8f-%d1%88%d0%b5%d1%84-%d0%bd%d0%b0-%d0%b2%d0%b8%d0%ba/", "text": "Бившият шеф на ВиК-Перник Иван Витанов и временно изпълняващият длъжността кмет на миньорския град по време на местните избори – Севделина Ковачева, излизат на свобода. Това реши след петчасово заседание Специализираният наказателен съд, предаде  . Двамата бяха задържани в понеделник.Витанов е с обвинение за умишлена безстопанственост и сключване на неизгодна сделка, a Ковачева – за длъжностно престъпление. Според прокуратурата, ако двамата са на свобода, може да извършат ново престъпление и да повлияят на свидетели заради колегиалните им връзки. Според съда обаче събраните до момента доказателства са минимални. На Витанов беше наложена мярка за неотклонение „парична гаранция“ в размер на 1000 лв., а на Ковачева „подписка’. Решението може да бъде обжалвано на втора инстанция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.30", "title": "\n\t\t\tОсвободиха от ареста бившия шеф на ВиК-Перник и бившия и.д. кмет нa града\t\t\t"}
{"url": "https://trud.bg/%d0%b4%d0%b6%d0%b5%d1%80%d0%b0%d0%bb%d0%b4%d0%b8%d0%bd-%d1%87%d0%b0%d0%bf%d0%bb%d0%b8%d0%bd-%d0%b8%d0%b4%d0%b2%d0%b0-%d0%bd%d0%b0-%d1%81%d0%be%d1%84%d0%b8%d1%8f-%d1%84%d0%b8%d0%bb%d0%bc/", "text": "Първата дъщеря на Чарлз Чаплин и Уна О’Нийл и внучка на Нобеловия лауреат Юджийн О’Нийл Джералдин Чаплин ще бъде специален гост на „София филм фест”, който започва на 12 март. Тя ще получи Наградата на София на Столичната община за своя принос в изкуството на киното. Джералдин е родена в Санта Моника през 1944 година. Голяма част от детските си години прекарва в швейцарски пансион. По-късно учи в Кралската балетна академия в Лондон и танцува професионално в продължение в Париж. Там я открива Дейвид Лийн и я кани да участва в „Доктор Живаго”. По време на 12-годишната си връзка с режисьора Карлос Саура, Джералдин Чаплин се снима в едни от най-успешните си филми, между които „Ментовка с лед”, който ще бъде показан на феста, „Ана и вълците”, „Елиса, живот мой” и „Да отгледаш гарвани”. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.30", "title": "\n\t\t\tДжералдин Чаплин идва на „София филм фест”\t\t\t"}
{"url": "https://trud.bg/%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d1%81%d0%be%d1%84%d0%b8%d1%8f%d0%bd%d1%86%d0%b8-%d0%b8%d0%bc%d0%b0%d0%bc%d0%b5-%d0%b5%d0%b4%d0%bd%d0%b0-%d0%be%d1%82-%d0%bd%d0%b0%d0%b9-%d0%b4/", "text": "Тази криза показва, че колкото и забележки да имаме, ние сме направили достатъчно да притиснем концесионера „Софийска вода“ и за последните 10 г. се намалиха загубите на вода от 65% на 45%. Това каза пред „ “ кметът на София Йорданка Фандъкова относно критиките към концесионния договор с фирмата, която управлява водата на столицата. „Договорът за концесията със „Софийска вода“ е сключен преди 20 г., много често съм казвала, че е сключен изключително неизгодно за София – в договора е проблемът и ангажиментите на концесионера, както и защитата на града. В годините, в които съм кмет, а и преди това при г-н Борисов, той предоговори, което става много трудно, никой лесно не се съгласява да се влошат неговите условия, той успя да предоговори – ставаше дума за инвестициите, тогава влизаше всичко в цената на водата, и кламерите минаваха като инвестиция. Над 10 г. вече е ясно написано в анекса какво са инвестиции – именно в инфраструктура, канализация и водопровод“, обясни Йорданка Фандъкова. „После след преговори отново подобрихме концесионния договор с няколко важни промени, вкл. и начина на приключване на концесията, което не бе предвидено, като например и масива от информационните системи, който притежава „Софийска вода“, посочи тя, и подчерта, че при оценката на тези цифри трябва да „видим откъде тръгваме“. „Тази концесия приключва през 2025 г., трябва да започнем да мислим и да разработим процедурата как ще се управлява водата на София след 2025 г., тема която е актуална за нас и за бъдещето. Думата „концесия“ стана мръсна дума заради лошия договор, а не заради факта, че частна фирма ръководи. Ако се премине към нова концесия, са важни условията и гаранциите“, отбеляза столичният кмет. „Сега имаме нужда от много инвестиции, аз настоявам голяма част да се насочи към изграждането на канализация, проблем на София, за който сега вече привличаме и европейски средства. Регионалното проучване е готово, то ще ни позволи да привлечем около 400 милиона лева европейски средства“, обяви Фандъкова. „Фактът, е че софиянци имаме една от най-добрите води в страната, бяхме в пречиствателната станция в Бистрица, показахме я чрез медиите на всички граждани – това е система в реално време да имаме информация за всеки литър вода в системата на София. Това не го виждаме в другите градове – модерна система, която позволява да се контролира водата“, каза тя. Притеснения и страхове има, затова отидох там, за да покажа на гражданите, че и при най-малкия проблем, риск и дисбаланс, ще можем да спрем крана и да спрем подаването към Перник, решение, което бе взето“, увери Йорданка Фандъкова. Йорданка Фандъкова отново потвърди, че за София „нямаме заплаха, че няма да имаме вода“. „Специално трябва да подчертая, че София се водоснабдява от язовир „Бели Искър“, но и от язовир „Искър“, в двата язовира има вода за години напред, планираме и връзка между двата водопровода. Говорихме напоследък и за проучването на възможността за ползване на язовир „Огняново“, който не е на наша територия, имаме разрешение от държавата да увеличим възможностите пред София, за да сме готови за всичко при тези климатични промени“, изтъкна Фандъкова. „Днес сутринта в яз. „Бели Искър“ е имало над 9 милиона кубични метра вода, а в яз. „Искър“ – 449 милиона кубични метра. Специалистите следят постоянно, за да може да се източва, ако нивата се покачват“, обясни кметът. По думите й сега предстоят „най-тежките, най-трудните, най-големите инвестиции“ в канализацията на столицата, които възлизат на общо 600 милиона лева – от европейски програми и от собствено финансиране. „Имаме план за действие в следващите години, ние сега подаваме заявката за тези 400 милиона лева, общо 600 милиона с нашето финансиране, на програмата за следващите години в този програмен период. Имаме план за кандидатстване за следващия програмен период, за да обхванем всички райони в София. Това са най-тежките, най-трудните и най-големите инвестиции в канализацията, като още преди това има много сериозни разходи за отчуждаване, защото трябва да сме осигурили общински терен, свободно трасе. След това идва ред на канализацията и водопровода, като после трябва да се ремонтират улиците. Това са други инвестиции, това са изключително сериозни средства, работим много активно през последните години, изградили сме над 200 км мрежа, но, разбира се, има много населени места, крайни квартали без канализация, а пък в централните квартали имаме канализация на 100 г., която има нужда от подмяна. Задачите са много, работим с план, стратегия и дългосрочна визия за работа“, увери Йорданка Фандъкова. За бюджета на София, който ще се обсъжда на сесията на 6 февруари, Йорданка Фандъкова изрично поясни, че общият размер на проектобюджета е „по-малък от общия размер на бюджета за миналата година единствено и само заради факта, че по-голямата част от средствата за метрото са разплатени, тази година пускаме в експлоатация третия метродиаметър“. „Към различни програми и инвестиции от европейските програми средствата са целеви, над половината идват от европейски програми, ние продължаваме към всеки лев на софиянци да прибавяме по един лев европейски средства, те не идват лесно, контролират се. В бюджета имаме и много ясни два стратегически приоритета – активна работа в кварталите, улици, тротоари, училища, детски градини и градски транспорт“, изброи кметът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.30", "title": "\n\t\t\tФандъкова: Софиянци имаме една от най-добрите води в страната\t\t\t"}
{"url": "https://trud.bg/%d0%bf%d1%8a%d1%80%d0%b2%d0%b8-%d1%81%d0%bb%d1%83%d1%87%d0%b0%d0%b9-%d0%b2-%d1%81%d0%b0%d1%89-%d0%b6%d0%b5%d0%bd%d0%b0-%d0%b2%d1%8a%d1%80%d0%bd%d0%b0%d0%bb%d0%b0-%d1%81%d0%b5-%d0%be%d1%82-%d0%ba/", "text": "Американските власти съобщиха днес за първи случай на предаване на новия коронавирус в САЩ, предаде Франс прес. Жена на 60 години, която се е заразила с вируса в Китай, на свой ред е заразила съпруга си, след като се върнала в Чикаго. „Знаем, че това може да изглежда обезпокоително, (но) непосредственият риск за американците е малък“, каза директорът на Центровете за контрол и претенция на заболяванията Робърт Редфийлд. Той подчерта, че става въпрос за предаване на вируса между съпрузи. До момента в Съединените щати бяха потвърдени шест случая на заразата. Първите пет човека са се заразили в Китай. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.30", "title": "\n\t\t\tПърви случай в САЩ: Жена, върнала се от Китай, зарази мъжа си с коронавирус\t\t\t"}
{"url": "https://trud.bg/%d0%b7%d0%b0%d1%85%d0%b0%d1%80%d0%b8%d0%b5%d0%b2%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b4%d0%be%d0%ba%d0%b0%d0%b7%d0%b2%d0%b0-%d1%81-%d0%b4%d0%b5%d0%b9%d1%81%d1%82%d0%b2%d0%b8/", "text": "„Холокостът е най-тежкият урок по история. Урок, който трябва да бъде помнен, преповтарян, разказван и никога да не бъде забравян. Урок, който възпитава способността ни да поемаме отговорност за последствията от дела, на които не сме били свидетели, но които са белязали всички нас“. Това заяви вицепремиерът и министър на външните работи Екатерина Захариева пред гостите на церемония в памет на жертвите на Холокоста и в почит към спасителите на повече от 48 000 български евреи, която се проведе в Централната софийска синагога. На нея присъстваха още кметът на София Йорданка Фандъкова, дипломати, политици и общественици. Екатерина Захариева подчерта, че през последните години България доказва с действията си, че борбата с антисемитизма излиза отвъд думите, речите и декларациите. „Предприели сме редица законодателни инициативи, които да позволят ефективното преследване на извършителите и подбудителите на антисемитски и други ксенофобски прояви“, каза тя. Страната ни е член на Международния алианс за възпоменание на Холокоста (МАВХ) от 2018 г., а само преди няколко седмици Екатерина Захариева води българската делегация в първата министерска среща на МАВХ в Брюксел. Там министри от 35 страни изразиха загриженост от възраждащия се на много места по света антисемитизъм и приеха обща декларация, че ще се борят заедно срещу всички форми на расизъм и дискриминация. „Поехме ангажимент да гарантираме младото поколение да бъде научено да знае и да помни Холокоста, да е чувствително и нетолерантно към всички форми на национализъм и към изкривяване на историята“, заяви Захариева. По време на церемонията бяха запалени свещи в памет на всеки един от 20-те българи, определени от Световния център за възпоменание на жертвите на Холокоста „Яд Вашем“ в Ерусалим, Израел, като Праведници сред народите за ролята им в спасяването на българските евреи. Свещи бяха запалени и в чест на четирима дипломати, които нямат това звание, но са помогнали на евреите по време на Втората световна война. Свещ беше запалена и в памет на 11 343 евреи, депортирани от администрираните от Царство България територии на Северна Гърция и Вардарска Македония. Церемонията бе организирана по повод Международния ден за възпоменания на жертвите на Холокоста и 75-ата годишнина от освобождаването на най-големия концентрационен лагер „Аушвиц-Биркенау“ от Организацията на евреите в България „Шалом“, Централният израилтянски духовен съвет и Държавният културен институт към Министерството на външните работи на Република България. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.30", "title": "\n\t\t\tЗахариева: България доказва с действията си, че борбата с антисемитизма излиза отвъд думите и декларациите\t\t\t"}
{"url": "https://trud.bg/%d1%84%d0%b8%d0%ba%d1%81%d0%b8%d1%80%d0%b0%d1%85%d0%b0-%d0%bf%d1%80%d0%b5%d0%b3%d0%be%d0%b2%d0%be%d1%80%d0%b8%d1%82%d0%b5-%d0%b7%d0%b0-%d0%ba%d1%83%d1%80%d1%81%d0%b0-%d0%bd%d0%b0-%d0%bb%d0%b5%d0%b2/", "text": "Свикаха извънреден председателски съвет, за да има по-големи гаранции за валутата ни Само от БСП бяха против Парламентът фиксира позицията на министъра на финансите Владислав Горанов и на управителя на БНБ Димитър Радев, която ще трябва да отстояват в преговорите за влизане в еврозоната. При договаряне на курса на лева към еврото министърът на финансите и управителят на БНБ предлагат, поддържат и гласуват позиция за курс от 1,95583 лв. за едно евро. Това е записано в решение на парламента, което беше приети със 140 гласа “за”, двама “против” и 66 “въздържал се”, като само депутати от БСП не го подкрепиха. България няма да участва в Механизма на обменните курсове (ERM II) при курс различен от 1,95583 лв. за евро, гласи още решението на парламента. До гласуването му се стигна след извънреден председателски съвет в парламента, след който Горанов и Радев се срещнаха с групите на ДПС и БСП. След консултациите в парламента се е стигнало до всеобщо съгласие да бъде приет фиксиран твърд мандат на Горанов и Радев в преговорите за присъединяването ни към ERM II и еврозоната като те ще трябва да поддържат искането да бъде запазен настоящият курс на лева към еврото.   Министърът на финансите Владислав Горанов:  Отказваме се, ако не ни приемат с нашите условия Решението дава политически гаранции Ще се откажем от еврозоната, ако не ни приемат с настоящия курс на лева към еврото, заяви финансовият министър Владислав Горанов в парламента. Ако ЕЦБ и финансовите министри от еврозоната ни предложат друг курс, ще се откажем от присъединяване към клуба на богатите, стана ясно от думите на министъра. “Ако не се договорим да влезем с точно този курс, няма да влезем и ще се оттеглим от ERM II”, каза още Горанов. Решението на парламента гарантира, че който и да е на власт, когато ни приемат в еврозоната, няма да се отклонява от това решение. За нас е приоритет влизането в еврозоната, но то ще стане само и единствено при настоящия курс, иначе няма да влезем, обяви Владислав Горанов. От БСП обаче заявиха, че има противоречие между решението на парламента и промяната в Закона за БНБ, предложена от председателя на бюджетната комисия Менда Стоянова. За този текст настояват от ЕЦБ и днес той беше подкрепен от бюджетната комисия към парламента. “България ще влезе и във валутния механизъм, и когато времето дойде и в еврозоната с курса, който имаме в момента. Курсът е 1,95583 лв. за евро”, каза управителят на БНБ Димитър Радев. Този курс няма да бъде променен. “Решението на парламента дава всички политически гаранции, че това няма как да се случи, независимо от това кои ще представляват България в тези преговори”, допълни управителят на БНБ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.30", "title": "\n\t\t\tФиксираха преговорите за курса на лева (обзор)\t\t\t"}
{"url": "https://trud.bg/%d1%81%d1%8a%d0%bc%d0%bd%d0%b5%d0%bd%d0%b8%d1%8f-%d0%b7%d0%b0-%d0%ba%d0%be%d1%80%d0%be%d0%bd%d0%b0%d0%b2%d0%b8%d1%80%d1%83%d1%81-%d0%b2-%d1%81%d0%be%d0%bb%d1%83%d0%bd/", "text": "Здравните власти в гръцкия град Солун са под тревога днес, след като мъж е бил приет в болница в града със симптоми, наподобяващи тези на смъртоносния коронавирус, който уби над 170 души в Китай, съобщава в. „Катимерини“. Според директора на болницата пациентът е мъж на средна възраст, който в момента преминава през медицински изследвания и е поставен под карантина. ДНК-проба от пациента е изпратена в Института „Пастьор“, за да се установи дали става дума за коронавирус или обикновен грип. Междувременно броят на починалите от грип в Гърция от октомври досега достигна 21 души, като осем смъртни случая са регистрирани през последната седмица, според данни на Националната организация за обществено здраве. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.30", "title": "\n\t\t\tСъмнения за коронавирус в Солун\t\t\t"}
{"url": "https://trud.bg/%d0%b0%d1%81%d0%be%d1%86%d0%b8%d0%b0%d1%86%d0%b8%d1%8f%d1%82%d0%b0-%d0%bd%d0%b0-%d0%b1%d0%b0%d0%bd%d0%ba%d0%b8%d1%82%d0%b5-%d0%b2-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%bf%d0%be%d0%b4/", "text": "Управителният съвет на АББ приветства усилията за присъединяване на страната ни към Механизма на валутни курсове – ERM II, като този процес трябва да протича по максимално ясен за българската общественост начин, съобщават от асоциацията. Изразяваме увереността си, че предприетият днес подход в Народно събрание за осигуряване на необходимите гаранции, че България ще поддържа досегашния фиксиран курс на лева към еврото до влизането на страната в еврозоната, са стъпка именно в тази посока и гарантират запазването на стабилността на българската икономика. Подкрепяме позицията, че България няма да участва в механизма на обменните курсове при курс между еврото и лева, различен от сегашния централен курс – 1.95583 лева за едно евро. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.30", "title": "\n\t\t\tАсоциацията на банките в България подкрепя присъединяването към ERM II и еврозоната само при сегашния фиксиран обменен курс\t\t\t"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d1%88%d1%83%d0%bc%d0%b5%d0%bd-%d1%81-%d0%b1%d1%8e%d0%b4%d0%b6%d0%b5%d1%82-835-%d0%bc%d0%bb%d0%bd-%d0%bb%d0%b2/", "text": "Сесия на Общинския съвет в Шумен гласува в четвъртък бюджет в размер на 83,5 млн.лв. за настоящата година. 21 от 36 съветници в зала гласуваха „за“, 9 се въздържаха, 6-ма бяха против. При гласуване на план сметката към бюджета за необходимите разходи в знак на несъгласие напусна групата на БСП. По думите на зам.кметът по финанси Татяна Костова, бюджетът на Шумен е справедлив и балансиран. Кметът Любомир Христов заяви: „Това, което сме заложили, ще се постараем да го изпълним“. Размерът на всички данъците и такси в Шумен остава непроменен. 64% от приходите са с държавен характер, а местните са 36%. Приоритетите са Образование с предвидени почти 39 млн. лв., Социална политика – 5,5 млн. лв. и Строителство, екология и благоустройство с 16,7 млн. лв. За ремонти на уличната мрежа са заделени над 2 млн. лв., с 300 000 ще се подобрят междублокови пространства и детски площадки. За култура, спорт и младежки дейности са заделени над 3,2 млн. лв. 453 000 лв. са за издръжка на Общинския съвет през годината. Цели два часа съветниците дебатираха бюджета, докато стигнат до гласуване. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.30", "title": "\n\t\t\tОбщина Шумен с бюджет 83,5 млн.лв.\t\t\t"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d0%b4%d1%8a%d1%80%d0%b6%d0%b0%d0%b2%d0%b8%d1%82%d0%b5-%d0%ba%d0%be%d0%b8%d1%82%d0%be-%d1%80%d0%b0/", "text": "Иновациите отразяват амбициите за конкурентоспособност на нациите и да бъдат част от икономиката на бъдещето. Държавите, които развиват технологиите, владеят бъдещето и задават дневния ред. Това заяви президентът Румен Радев на церемонията по отличаване на фирмите-финалисти в Националния конкурс „Иновативно предприятие на годината“ с марката „Високи постижения в иновациите“. На церемонията със запазения знак за иновативност бяха отличени 21 утвърдени лидери и стартиращи предприятия в сферата на услугите, високите технологии и производството, съобщиха от пресслужбата на „Дондукова 2“. По думите на държавния глава иновациите не само създават много по-добра среда за живот, но и изграждат хората на бъдещето, възпитават ги да имат силата да отстояват своите идеи и да мислят креативно и перспективно. „Иновациите са за умните и смелите и аз много се радвам, че днес вашият брой расте. Иновациите трябва да бъдат поощрявани от държавата, обществото и всички нас“, каза Румен Радев и допълни, че процентът, който държавата отделя за научно-изследователска и развойна дейност не е удовлетворителен. „Най-важно е да възпитаваме поколения на млади, мислещи, иновативни и смели българи“, посочи държавният глава и призова във всеки областен град да бъде създаден център за дигитални технологии и иновации с оборудване на високо технологично ниво, в който учениците да могат безплатно да придобиват иновационна култура, да експериментират и да виждат резултатите от своите експерименти. По думите му това ще има ефект не само върху развитието на иновационната култура в България, но и върху демографията. Националният конкурс „Иновативно предприятие на годината“ се организира от фондация „Приложни изследвания и комуникации“ и се провежда под патронажа на президента. Марката „Високи постижения в иновациите” е знак за иновативност, с който се отличават върхови постижения, въздействие и ефективност на авангардни иновации, разработени от български предприятия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.30", "title": "\n\t\t\tПрезидентът Радев: Държавите, които развиват технологиите, владеят бъдещето\t\t\t"}
{"url": "https://trud.bg/%d0%bc%d0%be%d1%81%d0%b2-%d0%b7%d0%b0%d0%bf%d0%be%d1%87%d0%b2%d0%b0-%d0%bf%d1%80%d0%be%d0%b2%d0%b5%d1%80%d0%ba%d0%b8-%d0%bd%d0%b0-%d0%b2%d1%81%d0%b8%d1%87%d0%ba%d0%b8-%d0%b2%d0%b8%d0%ba-%d1%89%d0%b5/", "text": "Басейновите дирекции ще извършат проверки на всички ВиК оператори по изпълнение на условията в разрешителните за водовземане. Това решение беше взето днес на извънредно заседание на Висшия консултативен съвет по водите в МОСВ под ръководството на министъра на околната среда и водите Емил Димитров и с участието на зам.-министър Красимир Живков. Сред участниците бяха представители на МРРБ, Министерството на енергетиката, „Язовири и каскади“ ЕАД, „Напоителни системи“ ЕАД и „Софийска вода“ АД. Експертите от басейновите дирекции ще проверяват дали са изпълнени условията в разрешителните за монтиране на измервателни устройства. Така ще се проследи отчита ли се реално ползваната от ВиК операторите вода и рационалното използване на наличния природен ресурс. „Проблемите във ВиК сектора ги знаете – върви едно междусистемно надлъгване от години. За да скрият загубите по мрежата и авариите по довеждащия водопровод, не отчитат колко взимат от язовирите. Имаме ВиК-та, които работят прекрасно, има други, които някак си не работят“, каза министър Димитров по време на заседанието. Според информацията, изнесена от зам.-министър Живков, има ВиК оператори, които отчитат 95% загуби по мрежата – като в Шумен, много други дружества пък съобщават за 70-85% загуби по водопровода. „Ние всеки месец гледаме една справка, сверяваме с другата на ВиК и басейнова дирекция и потвърждаваме тяхната потребност. Но вярвайки безрезервно, стигаме до конфликти ситуации. Затова ще променим системата. Ще се срещна с представители на Министерството на енергетиката, МЗХГ, МРРБ, „Язовири и каскади“ и всички заинтересовани страни. Ние сме в началото на процеса по разрешаване на водовземането, затова трябва да променим начина на работа първо при нас и после да го изисквам от другите“, обясни министърът. „Всеки ден ще отчитаме, всеки ден ще проверяваме потоците. Не може цял месец да е една и съща цифра приток и разход. Ясно е какво се прави – гледат миналогодишна база, не се мери и си пускат данни каквито си искат. Няма измервателни уреди и после сме изненадани. Ще изпращаме данните на всички ведомства по служебен ред, за да е ясно, че не крием нищо и да сме максимално прозрачни. И ще изискваме от тях по служебен ред информация“, категоричен беше Димитров. Министър Димитров съобщи още, че в МОСВ ще бъде създаден специален център, който ежедневно ще следи, и ако трябва ще се променят графиците на 10 дни. Според него има няколко проблемни язовира – „ако затегнем режима там, ще имаме вода за цяла година, ако не го затегнем, след 3 месеца ще питаме къде е водата“. Ще водя разговор с ВиК, но ние трябва да защитим обществения интерес. Важно е да се осигури за населението вода, приоритет са хората“, каза министър Димитров. Общо 6 язовира от 52, наблюдавани от МОСВ, са с обем под 50%. Студена е на 13,4% от обема, Асеновец – 28,3%, Дяково – 35,5%, Ястребино – 31,1%, Калин – 33,7, Карагьол – 32%. Съветът взе решение МОСВ да продължи да следи състоянието на всички 52 значими и комплексни язовира. Още по времето на министър Нено Димов бе взето решение, когато обемът на някой от 15-те язовира,  ползвани за питейно водоснабдяване, падне под 50%, да се спира подаването за промишлени нужди. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.30", "title": "\n\t\t\tМОСВ започва проверки на всички ВиК, ще гледа реално ли се отчита ползваната вода\t\t\t"}
{"url": "https://trud.bg/%d0%be%d1%81%d1%82%d0%b0%d0%b2%d0%b8%d1%85%d0%b0-%d0%b2-%d0%b0%d1%80%d0%b5%d1%81%d1%82%d0%b0-%d0%b1%d1%83%d1%80%d0%b3%d0%b0%d0%b7%d0%bb%d0%b8%d1%8f-%d1%83%d0%b4%d0%b0%d1%80%d0%b8%d0%bb-%d0%b1%d0%b0/", "text": "26-годишният Николай Василев, който за малко не уби баща си, застана пред магистратите в Бургас в четвъртък. Съдът реши да не го пуска от ареста. Василев е ударил баща си с 5 килограмов чук в главата. С този чук разбивали бетон, за да вадят арматурно желязо, което пък предавали за вторични суровини. Инцидентът стана на 19 януари, в семейната къща на Василеви в Долно Езерово. Бащата имал проблеми с алкохола и тормозел редовно жена си и двамата си сина- Николай и Божидар. Във фаталната нощ, той се напил за пореден път и предизвикал скандал, а после се прибрал в стаята си и легнал да спи. Малко по-късно синът му почукал на вратата, и след това ударил баща си с чука. Първоначално  , но при разследването стана ясно, че това е направил Николай. „Засега не е ясно дали Николай е нанесъл само един удар по главата на баща си. На пострадалия Васил Василев вчера е била извършена животоспасяваща операция, от неврохирурзи в УМБАЛ-Бургас. Отцеубийството и опитът за него е най-тежкото според закона и според Библията престъпление и въпреки смекчаващите вината обстоятелства, обвиняемият трябва да остане в ареста поне докато тече разследването“, заяви прокурор Емил Христов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.30", "title": "\n\t\t\tОставиха в ареста бургазлия, ударил баща си с 5-килограмов чук в главата\t\t\t"}
