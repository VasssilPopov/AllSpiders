{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%b4%d0%b2%d0%b0%d0%bc%d0%b0-%d0%b7%d0%b0-%d1%82%d0%b5%d0%bb%d0%b5%d1%84%d0%be%d0%bd%d0%bd%d0%b0-%d0%b8%d0%b7%d0%bc%d0%b0%d0%bc%d0%b0-%d0%bf/", "text": "Двама мъже са задържани за 72 часа за телефонна измама. Те са арестувани в столичната Централна поща, където отишли, за да изтеглят 1 250 лева, поискани чрез измама от голяма пловдивска фирма. Единият от задържаните се представил за заместник-министър на енергетиката и обяснил на управителя на фирмата, че в министерството се организира благотворителна кампания за набиране на средства за подпомагане на домове за стари хора. Парите се превеждали чрез пощенски запис. Бизнесменът обаче се усъмнил и сигнализирал в полицията. Единият от задържаните е с богато криминално досие с регистрации за кражби, измами, изнудване и хулиганство. Установено е, че двамата заедно са замесени в друг подобен случай, но тогава поискали парите от името на депутат. Разследването се води от Районната прокуратура в Пловдив. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.19", "title": " Задържаха двама за телефонна измама, представяли се за зам.-министри"}
{"url": "https://trud.bg/%d0%bd%d0%b0%d0%b4-41-%d0%bc%d0%bb%d0%bd-%d0%bb%d0%b2-%d1%89%d0%b5-%d0%b1%d1%8a%d0%b4%d0%b0%d1%82-%d0%b2%d0%bb%d0%be%d0%b6%d0%b5%d0%bd%d0%b8-%d0%b2-%d1%80%d0%b5%d0%bc%d0%be%d0%bd%d1%82-%d0%bd%d0%b0/", "text": "Над 41 млн. лв. ще бъдат вложени в ремонт на знакови градски пространства в София, сред които т. нар. „Златна София“, бул. „Цар Освободител“, ул. „Граф Игнатиев“ и други, съобщиха от Министерството на регионалното развитие и благоустройството. Инвестициите в модернизиране на две ключови зони на столицата ще бъдат направени по проект „Изграждане, възстановяване и обновяване на публични пространства в Централна градска част на гр. София“. Той е първият одобрен от Инвестиционната програма на Столична община по Приоритетна ос 1 „Устойчиво и интегрирано градско развитие“ на Оперативна програма „Региони в растеж“ 2014-2020. Общата му стойност е 46 078 473 лв., от които 41 220 994 лв. е безвъзмездната финансова помощ, която се предоставя от ОПРР. Едната зона, чието обновяване предстои, включва т. нар. „Златна София“. Това е пространството между ул. „Георги С. Раковски“, ул. „Московска“, пл. „Васил Левски“, бул. „Васил Левски“, бул. „Цар Освободител“, пл. „Народно събрание“, ул. „6-ти септември“ и мисленото продължение на ул. „Аксаков“ от ул. „6-ти септември“ до ул. „Георги С. Раковски“. В нея са едни от най-значимите символи на града – Храм-паметникът „Св. Александър Невски“, площад “Народно събрание“, паметникът „Цар Освободител Александър II“, църквата “Св. София”, сградата на Синодалната палата, паметникът на Васил Левски, градината „Св. Климент Охридски“, пространството между ул. „Оборище“ и Централния военен клуб, както и площад „Гина Кунчева“. Другата зона обхваща ул. „Граф Игнатиев“ с прилежащите й площади „Джузепе Гарибалди“, „П. Р. Славейков“ и „Патриарх Евтимий“. В нея попадат също улиците „Солунска“ (в участъка от ул. „Граф Игнатиев“ до бул. „Витоша“), „6-ти септември“ (от ул. „Граф Игнатиев“ до ул. „Аксаков“), „Ген. Паренсов“ (в участъка от ул. „6-ти септември“до ул. „ Цар Шишман“), ул. „Цар Шишман“ (в участъка от ул. „Граф Игнатиев“ до пл. „Народно събрание“) и градината пред храма „Св. Седмочисленици“. Предвижда се тези знакови за централната част на столицата места да бъдат свързани в обща система с идентичен градски дизайн. Те не само ще бъдат модернизирани и благоустроени, но и ще станат още по-достъпни за жителите и гостите на София. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.19", "title": " Над 41 млн. лв. ще бъдат вложени в ремонт на знакови градски пространства в София"}
{"url": "https://trud.bg/%d1%85%d0%b0%d0%ba%d0%b5%d1%80%d0%b8-%d1%83%d0%b6%d0%b8%d0%bb%d0%b8%d0%bb%d0%b8-%d1%85%d0%b0%d0%b7%d0%bd%d0%b0%d1%82%d0%b0-%d1%81-%d0%bd%d0%b0%d0%b4-20-%d0%bc%d0%bb%d0%bd-%d0%bb%d0%b2-%d0%be%d1%82/", "text": "Организирана престъпна група е написала специален софтуер, с който е манипулирана информационната система на Агенция “Митници” и щетите за държавната хазна са за над 20 млн. лв. Това става ясно от доклад на ГД БОП, който е бил разгледан от парламентарната Комисия за наблюдение на приходните агенции и борба със сивата икономика през декември миналата година. По време на открито заседание на комисията от МВР казаха, че престъпната група е от румънци и македонци, коментира за “Труд” председателят на комисията Емил Димитров. Хакерите са пробили Българската акцизна централизирана информационна система (БАЦИС) на Агенция “Митници”, която следи движението на горивата. Чрез хакерски атаки е извършван нерегламентиран транзит и контрабанда на различни стоки през границата на България, Сърбия, Македония, Румъния и Гърция, като установеният размер на щетите за националния ни бюджет само за 2015 г., е близо 10 млн. лв., пише в доклада на МВР. Предстои установяване на щетите за 2016 г. и 2017 г., като по данни на Агенция “Митници” се очаква размерът им да надвиши този на 2015 г., посочват от ГДБОП. През май м.г. при акция на ГДБОП бяха задържани двама македонци, единият от които митнически служител, по подозрение, че са източвали бюджета на държавата ни през Агенция “Митници”, след като са заразили системата с вирус.  Сигнал, според който данните в БАЦИС може да бъдат манипулирани е подаден от Българската петролна и газова асоциация и е подписан от председателя й Валентин Златев. Според доклад на асоциацията, представен пред парламентарната комисия, през 2015 г. вносителите на горива имат 40% пазарен дял, а плащат само 20% от събраните данъци, като всеки 2-ри внесен литър е без заплатени данъци. Приходите от акцизи в бюджета за 2015 г. са 2,1 млрд. лв., като според анализ на Министерството на финансите, укритият акциз е 1 млрд. лв. Средногодишното потребление на дизел в България за периода е 3,4 млрд. литра, платените налози са за 2,2 млрд. литра, а загубите от нелегални продажби на течни горива се оценяват на 1,2 млрд лв. Всичките констатации от доклада на ДАНС за системата БАЦИС на Агенция “Митници” са отстранени и то са отстранени отдавна – още през 2016 година. Докладът посочва възможни слабости на системата, в него няма да видите конкретни данни за извършени престъпления или за отклоняване от плащане на данъци, а само анализ на системата като функционалност и предупреждение за потенциални рискове, които трябва да бъдат отстранени. Това коментира днес пред журналисти министърът на финансите Владислав Горанов. “Резултатите на база постъпленията в бюджета опровергават действията на опозицията – 2017 г., спрямо 2014 г., завърши с 6,5 млрд. повече приходи в българския бюджет” – информира министърът. От около 27 % данъчни приходи като дял от БВП за 2014 г., в 2017 г. завършваме с 29,5 %. “За да се спре спекулата по темата БАЦИС, ще предложа на колегите от Агенция “Митници”  да възложат и един външен одит, примерно от “Информационно обслужване”, защото въпреки че всеки ден се надгражда системата, киберпрестъпленията са опасност, която се засилва” – съобщи финансовият министър Владислав Горанов. Той препоръча да не се търси интрига в доклада на ДАНС.", "date": "2018.01.19", "title": " Хакери ужилили хазната с над 20 млн. лв. от горива\t\t\t"}
{"url": "https://trud.bg/%d0%b4-%d1%80-%d0%bd%d0%b8%d0%b3%d1%8f%d1%80-%d0%b4%d0%b6%d0%b0%d1%84%d0%b5%d1%80-%d0%ba%d0%be%d1%80%d1%83%d0%bf%d1%86%d0%b8%d1%8f-%d0%b5-%d0%bf%d1%80%d0%b5%d0%ba%d0%b0%d0%bb%d0%b5/", "text": "ДПС ще подкрепи   срещу правителството, внесен от ДПС, но ще изложи свои мотиви срещу кабинета „Борисов 3” в пленарната зала. Това заяви пред   депутатът от движението и зам.-председател на Народното събрание д-р Нигяр Джафер. „Корупцията е прекалено всеобхватен проблем”, посочи тя във връзка с избрания от социалистите мотив за вота и коментира, че е по-добре дебатът да е насочен към секторните политики. „В залата мисля, че ще се случи добър дебат. Въпросът е дали ще се коригират част от грешките, които се допускат”, посочи Джафер. Това означава ли, че ДПС не искат падане на правителството? „Неизменната ни позиция е против кабинета и против формата на управление. Крайният национализъм води до етнонационализъм на Балканите, това е много по-опасно”. „ДПС продължава да бъде опозиция, ще продължава да настоява при правене на коалиция партиите да управляват на базата на близки програми и общи цели”, заяви д-р Нигяр Джафер. Тя отбеляза, че националистите и ГЕРБ и в момента имат противоречия, които са по-дълбоки от Истанбулската конвенция и втория лифт на Банско. По отношение на международния документ, скарал Патриотите и хората на Бойко Борисов, Джафер обясни, че ДПС ще има позиция в началото на следващата седмица, но личното й мнение е, че страната ни трябва да го ратифицира. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.19", "title": " Д-р Нигяр Джафер: „Корупция” е прекалено всеобхватна тема за вот на недоверие"}
{"url": "https://trud.bg/%d0%ba%d1%80%d0%b0%d1%81%d0%b8%d0%bc%d0%b8%d1%80-%d0%b2%d1%8a%d0%bb%d1%87%d0%b5%d0%b2-%d0%bd%d1%8f%d0%bc%d0%b0-%d0%b4%d0%b0-%d1%81%d0%b5-%d0%be%d1%82%d0%bc%d0%b5%d0%bd%d1%8f-%d1%83%d1%87%d0%b5%d0%b1/", "text": "Няма да се отменя учебната програма по история за 10-и клас, обяви министърът на образованието Красимир Вълчев по повод критиките и настояването на БСП за отмяната ѝ. Вълчев коментира темата по време на посещението си в Габрово, където предстои да се срещне с училищната общност, информира  . Красимир Вълчев призова БСП да не политизира темата с учебното съдържание по история и коментира, че програмата за 10-ти клас е балансирана. По отношение на критиките за липсващото в програмата, министърът на образованието посочи, че тя само рамкира, но учебниците ще включват много повече съдържание. Спорната програма е публикувана преди повече от година и половина. Преминали са множество разисквания, като в последното – преди утвърждаването на крайния вариант са били включени и представители на академичната общност, обясни министър Вълчев. По-рано от БСП предупредиха, че в програмата по История не се говори за фашизъм в България, за антиеврейско законодателство и пронацистки характер на управлението. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.19", "title": " Красимир Вълчев: Няма да се отменя учебната програма по история за 10-и клас"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d0%be%d0%b1%d0%bd%d0%be%d0%b2%d0%b5%d0%bd%d0%b0%d1%82%d0%b0-%d0%b1%d0%b0%d0%b7%d0%b0-%d0%bd%d0%b0-%d0%ba%d0%be%d0%bc%d0%bf%d0%bb%d0%b5%d0%ba%d1%81%d0%bd-2/", "text": "Официално бяха открити пребазираните Клинична лаборатория, болнична аптека и Дневен стационар в Комплексния онкологичен център – Стара Загора. Те се намират в отделението по Медицинска онкология. Строително-ремонтните дейности се осъществиха с решение на Общинския съвет в областния град. Те са на стойност 260 000 лева, като 10 000 от тях са осигурени от Общината. „Това изключително положителен пример как се създава атмосфера и се ангажират всички институции, за да се отговори на потребностите. Зад всичко това стои един изключителен мениджърски екип на Комплексния онкологичен център“ – каза зам.-кметът Иванка Сотирова. „Новата база предоставя по-добри условия за работа на персонала и обслужване на пациентите” – заяви управителят на общинското дружество Комплексен онкологичен център д-р Петьо Чилингиров. Центърът разполага с модерно отделение за лъчелечение на онкологични заболявания, оборудвано с мултимодален линеен ускорител от най-ново поколение, изградено със средства от оперативна програма „Регионално развитие“. В него се лекуват пациенти от почти цяла Южна България. На следващ етап ще бъде закупупен кибернож и радиохирургия за лечение на онкоболни пациенти, съобщи днес д-р Петьо Чилингиров. На официалното откриване присъстваха още областният управител Гергана Микова, председателят на Общинския съвет Таньо Брайков, зам.- кметовете Красимира Чахова и Янчо Калоянов, секретарят на общината Делян Иванов и др. Тържествен водосвет отслужи старозагорският митрополит Киприан. Той пожела на работещите в Комплексния онкологичен център да бъдат здрави, за да помагат на хората. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.19", "title": " Откриха обновената база на Комплексния онкологичен център в Стара Загора"}
{"url": "https://trud.bg/%d0%bf%d1%80%d0%be%d0%b1%d0%b8%d0%b2-%d0%b2-%d0%bc%d0%b5%d0%b4%d0%b8%d1%86%d0%b8%d0%bd%d0%b0%d1%82%d0%b0-%d0%ba%d1%80%d1%8a%d0%b2%d0%b5%d0%bd-%d1%82%d0%b5%d1%81%d1%82-%d0%be%d1%82%d0%ba%d1%80%d0%b8/", "text": "Учени постигнаха сериозен пробив в медицината, като създадоха кръвен тест, който открива рак, предаде Би Би Си. Екип от US университета “Джон Хопкинс” разработил метод, чрез който с изследване на кръвта се установяват осем вида от най-разпространените тумори. Идеята им е тестът да се прави веднъж годишно, за да може да се открива евентуално раково заболяване в ранна фаза и така да се спасят животи.  Туморите оставят в кръвта малки следи от тяхната мутирала ДНК и протеини, които произвеждат. Именно те послужили за база за разработването на кръвния тест за рак, наречен CancerSEEK. Той търси мутации в 16 гена, каквито се получават при раково заболяване, както и 8 протеина, които туморните образувания често произвеждат. Експерименти с теста са направени на 1005 пациенти с рак на яйчниците, черния дроб, стомаха, панкреаса, хранопровода, дебелото черво, белите дробове и гърдата. Общо CancerSEEK открил 70% от туморните образувания. За пет от изброените видове рак няма методи за ранно диагностициране, като например рака на панкреаса, който има изключително малко симптоми и се открива толкова късно, че 4-ма от 5 заболели умират. CancerSEEK предстои да бъде тестван на хора, които не са диагностицирани с рак, което ще покаже неговата реална ефективност.", "date": "2018.01.19", "title": " Пробив в медицината – кръвен тест открива рак\t\t\t"}
{"url": "https://trud.bg/%d0%bb%d0%b8%d0%bb%d1%8f%d0%bd%d0%b0-%d0%bf%d0%b0%d0%b2%d0%bb%d0%be%d0%b2%d0%b0-%d0%be%d1%82%d0%bd%d0%be%d1%88%d0%b5%d0%bd%d0%b8%d1%8f%d1%82%d0%b0-%d0%bd%d0%b0-%d0%b5%d1%81-%d0%b8-%d1%82%d1%83%d1%80/", "text": "Отношенията на ЕС и Турция са изключително важни за България. Това каза министърът за българското председателство на Съвета на ЕС Лиляна Павлова по време на първата съвместна конференция от поредицата „Европа, която пази“. В отговор на въпрос дали  е свързана с Турция, Павлова заяви, че това е визита, която има общ характер, свързана с темите и приоритетите на председателството ни. Тя поясни, че диалогът между ЕС и Турция е изключително важен за страната ни. „България е външна граница, работеща в партньорство с Турция, благодарение на което имаме нулев натиск на нелегални мигранти“, заяви Павлова. По отношение на дигиталните умения и достъпа до базите данни в подкрепа на науката, иновациите и бизнеса, министър Павлова посочи, че това е усилие, за което трябва да се положи повече труд. Според нея това е важната тема, която е от дневния ред. По думите й тази тема е национален приоритет. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.19", "title": " Лиляна Павлова: Отношенията на ЕС и Турция са изключително важни за България"}
{"url": "https://trud.bg/%d0%bc%d0%b8%d0%ba%d1%80%d0%be%d0%b1%d1%83%d1%81-%d0%bf%d0%b0%d0%b4%d0%bd%d0%b0-%d0%be%d1%82-%d0%bc%d0%be%d1%81%d1%82-%d0%bd%d0%b0-%d0%b8%d0%b7%d1%82%d0%be%d1%87%d0%bd%d0%b8%d1%8f-%d0%b8%d0%b7%d1%85/", "text": "Микробус е напуснал пътното платно на главния път София – Варна на източния изход на Велико Търново и е паднал от мост. Возилото е полетяло от 5 метра височина и се е озовало на пътя пред входа на затворническото общежитие в старата столица.Сигналът за инцидента е подаден около 16 часа. На място незабавно са пристигнали полицаи и линейка. В микробуса е пътувал само шофьорът, който се е отървал само с натъртвания и охлузни рани. Той е откаран в областната болница. На мястото на пътния инцидент се извършват огледи. Разпоредени са експертизи, които ще изясняват причините за катастрофата. Според работещите по случая, произшествието е станало най-вероятно заради заспиване на водача или поради шофиране с висока скорост. Проверява се и хипотезата за техническа неизправност на буса. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.19", "title": " Микробус падна от мост на източния изход на Велико Търново\t\t\t"}
{"url": "https://trud.bg/%d0%bf%d0%b0%d0%bc%d0%b5%d1%82%d0%bd%d0%b8%d0%ba-%d0%bd%d0%b0-%d0%b5%d0%ba%d0%be%d0%bb%d0%be%d0%b3%d0%b8%d1%87%d0%bd%d0%b0%d1%82%d0%b0-%d0%b3%d0%bb%d1%83%d0%bf%d0%be%d1%81%d1%82-%d0%ba%d0%be%d1%80/", "text": "В сряда Бойко Борисов беше атакуван в европейския парламент лично от председателката на европейските зелени – Ска Келер. Германката попита българския премиер защо е разрешил строителство на ски курорт и незаконна сеч в Пирин. Като оставим настрана, че това са откровени лъжи, по-интересен ефактът, че европейска политическа сила атакува българския премиер директно за развитие на туризма у нас. А нали уж не сме били заплаха за западните курорти? Българските планини имат огромен потенциал да пренасочат значителен поток туристи от западните курорти, поради две просто причини – за разлика от Запада, ние сме целогодишна дестинация и за разлика от Запада, ние можем да вдигнем цените тройно и пак да сме по-евтини. Всичко това е осъзнато много отдавна от европейските туристически асоциации и съответните политици и лобисти, които защитават техните интереси. Например, през 2006 г. френският депутат Венсан Ролан изготвя доклад до тогавашния премиер на Франция, в който казва, че е възможно „бързото развитие на зимните курорти в България да се превърне в заплаха за френските курорти по отношение на контингента на чуждестранните туристи“, като изрично цитира британските туристи, които се пренасочват масово от Франция към България. По думите на член на борда на концесионера на ски зона Банско, швейцарският посланик също е взел директно отношение по темата. На въпрос защо швейцарското посолство заклеймява ски зоната като незаконно изградена, посланикът се е извинил, но препоръчал на България да не изгражда много ски зони, защото това било грешка, за която Швейцария съжалявала – и алпийската държава щяла да ни помага да не я допуснем. Посланикът удържа на думата си и българо-швейцарската програма финансира създаването на план за управление на парк Пирин, който налага забрани за развитие на ски съоръжения дори в миниатюрната туристическа зона с площ 2% от парка. Същата програма съвсем официално отделя и 10 млн. лв. за еко-лобизъм в България срещу развитието на планински туризъм, които официално се управляват от национален консултант по туризъм на швейцарското федерално правителство. Типично за държава с дълбоко провинциален манталитет и кириак-стефчовски навици, България клекна напълно пред чуждестранния натиск. Екоминистерството одобри безкритично почти всички планове за управление, разписани от чуждите лобисти, в резултат на което Рила, Пирин и Витоша са напълно блокирани за развитие на планински туризъм. През 2012 г. отново под чуждестранен лобизъм се приемат изменения и допълнения в Закона за горите, които де факто правят изграждането на ски писти и лифтове невъзможно на територията на цялата държава. Междувременно, малка България се оказва и държавата с най-голяма територия под защитата на НАТУРА 2000 от целия Европейски съюз – над 30%. На всичкото отгоре, България приема закони за НАТУРА 2000, които са безпрецедентно рестриктивни. Въпреки че европейският туризъм използва мрежата от защитени местности като туристически актив, у нас тя се превръща в примка от злокобни забрани и абсурди. Гробища и летища се оказват покрити с ценни треви – хората не могат да закопаят починалите си близки, самолети не могат да излитат. Отдавна изчезнали делфини тръгват да плуват по Дунав, невиждани от десетилетия безценни лалугери и катерици по документи са плъзнали из цяла Северна България, уникални риби и миди скачат из пресъхнали реки и какво ли още не – страната ни се превръща в паметник на екологичната глупост, корупция и лобизъм. Разбира се, всичко това се случва с гласното или негласното съгласие на българските политици, които приемат закон след закон и наредба след наредба в интерес на чуждестранни интереси. Някои от тях дори активно играят ролята на лобисти – както вицепремиерът Каракачанов разкри, лидерите на Реформаторския блок са поставили като коалиционно условие Борисов да блокира планинския туризъм в Витоша и Пирин. Както често се случва, спасението идва от най-неочакваното място. Поради липсата си на обвързаности и в типичен негов стил, вицепремиерът Валери Симеонов за пръв път изказа от най-високо държавно ниво подозрения, че чуждестранни бизнес и политически интереси са блокирали българския планински туризъм през последните 15 години. Това като че ли вдъхна смелост на всички институции и политици по веригата. Красимир Каракачанов разкри лобизма на лидери на Реформаторския блок срещу български планински курорти в рамките на предходното правителство. Кметът на Банско Георги Икономов поиска довършване на започнатата още преди три години процедура за промяна на плана за управление на Пирин и Министерски съвет я одобри – правейки първа стъпка за построяването на втори кабинков лифт. Столична община също реагира и тръгна по утъпканата от Икономов пътека – планът за парк Витоша също ще бъде изменен, така че да се даде разрешение за подмяна и модернизация на допотопните лифтове. Всички работодателски организации се обединиха в декларация срещу екологичния рекет, обявявайки на висок глас, че той саботира не само туризма но и цели сектори като металургия, рудодобив, пътно и инфраструктурно строителство, и т.н. Дори премиерът Борисов зае твърда позиция в Страсбург и даде лични гаранции на лидерката на европейските зелени, че в българските курорти няма да се прави нищо незаконно, а просто ще се развива спортната инфраструктура. Чуждестранните лобисти няма да се откажат – залогът е прекалено голям. Организираните от ДСБ, Да, България и Зелените протести вероятно ще продължат, макар и с все по-неясна цел, мотивация и лозунги. След като Симеонов изказа на висок глас истината, че съществува целенасочена и финансирана отвън атака срещу целия български планински туризъм, вдигането на призив срещу туризма в подкрепа на брадатия лешояд се превръща в самопризнание. Поради тази причина, усилията на чуждите лобисти ще се насочат към създаване на нормативен хаос, който просто да отложи максимално във времето постигането на реални резултати. Такъв пример беше опитът на лобистите да излъжат премиера Борисов като той внесе незаконно решение в Министерски съвет за измяна на плана за управление на Пирин, което впоследствие да падне в съда. В Страсбург Борисов с половин уста призна за тайната среща между него и представители на WWF в Министерски съвет, като няколко часа по-късно ClubZ потвърди информацията. Вчера алпинистът Боян Петров внесе незаконния текст като предложение до МС и МОСВ. Със сигурност това ще бъде и стратегията за Витоша – WWF ще се опитат през близки до тях общински съветници (Марта Георгиева, Иво Божков) да изнудят кмета Фандъкова да внесе също незаконни текстове, които да паднат в съда и да гарантират, че Витоша ще остане недостъпна мъртва планина. Най-голямата въпросителна е как лобистите ще се опитат да блокират заявените от Симеонов промени в Закона за горите, които да отблокират генерално развитието на планинския туризъм в цялата страна. След изпадането на Реформаторския блок от Народното събрание, те де факто нямат преки представители в законодателната власт. Вероятно натискът върху парламента ще бъде осъществен чрез ежеседмични протести и опити за неговото блокиране. Ако българският планински туризъм няма как да бъде конкурентен на западните курорти, то тогава с каква цел се изливат всичките тези пари, лобизъм, политически натиск и организация?", "date": "2018.01.19", "title": " Паметник на екологичната глупост, корупция и лобизъм\t\t\t"}
{"url": "https://trud.bg/%d0%b4%d0%b5%d1%81%d0%b8%d1%81%d0%bb%d0%b0%d0%b2%d0%b0-%d0%b0%d1%82%d0%b0%d0%bd%d0%b0%d1%81%d0%be%d0%b2%d0%b0-%d0%b4%d0%be%d0%ba%d0%bb%d0%b0%d0%b4%d1%8a%d1%82-%d0%bd%d0%b0-%d0%b4%d0%b0%d0%bd%d1%81/", "text": "В доклада на ДАНС, доколкото имам информация, няма нещо толкова специално, което да е повод за вот на недоверие. Това каза депутатът от ГЕРБ Десислава Атанасова пред  . Тя добави, че докладът ще бъде разсекретен. „Дори в началото на седмицата ще има извънредна комисия – обща – между Комисията по вътрешен ред и сигурност и тази по бюджет и финанси за разглеждане на констатациите от този доклад, които касаят 2016 г. Доколкото имам информация от финансовия министър, всичко, което е констатирано в детайлите на функциониране на тази електронна система, вече е разгледано като мерки и не съществува като проблем.“, заяви Атанасова. Част от мотивите за   беше секретния доклад на ДАНС за контрабанда в размер на 1 милиард, от БСП говорят за манипулиране на акцизната информационна система,че цели композиции от ТИР-ове и камиони буквално изчезвали от компютрите. Твърдят, че към днешна дата проблемът не е решен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.19", "title": " Десислава Атанасова: Докладът на ДАНС ще бъде разсекретен скоро"}
{"url": "https://trud.bg/%d0%b0%d0%bd%d0%b3%d0%b5%d0%bb%d0%b0-%d0%bc%d0%b5%d1%80%d0%ba%d0%b5%d0%bb-%d1%81%d1%82%d0%b0%d0%b1%d0%b8%d0%bb%d0%bd%d0%be%d1%82%d0%be-%d0%b3%d0%b5%d1%80%d0%bc%d0%b0%d0%bd%d1%81%d0%ba%d0%be-%d0%bf/", "text": "Канцлерът на ФРГ Ангела Меркел заяви, че „стабилното германско правителство“ е от решаващо значение за Европейския съюз да продължи напред с програмата си за реформи, предаде АФП. „За да се действа в Европа е от решаващо значение това Германия да има стабилно правителство“, подчерта Меркел в рамките на пресконференция в Париж, свикана след срещата й с държавния глава на Франция Еманюел Макрон. В неделя, 21 януари, 600 делегати на Германската социалдемократическа партия (ГСДП) се събират на извънреден конгрес в Берлин, за да гласуват за влизането на политическата сила, водена от Мартин Шулц, в преговори за нова голяма коалиция със Съюза (ХДС/ХСС). АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.19", "title": " Ангела Меркел: Стабилното германско правителство е от решаващо значение за ЕС"}
{"url": "https://trud.bg/%d0%b7%d0%b0-%d0%b5-%d1%83%d0%bf%d1%80%d0%b0%d0%b2%d0%bb%d0%b5%d0%bd%d0%b8%d0%b5-%d1%81%d0%b0-%d0%b8%d0%b7%d1%85%d0%b0%d1%80%d1%87%d0%b5%d0%bd%d0%b8-%d0%be%d0%ba%d0%be%d0%bb%d0%be-100-%d0%bc%d0%bb/", "text": "„За е-управление са изхарчени малко над 100 млн. евро. Останалите разходи са за компютри и принтери, което не е-управление”, коментира пред „Труд” вицепремиерът Томислав Дончев. Той бе в парламента заради искането на БСП да се създаде специална комисия, която да установи колко средства са дадени за е-управление. Предложението на левицата бе отхвърлено. Парламентът гласува  до 31 март вицепремиерът Томислав Дончев да представи в НС доклад за текущото състояние на електронното управление, Депутатите възложиха на Дончев и да внесе в Народното събрание отчет и годишен план за развитието на информационните ресурси, след като бъдат приети от Министерски съвет. По време на дискусията депутатът от БСП Димитър Данчев припомни, че за електронно управление в България се говори от 1998г. „Оттогава до днес, за изграждане на електронно управление в държавната администрация са „усвоени” поне няколкостотин милиона лева. Писани са няколко стратегии, отчитани са много успехи, но практическият резултат е значително под очакванията на гражданите и бизнеса”, каза още червеният депутат. По неговите думи в България има 265 общини и общо над 500 администрации. В края на миналата година  Българската стопанска камара пресметна, че в периода 2002-2016 г. са дадени 2 млрд лв. за информационни ресурси. Това прави средно по около 150 млн. лв. годишно национално и европейско финансиране. За сравнение,  Естония е похарчила около 50 млн. лв. (около 25 млн. евро), от които 70% са за хардуер. Използвани са почти изцяло безплатни софтуерни програми с отворен код. „Със сигурност „човекът на гише” трябва да изчезне и то не след много време. Защото патологията е там, там се случват нарушенията. Човекът има субективна власт да ви пусне или да не ви пусне, да ви издаде документа, или не”, коментира Томислав Дончев. Той припомни, че България е от  малкото страни, в които европейските проекти се подават и отчитат по електронен път. „Говорим за проекти за около 20 млрд. евро”, подчерта Дончев.", "date": "2018.01.19", "title": " За е-управление са изхарчени около 100 млн. евро\t\t\t"}
{"url": "https://trud.bg/100-%d0%bc%d0%bb%d0%b0%d0%b4%d0%b5%d0%b6%d0%b8-%d0%b7%d0%b0%d0%bf%d0%be%d1%87%d0%b2%d0%b0%d1%82-%d1%80%d0%b0%d0%b1%d0%be%d1%82%d0%b0-%d0%b2-%d1%80%d1%83%d0%b6%d0%b8%d0%bd%d1%86%d0%b8-%d0%bf%d0%be/", "text": "От днес във видинската община Ружинци на работа са назначени 100 младежи, които в продължение на половин година ще се грижат за реда и чистотата в селата, информира  . Така община в Северозапада, в която доскоро безработицата беше сред най-високите в страната, стана работодател на повече от 250 души по програми за заетост. В община Ружинци, която е едва с 3 800 жители, само преди година над 700 души били без работа и без всякакви доходи. Сега броят им е почти наполовина. „Това довежда до едно спокойствие и сигурност на хората във връзка с бедността, която е обсебила трайно нашия регион.“, коментира кметът на община Ружинци Александър Александров. Назначените 100 младежи ще се грижат за поддръжката на общински терени и сградите в общината. Заплатата е минималната за страната, но не се оплакват. Новата работа спира младите да напуснат страната. „Предвиждаме създаването на цех за дървесни пелети и бетонови изделия, тротоарни плочки и бордюри, с което се надяваме и по този проект 40 лица да бъдат наети на работа за една година и с опция след това да продължат.“, каза още Александър Александров. Надяват се и на други инвестиции, но засега общината е почти единствен работодател. Амбицията е да осигури на повече хора постоянна заетост. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.19", "title": " 100 младежи започват работа в Ружинци по програма за заетост"}
{"url": "https://trud.bg/%d1%80%d0%b5%d1%84%d0%b5%d1%80%d0%b5%d0%bd%d0%b4%d1%83%d0%bc-%d1%81%d1%80%d0%b5%d1%89%d1%83-%d1%81%d0%ba%d1%8a%d0%bf%d0%be%d1%82%d0%b8%d1%8f%d1%82%d0%b0-%d0%b2-%d1%88%d0%b2%d0%b5%d0%b9%d1%86%d0%b0/", "text": "Високите разходи за живот в Швейцария ще станат тема за национален референдум, предаде ТАСС. Активисти, настояващи за ефективни мерки за намаляване на цените на потребителските стоки и услуги, са успели да съберат необходимия брой подписи за провеждане на национален вот по въпроса, съобщиха днес швейцарските власти. Инициативата „Не на острова на скъпотията – за справедливи цени“ е събрала 107 889 действителни подписа. Според швейцарското законодателство за гласуване на референдум на определен въпрос са достатъчни 100 000 подписа. Страната граничи от всички страни с членки на ЕС – Франция, Германия, Австрия и Италия, където цените на потребителските стоки са значително по-ниски. При покупка на дрехи например, разликата в цените може да достигне 40 процента. Целта на инициативата е в Швейцария да бъдат „приети ефективни законодателни мерки за борба с извънредно високите цени“. Предлага се в конституцията да бъдат включени разпоредби, които да изискват държавата да предприеме действия срещу ограничаването на конкуренцията и гарантиращи „недискриминационно придобиване на стоки и услуги отвъд границата“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.19", "title": " Референдум срещу скъпотията в Швейцария"}
{"url": "https://trud.bg/%d0%bf%d1%80%d0%b5%d0%b4%d1%81%d1%82%d0%b0%d0%b2%d1%8f%d0%bc%d0%b5-%d1%81%d0%b5-%d1%83%d0%bd%d0%b8%d0%ba%d0%b0%d0%bb%d0%bd%d0%be-%d0%bd%d0%b0-%d0%b7%d0%b5%d0%bb%d0%b5%d0%bd%d0%b0%d1%82%d0%b0/", "text": "“България – с аромата на слънцето”. Под това мото, напомняйки страната на розата, тази година България се представя на “Зелената седмица” в Берлин – най-голямото аграрно изложение в световен мащаб. 83-тото издание беше открито днес. България има честта за пръв път да е партньорска страна. Предоставен ни е павилион в Панаирния град на Берлин с размер от 1640 кв. м. 62 наши фирми и 12 производители представят производството си – от луканки, сирена, мед, вина и козметика до традиционните български занаяти – ръчно тъкани тъкани, глинени съдове и мартеници. На гостите се предлагат традиционни български изкушения – скара и шопска салата, червени и бели вина, ракия. Стотици посетители аплодират невероятния състав “Българе” с художествен ръководител Христо Димитров, който от 2002 година покорява български и световни сцени. Публиката аплодира и състава “Булгара”. Девет музиканти представят невероятен етнофолк. За събитието от България пристигна 80-членна делегация под ръководството на министъра на земеделието, храните и горите Румен Порожанов. “Зелената седмица” привлича стотици хиляди посетители. Представянето ни на това изключително световно изложение безспорно ще доведе до повече български изделия на хранително-вкусовата ни индустрия на пазара в Германия. Въпреки високия вход – 15 евро дневен билет, над половин милион всяка година посещавават “Зелената седмица”. Действително събитието е впечатляващо. Всяка държава представя на 116 000 квадтратни метра най-доброто си земеделско проризводсво на фона на традиционна музика и изкуство. Изложението продължава до 28 януари. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.19", "title": " Представяме се уникално на “Зелената седмица” в Берлин"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%b4-%d1%80-%d0%b0%d1%82%d0%b0%d0%bd%d0%b0%d1%81-%d0%ba%d0%b0%d0%bc%d0%b1-17/", "text": " – Не, не вярвам. Абсурдно е да се съизмерват нещата с присъстващи на протестите. Не мисля, че всички ние този път ще отстъпим. Втората кабинка не е важна само за Банско, а за развитието на целия регион. Затова с всички колеги сме обединени.Туризмът е най-важният отрасъл и поминък за нашата област. Вижте Банско, Разлог, Добринище – хората там тютюн ли да гледат,картофи ли са да садят!? Ние искаме европейско развитие на туризма. И аз на шествието в столицата се обърнах към тъй наречените „зелени“ и казах: Българи, не пречете на българи да живеят по-добре в България. Защото сега така се получава.  – Тук имаме богат „опит“ с тия сблъсъци. Аз стъпвам на фактите, псевдозелените обжалват и пречат на всичко добро да се случи в областта. За магистралата „Струма“ – против, за депото за отпадъци в Благоевград – против, за останалите депа в региона – пак против. Тезата им за депата е, че щели да вредят на екологията и чистота. Те протестират срещу всеки прогрес, който ще доведе до по-добър живот на българина. Защо ги няма „зелените“ в Самоков, защо ги няма в Ихтиман? Те са там, където има пари, това е истината. От тук нататък трябва съответните органи да направят проучване кой дава пари, на кой ги дава, за какво и какво се цели. Аз твърдя, че вредите за България са огромни от техните действия, които са маскирани зад красивата кауза „да запазим природата“. Ние сме хората, които живеем в този край, тук ще живеят и нашите деца, затова знаем как да си пазим природата. Ядосвам се и на твърдението,че щели да бъдат съсипани вековни мури – глупости. Ами питам ги аз кой се е погрижил да ги има тези вековни мури, кой ги е запазил през вековете – това са банскалии, това са хората от Пиринския край, защото той е техният дом. Нещата са много простички. И те могат да се случват така, че хем да има прогрес и развитие, хем да се пазят законите и природата.  – Имаме вече инвеститор и до 2-3 години ще развием инфраструктурата на ски курорт „Картала“, който ще стане добре организиран и структуриран. Той се намира само на 20 км. от Благоевград и ще се превърне в една добра зона за отдих, спорт и туризъм на приемливи цени. Ние сме само на 40 минути път от София, така че и столичани ще бъдат добре дошли.  – Да, това искаме. Ние търсим нашата ниша, предоставяме цялостен продукт – култура, спорт, отдих, университети. Имаме неща, които големият град не предлага – спокойствие, добри детски градини, добра администрация и всякакви услуги за бизнеса, на 20 км. караш ски, плуване – имаме басейн с олимпийски размери, стадион.  – Въобще не искам да ги коментирам противниците на санирането и да ги правя важни. Това са хора, които нищо не разбират. Фактите сами говорят за нас – 160 блока санирани до момента, някои от тях минаха втори отоплителен сезон, сега чакаме още 70 блока да започнат, това са над 210 сгради общо, реално ние нямаме повече сгради да санираме, покрили сме над 85% от допустимите. Ефектът е повече от видим. Първо, качеството се контролира сериозно на всички нива, второ – енергийната ефективност е наистина огромна. Хора които вече са изкарали една или две зими казват,че сметките им за отопление са намалели с 50%. Трето 9 Благоевград тотално смени облика си. Преди хората се нервираха на олющените квартали заради неугледния вид, а сега всичко е ново, цветно и красиво. Не на последно място програмата създаде огромна заетост – такава, че сега пък има недостиг на строители. Няма фирма в Благоевград, която да не работи.  – При нас този проблем стои от години. Първо, защото географски се намираме в котловина, в която се получава температурна инверсия и спира движението на въздуха. В града хората предимно се отопляват на твърдо гориво и оттук идва голямата замърсяемост на въздуха,но само през зимата, през лятото това не е проблем. След санирането все повече домакинства започнаха да се газифицират, обществените сгради отдавна са газифицирани. Но сега общината предприе друго решение на въпроса – ще монтираме на комините филтри, които ще улавят твърдите частици и в рамките на следващата година ще се оправи и това. Вече тествахме четири подобни устройства, резултатите са добри и по програма „Околна среда“ ще монтираме филтрите.  – Да, няма да плащат устройствата, а само еленергията за комина, която обаче е стотинки за месец. – Напоследък стана модерно кметовете да осигуряват чужестранни инвестиции и да разкриват работни места. Но дали е по силите на един кмет това?  – Общинската управа е най-близо до хората и съвсем естествено е те да очакват от кмета всичко да върши, за всичко да отговаря – за ВиК, електрозахранване, за контрол. За всичко търсят кмета. И те са прави, като казват: Кмете, ти управляваш града, ти решавай. Но след като обществото натоварва кметовете с такива изисквания, трябва чисто законодателно някои права да ни се вменят. Защото хубаво ми се търси отговорност, но като нямам право нещо да свърша, как да се обяснявам аз на хората? Те не са длъжни да знаят. Трябва да се върви в тая посока – повече отговорности, но и повече права.  И, като говорим за инвестиции, да вметна – общините не трябва да бъдат най-голям работодател. При нас така се оказва, което не е най-доброто. В последно време има ръст на икономиката и се усеща. Инвеститори има. Проблемът е, че не намират кадри и специалисти. Ето при нас например има огромен дефицит от технически кадри – търсят се инженери всякакви, а ние имаме пренасищане от специалисти по публична администрация, финанси и право, които не могат да си намерят работа. Това означава,че няма корелация между пазара на труда и това, което произвеждат университетите, от тук идва дисбаланса.  – Да, има, като през 2007 година. Няма опасност обаче от строителен балон, защото гледам,че голяма част от построеното се продава още на зелено.  -Да. Според ГРАО регистрираните хора в момента са 108 400. Но растем не заради естествения прираст, а благодарение на вътрешната миграция от областта към областния град. Градът расте безспорно, защото хората също се местят там, където намират работа и по-добри условия за живот.  – Инфраструктура. Недостиг на пари. За Благоевград това не е така, ние доста добре се справяме с финансите, с привличането на външни и национални програми, като повечето приходи ги насочваме в социалната сфера.  За общините е проблем и незаконното строителство в ромските махали. При нас също има такова – в дере, което е опасно и ние ще сме безкомпромисни. На всички, останали без покрив ще осигурим общински жилища. Иначе проблеми с нашите роми нямаме, всички работят, нямаме и много деца, отпаднали от училище. Благоевградските роми са интегрирани. На последния кукерски фестивал две групи от по 150 роми дефилираха с голям мерак, децата бяха облечени в български носии. Затова не деля хората на роми и българи, а действията им – на законни и незаконни.  – Да, синята зона е като демокрацията – не е най-добрата форма на управление, но друга няма измислена. Да, синята зона не е най-доброто решение, но друго няма засега. Това се отнася за всички общини. Ако няма синя зона в Благоевград ще настъпи пълен транспортен хаос. В града може да се ходи и пеш, десет минути са от място до място, но ние искаме с мерцедеса да влезем до заведението, та да ни видят всички, вместо да ходим за здраве.  Имаме много пропуски в наредбата, които ще бъдат изчистени. На ден се издават по 20-30 пропуски за инвалиди, които не отговарят на истината. Ще правим прецизиране вече – за всеки инвалид – и талоните ще зависят от процента на инвалидност.  В България всеки иска да има правила и ред, но когато опрат до него, почва да недоволства ,защото му нарушаваш комфорта. Не можеш да искаш това да не плашащ, онова да не плащаш, а да получаваш услуга. Така не може да съществува нормално нито общината,нито държавата.  – Да, така е. Нодобрата новина е, че до 10 дни се очаква да стартират дейностите по изграждане на Регионалната система за управление на отпадъците. И депото трябва да стане до септември.  Община – Благоевград извозва отпадъците в депото на Сандански. За целта общинската фирма „Биострой” е наела 5-6 специализирани автомобила. Старата система за битови отпадъци в града вече не се използва, тя спря работа в края на миналата година. Новото депо ще се ползва от петте общини – Благоевград, Симитли, Рила, Бобошево и Кочериново и ще бъде едно от най-модерните в страната. И тази ситуация няма да доведе до увеличаване на такса смет за гражданите.  – Ами сравнете – за 2011 година бюджетът бе 37 млн. лв., а за 2018 година – 67 млн.лв. 150 млн.лева за саниране, над 150 млн.лв. са влезли по оперативни програми, това прави над 300 млн.лв. влезли в общината за 5 години. В това число не смятаме собствените приходи, това са само външни приходи. Ние сме спечелили всички тези проекти и пари на състезателен принцип.  – С фестивала „Франкофоли“, на който кметът е само лицето. Зад зад него стои добър екип и огромни усилия. За 2-3 фестивални дни хората виждат шоуто, но зад фасадата стои едногодишен къртовски труд. Много трудно се случват нещата, защото партньори са французи. Това е най-големият франкофонски фестивал в света и французите току-така за черните ти очи няма да си дадат правата. Ние от общината преобърнахме света, както се казва, за да има Благоевград този фестивал. И тук благодаря на министерствата на външните работи, туризма и културата, които също ни помагат. Този фестивал реално не е на Благоевград, а на България. Френското външно министерство ни направи голямо признание и реклама, като ни включи в техния гид за стоте най-добри фестивали в света. Така, че „Франкофоли“-Благоевград е посланик на България. И ставаме още по-добри, хората вече очакват следващите издания. И още в сферата на културата ние поставяме акцента върху децата и подрастващите, разкрили сме доста форми за тяхното занимание, образование и възпитание, защото утре те ще ни управляват.", "date": "2018.01.19", "title": " Кметът на Благоевград д-р Атанас Камбитов пред „Труд“: Българи пречат на българи да живеят по-добре в България\t\t\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b8-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b0%d1%82%d0%b0-%d0%be%d1%82%d0%b1%d1%80%d0%b0%d0%bd%d0%b0-%d0%b2%d0%b5%d1%80%d1%81-2/", "text": "Направените предложения от КСНС при президента и план за действия в областта на ускореното присъединявана на България към структурите на общата европейска отбрана показват, че държавното ръководство ясно осъзнава, че обстановката на континента ни, процесите на Брекзит, промените в транс-атлантическото партньорство със САЩ и идентифицирането от ЕС на новите потребности за сигурност са пренасочили политиката на ЕС от Европейска отбрана Версия 1.0 на „Сътрудничество за сигурност и отбрана“ и разгледана по-подробно в предишни мои материали, директно към Версия 2.0 „Споделена сигурност и отбрана“. Съгласно този вариант държавите членки сближават много по-съществено отбранителните си възможности, имат общи разбирания за заплахите и стават солидарни във финансов и оперативен план. При този вариант ЕС придобива възможност да проектира военна сила и да участва пълноценно в управлението на външни кризи извън територията на съюза. В областите където се пресичат външната и вътрешната сигурност, като борбата с тероризма, противодействието на неконвенционални заплахи, граничния контрол, морската и енергийната сигурност. ЕС ще си сътрудничи с НАТО, но ще предприема по-решителни действия самостоятелно като изгради капацитет за мисии с голям интензитет във външен план от името на Съюза в съответствие с чл. 44 от Договора за Европейския съюз. В него се посочва, че Съветът може да повери изпълнението на дадена мисия на група държави членки, които желаят и имат капацитет за това. Резултатите и хода на мисията се докладват редовно на Съвета и той приема необходимите решения. Така вземането на решения става много по-бързо и адекватно на променящата се обстановка. Изграждат се органи за по-пряко ангажиране в защитата на държавите членки и европейските граждани в случай на заплаха или нападение, включително и в областта на кибератаките. Разузнавателната информация ще бъде систематично споделяна и анализирана. Засилено ще се изгражда европейската гранична и брегова охрана за контрол и защита на европейските граници, като за в бъдеще се изгради единна система за синхрон с европейските Сили за бързо реагиране. Предвижда се развиването на собствени възможности в областта на компютърните технологии и изкуствения интелект. Ускорява се независимата европейска космическа програма. Това което сега ни се струва новост, а именно общо финансиране, планиране и изграждане на единни европейски отбранителни структури, ще е правило и националното планиране на отбраната ще бъде изцяло съобразено с него. Съгласувано и при улеснени условия и сътрудничество ще се придобива въоръжение и бойна техника, като по този начин се повишава и оперативната съвместимост. Разработването и възлагането на поръчки за сложни и високотехнологични системи ще се управлява съвместно. Финансово подкрепени от Европейския фонд за отбрана държавите изграждат многонационални способности в ключови области, като стратегически транспорт, безпилотни средства (БПЛА), морско наблюдение и сателитни комуникации, единна бронирана машина/амфибийна бойна машина, САУ – „ЕвроАртилерия“, системи за киберзащита, логистични „хъбове“. Изграждат се планови и командни структури на многонационалните структури, медицинско командване и командване на въздушния транспорт в рамките на ЕС. Тук идва ред на любимото и родно обяснение на авторитетни и вече не толкова познавачи как това нямало да стане… А дали е точно така?! В края на годината освен ускореното подписване на PESCO, ефективно стартира финансовият елемент- Европейския фонд за отбрана (ЕФО/ЕDF), капацитет 5,5 млрд. евро годишно, координиращия елемент – Координирания годишен преглед на отбраната (KГПО/CARD), планиращия и управляващ елемент- Структура за планиране и провеждане на военни мисии на ЕС на стратегическо ниво (СППВМ/MPCC). Структурата е съвсем нова, създадена е с цел да превъзмогне недостатъците на предишните териториални 5 оперативни щаба (OHQs): Френският оперативен щаб в Монт Валериен, Париж; Британският оперативен щаб в Нортууд; Германският оперативен щаб в Потсдам, Берлин; Италианският оперативен щаб в Рим; Гръцкият оперативен щаб в Лариса. Тя е в състава на Военния секретариат, част от Европейската служба за външно действие (EEAS), управлявана директно от Федерика Могерини. Капацитетът за единно разузнавателно покритие и реагиране при кризи също е обединен с Центъра за анализ на разузнавателна информация (INTCENT) и Ситуационната зала на ЕС, отново в Европейската служба за външно действие (EEAS). Стартира сформирането на Сили за бързо действие. Що се касае за обединените възможности на група държави в ЕС, те вече съществуват: ЕВРОФОР, обща сухопътна групировка между Испания, Франция, Италия и Португалия; ЕВРОКОРП, прегрупира сухопътните сили между Германия, Белгия, Испания, Франция и Люксембург; ЕВРОМАРФОР, военноморска групировка на Испания, Франция, Италия и Португалия; Европейска въздушна група, военновъздушна групировка между Германия, Белгия, Испания, Франция, Италия, Холандия.   Тихо и без шум миналата година Германия създаде такива групи с бронетанкови бригади и въздушно-десантни части съвместно с Румъния и Чехия. Освен това през декември веднага изяви желание да оглави 4 най-перспективни проекта в PESCO, за нас останаха логистичния хъб, морското наблюдение и част от авиотранспорта, ако и там не се забавим. Относно компютърните системи и изкуствения интелект предложението за изграждането на европейски суперкомпютър в ресора на еврокомисар Мария Габриел е точно в това направление. И докато преди подготовката за председателството на ЕС по въпроса за Европейската отбрана България беше изпаднала в летаргичен сън, то с общия документ от заседанието на КСНС се забелязва определено раздвижване и оптимизъм, че този път можем да сме водещи поне в един общоевропейски проект в най-важния за нас регион, Балканския.", "date": "2018.01.19", "title": " България и европейската отбрана. Версия 2.0 (II част)\t\t\t"}
{"url": "https://trud.bg/%d0%b7%d0%b0%d1%89%d0%be-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b5-%d0%bd%d0%b0%d0%b9-%d1%81%d1%82%d0%b0%d1%80%d0%b0%d1%82%d0%b0-%d0%b4%d1%8a%d1%80%d0%b6%d0%b0%d0%b2%d0%b0-%d0%b2-%d0%b5/", "text": "Eвропейската политическа мисъл наблюдава много внимателно примера на България, която първа изгражда след 632 година една унитарна държава на един народ. Тази държава загива през 1018 година. Което според някои представители на западната мисъл е потвърждение, че националните държави нямат място на територията на Европа. Възкресението й обаче през 1185 г., бързият й разцвет и превръщането й отново в регионална сила, кара западноевропейската политическа мисъл „да се замисли“ по въпроса, и започва, особено след Френската революция, да изгражда национални държави. На церемонията по тържественото откриване на българското председателство на ЕС, председателят на Европейския съвет Доналд Туск каза нещо, което погали слуха на много българи с изказването си, че България е най-старата държава в Европа и че нейната армия не е загубила в битка нито едно свое бойно знаме. Много приятели ми се обадиха, свързаха се с мен и през интернет, с шеговития въпрос: „кога успя да влезеш под кожата на Доналд Туск“, знаейки, че тези две истини аз ги разпространявам особено активно, а и не само аз, в публичното пространство. Това не са „дивотии“, Доналд Туск е казал истината. Вярно, някои хора репликират, че все пак преди България е имало Римска империя. Да, това е вярно, но Доналд Туск и историците с които се е посъветвал (които са западноевропейски или полски), имат предвид, че България е първата национална държава в Европа и по чийто път, много по-късно, чак през ХV век, тръгват всички други европейски държави. За какво става дума: Идеята че България е най-старата държава в Европа не идва от български, а от западноевропейски историци. Още през 1975 г. именитият английски медиевист (специалист по средновековна история) Робърт Браунинг написа фундаменталната книга „България и Византия, сравнителни паралели“, в която казва, че в двубоя между тези две държави са се откроили две различни концепции за уредбата на държавата и обществото. Византия, която между другото нарича себе си Римска империя, (името Византия е дадено от историците през последните 200-300 години, по най-старото име на столицата й, Константинопол – Византион), защитава така наречената „универсална идея“. Която произтича от християнската религия, а именно „Едно е Божието царство на небето, значи една и трябва да бъде проекцията му на Земята“. Византия тръгва по този път – официално тя е Римска империя и проекция на Божието царство на Земята. Западът тръгва по същия път. Вождът на германското племе франки Карл Велики, след като покорява и разширява територията на малкото си кралство върху почти цяла Западна Европа, не се обявява за германски император. А драпа и успява, къде с подаръци, къде с малко насилие, да накара Папата да го короняса за император на… Римската империя. Която получава от историците името „Свещена Римска империя“, именно, за да я различават от Византия. Тази идея се оказва доста устойчива и империята на Карл Велики, макар че след смъртта му се разделя на три кралства, всичките са обединени от фигурата на свещения римски император. Тази империя, според някои, съществува на книга до 1648 г., когато с Вестфалския мир й се слага край. Защото пречи на народите в Западна Европа да изграждат свои национални държави. А европейската политическа мисъл наблюдава много внимателно примера на България, която първа изгражда след 632 година една унитарна държава на един народ. Тази държава загива през 1018 година. Което според някои представители на западната мисъл е потвърждение, че националните държави нямат място на територията на Европа. Възкресението й обаче, през 1185 г., бързият й разцвет и превръщането й отново в регионална сила, кара западноевропейската политическа мисъл „да се замисли“ по въпроса и започва, особено след Френската революция да изгражда национални държави. Този процес е постоянен, като голяма част от тях се появяват заедно с нашето повторно възкресение във втората половина на ХІХ век. Германия е обединена от Бисмарк в една държава, на базата на близо 300 немски „държави“, съществуващи до тогава, чак през 1871 г. след Френско-пруската война. Италия също е обединена през този период, пак върху основата на десетки италиански „държави“ като Флоренция, Генуа, Венеция и така нататък. Една от тези държавици, а именно Пиемонт, начело с Виктор-Емануил ІІ от Савойската династия и с помощта Гарибалди, взема инициативата, и така се създава италианската унитарна държава. Та, това е имал предвид Доналд Туск, не е „моя измислица“. И той вероятно, като всеки уважаващ себе си европейски политик, заемащ толкова важен пост в Европейския съюз, има добър щат от специалисти по всички въпроси – от атомна енергия, до история. Що се отнася до втория въпрос, който повдигна Доналд Туск – за знамената – много хора казват, „аре стига бе, за петте войни, които сме водили, от които само две сме спечелили, не е ли падало българско бойно знаме в плен?“. Още повече, че знамената са много. Всички полкове, а те са над 80 през годините, имат знамена. Дружините – също. Как да е възможно, особено след Първата световна война, когато 100 000 войници на запад от Вардар трябва да сложат оръжие като заложници, да не са загубили знамената си! Ние разработваме система за опазване на бойното знаме, което е малко известно, още със Самарското знаме. Когато при последната атака срещу връх Шипка на 11 август 1877 г., знамето е свалено от пръта и заровено в земята на тайно място, което са знаели само двама души от опълченците. И знамето е извадено отново, чак след като последният щурм на турците е разгромен. В съвременната българска държава, системата за опазване на знамето е предвиждала при невъзможност да се закопае или изгори, за да не пада в плен, офицерите и сержантите са го разкъсвали на ивици, и го увивали около тялото на един от тях под униформата. След това добре въоръжени със скорострелни пушки и пистолети, се опитвали да пробият път през обкръжението към други български части или назад към Стара България. След Солунското примирие например, 100 000 човека е трябвало да се предадат. Те са имали десетки бойни знамена и разиграли малък спектакъл. Тъй като официално те не се водят пленници, а само заложници, българските офицери разговаряли с техните колеги, които са командвали корпуса на Антантата и са ги помолили да си изгорят знамената, по примера на руснаците, които навремето позволили същото на Наполеон. Французите се съгласили. Нашите войници били строени в каре и тържествено изгорили увитите в калъфи знамена, заедно с прътовете. Представете си каква е била изненадата на войниците, когато година по-късно, най-накрая освободени и пристигнали на гарата в София, видели да се веят техните бойни знамена. А офицерите просто ги били увили около телата си под униформите и така ги опазили и върнали в България. Един от тези, тогава младши офицер, е станалият по-късно известен писател Людмил Стоянов. Който е пребит през 1923 г. и пише тогава, „какво пребиха, тялото, около което бе увито бойното знаме“ на неговия полк. Така са се опазвали бойните знамена и честта на българската армия. В заключение обаче остава видно, че някои хора, страдащи от национална малоценност, не търпят такива факти, когато ги разказва български историк, а трябваше Доналд Туск да се появи тук, за да ни ги каже в очите. Надявам че вече никой няма да има съмнение в тези фундаментални истини за нашето минало, както и за много други, за които тепърва ще говорим.", "date": "2018.01.19", "title": " Защо България е най-старата държава в Европа\t\t\t"}
{"url": "https://trud.bg/%d0%be%d0%b1%d0%bd%d0%be%d0%b2%d1%8f%d0%b2%d0%b0%d1%82-%d1%83%d0%bb%d0%b8%d1%86%d0%b8-%d0%b8-%d0%bf%d0%b0%d1%80%d0%ba%d0%be%d0%b2%d0%b5-%d0%b2-%d1%88%d1%83%d0%bc%d0%b5%d0%bd-%d0%b7%d0%b0-72-%d0%bc/", "text": "В пет района на Шумен започва обновление на улици, тротоари, паркове и улично осветление, ще бъдат инвестирани близо 7,2 млн.лв. С водосвет и символична първа копка стартира градското благоустрояване в петък в кв.“Тракия“, където ремонтите ще променят 11 улици. „Кварталът ще придобие друг вид, вие го заслужавате“, обърна се към гражданството кметът Любомир Христов и уточни, че само в този район ще бъдат вложени близо 2,6 млн.лв. от общата сума. Освен това, скоро ще започне саниране на средното училище в квартала за 3,5 млн.лв., идния месец ще бъде направена първа копка и на дългоочакван християнски храм. Изпълнител на ремонтите е фирма „Автомагистрали Черно море“ и нейният шеф Димчо Димов обеща да съкратят срока за изпълнение, който е 200 дни, и до 4 месеца кварталът да е преобразен с рехабилитирани пешеходни алеи, достъпна среда за инвалиди и ново енергоспестяващо осветление. Четири фирми са избрани да работят на петте обекта в Шумен. Останалите зони за обновление са ул.“Тича“, която чака ремонт от десетилетия. Там ще се ремонтират не само пешеходни алеи, но и пътната настилка за 2 млн.лв. Градинката до новата поликлиника ДКЦ-1 ще бъде обновена за 666 718 лв., а кръстовището на ул. „Станционна“ и бул.„Симеон Велики“ за близо 1,3 млн.лв. Близо 650 000 лв. ще бъдат вложени за обновление на северната зона на ул.“Съединение“ от пенсионерски клуб №7 до Съдебната палата. В района ще се постави ново осветление, ще се облагородят зелените площи, ще се ремонтира и детската площадка.  Ремонтите са благодарение на спечелени проекти от община Шумен по ОП „Региони в растеж“. От Европейския фонд за регионално развитие са 6,101 млн.лв., а националното съфинансиране е в размер на 1,076 млн.лв. Според зам.кметът по строителство инж.Боян Тодоров ремонтите стартират веднага с дейности, които могат да се извършват и в студено време – вадене на старите плочи, доставка на материали и други помощни дейности. До средата на август обновлението трябва да е приключило и да са ремонтирани над 40 000 кв.м. паркове, тротоари, улици, междублокови пространства и детски площадки.", "date": "2018.01.19", "title": " Обновяват улици и паркове в Шумен за 7,2 млн.лв."}
{"url": "https://trud.bg/%d0%b5%d0%bb%d0%b5%d0%ba%d1%82%d1%80%d0%be%d0%bd%d0%bd%d0%b8-%d1%80%d0%b5%d0%ba%d0%bb%d0%b0%d0%bc%d0%b8-%d0%b7%d0%b0%d0%bc%d0%b5%d0%bd%d1%8f%d1%82-%d0%bf%d1%80%d0%b5%d0%b4%d0%b8%d0%b7%d0%b1%d0%be/", "text": "Централната избирателна комисия в Русия разреши на областите, в които е много студено, да заменят предизборните плакати с електронни реклами, предаде  . „Много е сложно да се поставят информационни материали, когато температурите достигат минус 40, минус 50 и дори минус 60 градуса, затова считаме, че е възможно да бъдат заделени пари за електронен вариант“, каза говорител на Комисията. Изборите за президент на Русия са на 18 март. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.19", "title": " Електронни реклами заменят предизборните плакати в Русия заради студа"}
{"url": "https://trud.bg/%d1%81%d0%bb%d0%b0%d0%b2%d0%b8%d1%8f-%d0%b2%d0%b7%d0%b5%d0%bc%d0%b0-1-5-%d0%bc%d0%bb%d0%bd-%d0%b5%d0%b2%d1%80%d0%be-%d0%b7%d0%b0-%d0%bc%d0%bb%d0%b0%d0%b4%d0%b5%d0%b6%d0%ba%d0%b8/", "text": "Пореден силен изходящ трансфер осъществи „Славия“ – нападателят Калоян Кръстев е продаден на елитния „Болоня“ за 1.5 млн. евро. Младежкият национал на България ще играе до лятото под наем в тима от Серия А, след което в сила ще влезе 3-годишен договор. Освен 6-цифрената сума, президентът на най-стария столичен клуб Венцеслав Стефанов е договорил като бонус и 10% от бъдеща продажба на 18-годишния талант. През есента Кръстев записа на сметката си 2 гола и 2 асистенции в 21 мача за „белите“, но в повечето от тях той влизаше като резерва. Таранът направи впечатление и по време на Евро 2017 в Грузия с екипа на младежкия национален отбор до 19 г. Интерес към Кръстев проявяваше и друг отбор от Апенините – хитът „Аталанта“.  След известно затишия Стефанов отново влезе в силна трансферна серия. През годините той може да се похвали с добри постъпления за касата на „Славия“ от продажбите на Благой Георгиев, Чавдар Янков, Димитър Рангелов, Марио Кирев, Петко Христов, Здравко Лазаров, Атанас Курдов и други. Очаква се до края на трансферния прозорец „Славия“ да продаде в чужбина поне още един футболист. Голмайсторът на тима Ивайло Димитров е във фокуса на три клуба и се чакат конкретни оферти за него.  В момента отборът, воден от Златомир Загорчич, е на лагер в турския курорт Анталия. Славистите усилено търсят централен защитник като най-вероятно попълнението ще е от някоя от страните от бивша Югославия.", "date": "2018.01.19", "title": " „Славия“ взема 1, 5 млн. евро  за младежки национал"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%bd%d0%b5%d0%bf%d1%8a%d0%bb%d0%bd%d0%be%d0%bb%d0%b5%d1%82%d0%b5%d0%bd-%d0%b4%d0%b8%d0%bb%d1%8a%d1%80-%d0%bd%d0%b0-%d0%bd%d0%b0%d1%80%d0%ba/", "text": "Столични полицаи задържаха непълнолетен дилър на наркотици, съобщиха от МВР. На 15 януари, при проведена спецоперация по противодействие на престъпления, свързани с наркотици, в ж.к. „Стрелбище“ служители от сектор „Наркотици“ при СДВР задържаха 17- годишен младеж, непосредствено след продажба на наркотични вещества. При последвалите обиски и претърсвания в рамките на образуваното досъдебно производство полицаите намерили и иззели електронна везна и множество полиетиленови и хартиени сгъвки, съдържащи тревиста маса. Резултатът от назначената експертна справка показал, че иззетата тревиста маса е марихуана с тегло 49 грама. След доклад на събраните материали в Софийска градска прокуратура непълнолетният е привлечен като обвиняем за престъпление по чл. 354 а от НК и му е наложена мярка „надзор на инспектор от Детска педагогическа стая“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.19", "title": " Задържаха непълнолетен дилър на наркотици в София"}
{"url": "https://trud.bg/%d0%bd%d0%b8%d0%ba%d0%b8-%d1%85%d0%b5%d0%b9%d0%bb%d0%b8-%d1%80%d1%83%d1%81%d0%b8%d1%8f-%d0%bf%d0%be%d0%b4%d0%ba%d0%be%d0%bf%d0%b0%d0%b2%d0%b0-%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be/", "text": "Според постоянния представител на САЩ при ООН Ники Хейли, Русия подкопава международните усилия срещу употребата на химически оръжия, отбелязва Washington Examiner. „Една нация възпрепятства Съвета за сигурност на ООН да изпълни дълга си. Това е Русия“, подчерта американският дипломат в рамките на среща, посветена на темата за оръжията за масово унищожение. С коментарите си Хейли визира руската подкрепа за президента на Сирия Башар Асад, обвинен от САЩ и западните съюзници в използването на химически оръжия срещу противниците си във въоръжения граждански конфликт. Официално Москва твърди, че химическите атаки са извършени от терористични групировки и други враждуващи с режима в Дамаск сили. „Съвместният разследващ механизъм (СРМ) на ООН изясни, че Асад и „Ислямска държава“ използват химически оръжия в Сирия. Русия наложи вето върху три резолюции на Съвета за сигурност, които биха довели до възобновяване на работата на СРМ. Това е Русия; тази, която… попречи режимът на Асад да бъде подведен под отговорност за действията си“, коментира Хейли. Русия наложи вето върху подновяването на работата на СРМ през ноември миналата година, като изтъкна, че следователите не са представили убедителни доказателства, и че САЩ са представили план, насочен срещу Асад. Външният министър на Руската федерация Сергей Лавров, който присъства на заседанието на Съвета за сигурност в четвъртък (местно време), отхвърли твърденията на Хейли. „За съжаление всички наши предложения винаги са били посрещани с твърда съпротива от страна на редица западни колеги, които предпочитат да си затварят очите пред фактите за използване и дори производството на химическо оръжие от терористи, и вместо това да излязат с неоснователни обвинения срещу Дамаск“, подчерта първият дипломат на Москва. „САЩ работят усилено, за да гарантират неразпространението на тези смъртоносни оръжия. Насърчаваме създаването на среда за сигурност, която е в полза на неразпространението. И ние вярваме, че всички народи имат морална отговорност да се присъединят към създаването на такава среда“, бе отговорът на Хейли. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.19", "title": " Ники Хейли: Русия подкопава международните усилия срещу употребата на химически оръжия"}
{"url": "https://trud.bg/%d0%b3%d0%be%d1%80%d0%b5%d1%89%d0%b8%d0%bd%d0%b8-%d0%b2-%d0%b0%d0%b2%d1%81%d1%82%d1%80%d0%b0%d0%bb%d0%b8%d1%8f-%d0%b2%d0%b7%d0%b5%d1%85%d0%b0-%d0%b6%d0%b5%d1%80%d1%82%d0%b2%d0%b8/", "text": "Горещините в Австралия станаха причина за няколко смъртни случая в югоизточния щат Виктория днес, съобщиха службите за бърза помощ, цитирани от ДПА. В пет от осемте щата и федерални територии на Австралия температурите се покачиха до над 40 градуса, предаде  . От вчера екипите на бърза помощ са реагирали на над 30 сигнала за спиране на сърдечната дейност – значително повече от обичайното. Няколко от тези хора са починали, заяви началникът на бърза помощ в щата Виктория. „Отдаваме причината на жегата. Тя води до смъртта на тези сред нас, които са уязвими. Жегата убива“, каза той пред репортери. Началникът на щатската бърза помощ обаче не съобщи точен брой на починалите. Полицията спасила от заключени автомобили общо четири деца , включително 15-месечно бебе, откарано в болница заради получен топлинен удар. Пожарната е гасила около десет пожара в щата, но не е имало опасност за населени места. Местният вестник „Ейдж“ съобщи, че в няколко болници в Мелбърн е задействан жълт код, т.е. изключени са всички светлини и уреди, които не са от жизненоважно значение, за да се пести енергия. През днешния ден, най-горещия за последните две години, температурите в града достигнаха 42 градуса. На провеждащото се в момента Открито първенство по тенис на Австралия няколко състезатели получиха топлинен удар, включително французойката Ализе Корнет, която имаше нужда от медицинска помощ по време на мача си с белгийката Елизе Мертенс. В съседния щат Южна Австралия болниците оказаха медицинска помощ на над 50 души поради оплаквания, свързани с жегата. Там температурите достигнаха 46 градуса, а днешният ден беше третият пореден с изключително горещо време. Няма съобщения за починали хора. Организаторите на местно любителско състезание по колоездене с хиляди участници бяха принудени да го отменят. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.19", "title": " Горещини в Австралия взеха жертви"}
{"url": "https://trud.bg/%d0%b3%d0%b0%d0%bb%d1%8a%d0%bf-%d0%b1%d1%8a%d0%bb%d0%b3%d0%b0%d1%80%d0%b8%d1%82%d0%b5-%d0%bd%d0%b5-%d0%bf%d1%80%d0%b8%d0%b5%d0%bc%d0%b0%d1%82-%d0%b4%d0%be%d0%bc%d0%b0%d1%88%d0%bd%d0%be%d1%82/", "text": "Българите категорично не оправдават домашно насилие или подчинена роля на жената, но и не са въодушевени от идеята за социални роли около половете. Темите на Истанбулската конвенция по-скоро разделят обществото ни, макар и без да се стига до крайности. Това сочи експресно проучване на „Галъп интернешънъл“, проведено между 15 и 16 януари сред 801 пълнолетни българи. 50% от изследваните казват, че когато става дума за пола на човек най-важен е биологичният пол, а 38% – казват, че най-важно е кой как се чувства. Данните показват, че в обществото ни няма крайности, но мненията съвсем не са еднозначни. В същото време обаче обществото ни категорично отхвърля идеята, че ролята на жената е подчинена. 89% не са съгласни, че жената трябва да се подчинява на мъжа, 10% са съгласни, а 1% се колебаят. 92% категорично отхвърлят, че мъжът може да удря жената. 7% обаче са съгласни. 1% не могат да отговорят. Привържениците на ГЕРБ са в по-голяма степен склонни да приемат социалните аспекти на джендър ролите, привържениците на Обединените патриоти, БСП и ДПС – не. Очевидно, повдигната от Патриотите тема, е вече възприета и от симпатизантите на БСП. Привържениците на ГЕРБ пък явно са възприели партийната позиция в контраст с повечето останали. Сред онези, които подкрепят подчиненост или насилие над жените, личат най-вече представители на малцинствени групи. Разбира се, идеята за превъзходство на мъжете се споделя в по-висока степен именно от мъже. Седемте процента, които оправдават шамар за жените, са приблизително равни на над 350 хиляди души. Подобни числа бяха отчетени и преди две години – в друго изследване на „Галъп интернешънъл“. Дяловете на склонните към подобни актове са категорично малцинство, но явно не намаляват и този проблем трябва сериозно да бъде анализиран и решаван. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.19", "title": " „Галъп“: Българите не приемат домашното насилие, както и „третия пол“"}
{"url": "https://trud.bg/%d1%88%d0%b0%d0%bd%d1%81-%d0%b7%d0%b0-17-%d0%bd%d0%b0%d0%b3%d1%80%d0%b0%d0%b4%d0%b8-%d0%b0%d0%ba%d0%be-%d0%bf%d0%be%d1%81%d0%b5%d1%82%d0%b8%d1%88-%d0%bc%d0%b0%d0%b3%d0%b0%d0%b7%d0%b8%d0%bd-%d0%bd/", "text": "До края на този месец всеки, който мечтае за нов телефон, има шанс да получи смартфон от Motorola и VIVACOM. Това е само една от 17-те награди, подготвени специално за януарската игра “Твоят MOTO момент“. Участието в играта е лесно и не е обвързано с покупка. Достатъчно е да посетите магазин на VIVACOM, да откриете специалния щанд на Motorola и да разгледате изложените устройства. В едно от тях е инсталирано мобилно приложение. Регистрирате се на място, отговаряте на един кратък въпрос, и това е. Независимо какъв е отговорът, ще участвате в томбола за 17 награди. След това само чакате късметът ви да се усмихне на 2-ри февруари, когато ще бъде изтеглен жребият между всички участници в играта. Наградите са неустоими: два смартфона Moto E4 Plus; пет слушалки Motorola Pulse Max; пет пауърбенкове „Motorola power pack micro“ и пет гривни Lenovo Fitness Band G02. Ще откриете специалния щанд на Моторола в 61 магазина на VIVACOM в цялата страна. Предварителна проверка на участващите в играта магазини може да бъде направена във   на VIVACOM. Късметлиите от жребия също ще бъдат обявени там.", "date": "2018.01.19", "title": " Шанс за 17 награди, ако посетиш магазин на Виваком\t\t\t "}
{"url": "https://trud.bg/%d0%bf%d0%b5%d0%bb%d0%b5-%d0%b2%d0%bb%d0%b5%d0%b7%d0%b5-%d0%b2-%d0%b1%d0%be%d0%bb%d0%bd%d0%b8%d1%86%d0%b0/", "text": "Кралят на футбола Пеле влезе по спешност в болница. 77-годишната легенда е колабирал в четвъртък вечер в своя дом. Според негови близки става въпрос за изтощение на организма. За целта иконата на „Сантос“ и Бразилия е бил поставен на системи и ще остане под лекарско наблюдение. Заради здравословните проблеми се отменя пътуването му до Лондон, където трябваше да получи награда.  Ден преди да се влоши здравото му, Пеле за пореден път застана на страната на Лионел Меси в спора кой е по-добър между него и Кристиано Роналдо.  „Лео е най-стабилният футболист за последните 10 години – обясни трикратният световен шампион пред телевизия SporTv.. – Що се отнася до Кристиано Роналдо, той е страхотен реализатор.“  За последно Пеле се появи в публичното пространство по време на тегленето на жребия за мондиал 2018. Тогава той бе в инвалидна количка.", "date": "2018.01.19", "title": " Пеле влезе в болница"}
{"url": "https://trud.bg/%d0%ba%d0%be%d0%b5-%d0%b8%d0%bc%d0%b5-%d0%bb%d0%b8%d0%bf%d1%81%d0%b2%d0%b0-%d0%b2-%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0%d0%bd%d0%b5%d1%82%d0%be-%d0%bd%d0%b0-btv-%d0%b7%d0%b0-%d0%b4/", "text": "В края на миналата година Столична община уволни директора на 164 детска градина в Горна Баня Марияна Иванова заради доказани нарушения в приема на деца без документи и сериозни финансови нарушения. Случаят предизвика широк медиен отзвук, а уволнената директорка отправи нападки към Общината в поредица от интервюта. В хода на събитията Иванова получи и пълна политическа подкрепа от партия „Да, България“. Междувременно, bTV направи разследване по темата, в което бе показан списък с инициали на родители, възползвали се от връзките си, за да бъдат записани децата им „по втория начин“. В списъка липсва едно много важно име – Иво Мирчев, установи разследване на сайта  . Освен член на Изпълнителната комисия на „Да, България“, Мирчев е и родител на две деца, посещаващи именно 164 детска градина, управлявана от Иванова. Бившата директорка многократно споделя, че нейните участия в медиите се уреждат лично от Мирчев и пресцентъра на „Да, България“. Днес Мирчев сподели в профила си специален клип, отразяващ гледната точка на партията по казуса. Обвиненията на уволнения директор за натиск при приема, разбира се, са златен шанс за всяка опозиционна партия. Разследването на сайта обаче показа, че освен политически, има и лични мотиви за подкрепа на Мариана Иванова. Двете деца на Иво Мирчев от „Да, България“ са записани именно от уволнената Иванова в детската градина, в нарушение на правилата (от сайта спестяват имената на децата, бел. ред.). По-голямото дете на Мирчев е преместено от детска градина в Княжево в детската градина в Горна Баня с решение на ръководството без да има обявено свободно място. По същество това е нарушение на правилника за прием. С други думи – детето на активиста на „Да, България“ Иво Мирчев, прережда всички останали от кв. Горна Баня, които са в листата на чакащите за място в градина. По „бързата процедура“ е записано и второто дете на г-н Мирчев – отново в същата детска градина. Основание за решението – хронично заболяване. Скандалното в случая е, че нито при записването на детето, нито по-късно е предоставил документ, удостоверяващ наличието на заболяване. Тоест, твърдението на родителите за заболяване, до момента не е доказано от медицински лица. Въпреки това и второто дете на Мирчев получава място в управляваната от Мариана Иванова детска градина. Проверката на Столична община откри груби финансови и нормативни нарушения на Иванова. Но зад подкрепата от партията на Христо Иванов вече прозира особен личен интерес. По заповед на кмета на София Йорданка Фандъкова в момента тече и втора проверка, която проверява както твърденията за „натиск“ на директор Иванова, така и обществените поръчки, които тя е провеждала. В репортаж на bTV отпреди няколко дни проверяващите заявиха, че уволнената директорка е разделяла поръчки, за да минат под законовите прагове за провеждане на открит конкурс по ЗОП. След уволнението Марияна Иванова оправда записването без каквито и да е документи в детската градина, с натиск от общината и други институции. Иво Мирчев коментира в социалните мрежи темата, констатирайки: „Корупцията процъфтява, а ако искате детето Ви да влезе е добре да имате силен контакт в съответната община.“ Интересно, дали донякъде вижда и себе си в този цитат? Интересен въпрос е какви точно са отношенията между уволнената директорка Иванова и активиста на „Да, България“ Иво Мирчев. Има ли Мирчев контакт в „съответната община“ и ако да – кой е той? Декларациите на „Да, България“ в подкрепа на хваната в нарушения и уволнена директорка, отплата за услугата ли е? Защото иначе е необяснимо как партията, която декларира, че се бори за законност и ред, защитава човек, който доказано нарушава правилата…", "date": "2018.01.19", "title": " Кое име липсва в разследването на bTV за детските градини?\t\t\t"}
{"url": "https://trud.bg/%d1%87%d0%b5%d1%88%d0%ba%d0%b8%d1%8f%d1%82-%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82-%d1%81%d0%b2%d0%b0%d0%bb%d0%b8-%d0%b4%d0%b5%d0%bf%d1%83%d1%82%d0%b0%d1%82%d1%81%d0%ba%d0%b8%d1%8f/", "text": "Камарата на депутатите в Чехия свали днес депутатския имунитет на премиера Андрей Бабиш, предаде ТАСС. 111 депутати подкрепиха решението, а 69 бяха против. В гласуването участваха 180 от 200-те членове на долната камара на чешкия парламент. Свалянето на депутатския имунитет на премиера, чието правителство във вторник не получи вот на доверие, означава, че на практика срещу него започва съдебно преследване по обвинение в измама, отбелязва ТАСС. Преди няколко месеца полицията обвини Бабиш и най-близките му съратници в организиране на схема за незаконно присвояване чрез негови фирми на 50 милиона крони (около 2,5 млн. долара) под формата на субсидии от фондовете на ЕС. Скандалът избухна малко преди парламентарните избори през октомври, на които политическото движение на милиардера „Действие на недоволните граждани“ (АНО) спечели убедителна победа. Бабиш отхвърли повдигнатите обвинения и възнамерява да докаже невинността си в съда. Той твърди, че срещу него и АНО действа политическа мафия, а някои представители на правоприлагащите органи изпълняват нейни поръчки. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.19", "title": " Чешкият парламент свали депутатския имунитет на премиера Андрей Бабиш"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b8%d0%bd%d0%b0-%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d0%bd%d0%b0%d0%b4-61-%d0%be%d1%82-%d1%87%d1%83%d0%b6%d0%b4%d0%b5%d1%81%d1%82%d1%80%d0%b0%d0%bd/", "text": "Повече от 61% от чуждестранните туристи у нас идват от страните от Европейския съюз, показват данните за периода януари-ноември миналата година. В тези месеци те достигат 5,182 млн. и отбелязват нарастване от 7,7 на сто в сравнение с 11-те месеца на предходната година. Това каза министърът на туризма Николина Ангелкова на среща с европейския комисар по вътрешен пазар, промишленост, предприемачество и МСП Елжбиета Биенковска. Министърът уточни още, че страните-членки на ЕС са част от 50-те топ пазара за България, а 16 от тях се нареждат сред първите 20. За нас страните от ЕС са изключително важни за развитието на туризма. Освен че генерират основната част от чуждестранните ни гости, имат и потенциал за бъдещо развитие, коментира още министърът. Пред г-жа Биенковска министърът представи приоритетите ни по време на Българското председателство на Съвета на ЕС. Тя обясни, че за туризма това е от изключително значение, защото страната ще е във фокуса на европейското внимание. Ще покажем, че България е сигурна дестинация, предлагаща качествен и разнообразен туристически продукт. Министър Ангелкова информира за напредъка в подготовката на второто издание на „Международния конгрес на световните цивилизации и древните маршрути“ (International Congress on World Civilizations and Ancient Routes), което ще се проведе в средата на ноември в София. Събитието се организира съвместно от Министерството на туризма и Световната организацията по туризъм. Министър Ангелкова покани европейския комисар да се включи в срещата на високо ниво, посветена на туризма и икономическия растеж. Тя ще се проведе в средата на февруари и е част от програмата от събития за Българското председателство на Съвета на ЕС. Покана за участие е нея е отправена и към българския премиер Бойко Борисов и генералния секретар на Световната организация по туризъм Зураб Пололикашвили. Европейската комисия ще подпомага с всички механизми, с които разполага, за устойчивото развитие на туризма както на европейско ниво, така и на национално, посочи комисар Биенковска. Тя допълни, че високо се оценяват усилията на България в утвърждаването на страната като целогодишна туристическа дестинация, както и за устойчивото развитие на сектора в наднационално ниво. Сред основните дейности на ЕК в областта на туризма са разнообразяване и подобряване на гамата от продукти и услуги, развитие на мобилността и уменията на работниците и изпълнение на широк спектър дейности за повишаване на разпознаваемостта на Европа като туристическа дестинация. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.19", "title": " Николина Ангелкова: Над 61% от чуждестранните туристи у нас идват от страните от ЕС"}
{"url": "https://trud.bg/%d0%bb%d0%b5%d0%b2%d1%81%d0%ba%d0%b8-%d0%b7%d0%b0%d0%b4%d1%8a%d1%80%d0%b6%d0%b0-%d1%82%d0%b0%d0%bb%d0%b0%d0%bd%d1%82-%d0%b4%d0%be-2021-%d0%b3%d0%be%d0%b4%d0%b8%d0%bd%d0%b0/", "text": " ", "date": "2018.01.19", "title": " „Левски“ задържа талант до 2021 година"}
{"url": "https://trud.bg/%d1%83%d1%87%d1%80%d0%b5%d0%b4%d0%b5%d0%bd-%d0%b5-%d1%81%d1%8a%d0%b2%d0%b5%d1%82%d1%8a%d1%82-%d0%bd%d0%b0-%d1%83%d1%87%d0%b5%d0%bd%d0%b8%d1%82%d0%b5-%d0%ba%d1%8a%d0%bc-%d0%bc%d0%b8%d0%bd%d0%b8%d1%81/", "text": "Съвет на учените към министъра на околната среда и водите беше учреден на тържествено заседание в централната зала на Националния археологически музей. Министър Нено Димов откри днес учредителното заседание на новия съвет, който ще е независим консултативен орган, подпомагащ министъра в провеждането на държавната политика по управлението и опазването на околната среда. „Науката е фундаментът в човешкото развитие и история. Това стои и в основата на решението за сформиране на Съвет на учените към министъра“, посочи Нино Димов. „Науката е моторът, тя дава енергията, за да се придвижваме напред. Ще отворим съвета към водещи учени, институти и университети, за да може в широк дебат да се раждат най-добрите решения“, допълни той. Министърът обясни, че критерият при подбора на членовете на Съвета на учените е Рейтинговата система за университетите у нас, която класира висшите училища по професионални направления, приложими в сферата на околната среда. „Най-важното е науката и управлението максимално да се поставят „в услуга на търсенето на баланс между човешкото здраве, чистотата на околната среда и икономическото развитие, защото този е пътят на просперитета и благоденствието, към което се стреми обществото“, заяви министър Димов. По негова инициатива за участие в Съвета бяха поканени 26-ма представители на академичните среди и научната общност от цялата страна. Сред тях ръководители на звена от БАН и декани на акредитирани висши училища с експертиза по проблематиката на околната среда и водите. На учредителното заседание присъстваха първият министър на околната среда проф. Александър Александров и доц. д-р Ирина Костова, декан на Хидротехническия факултет в Университета по архитектура, строителство и геодезия и министър на околната среда в служебния кабинет на проф. Огнян Герджиков. „Надявам се министър Нено Димов да има сили и време да реализира идеята си за повече наука в провеждането на държавната политика по управлението и опазването на околната среда. Благоприятно е обстоятелството, че самият министър Димов сам е правил наука“, каза проф. Александров, доайенът сред министрите на околната среда и водите, който пожела успех на учредения Съвет на учените. „Ще сътрудничим ползотворно на министъра и ще работим в екип не само при изготвянето на становища, но и в предстоящото създаване на методики“, заяви готовност доц. Ирина Костова. Всички учредители приветстваха създаването на съвета и заявиха готовност активно да участват в работата му. Първият конкретен казус, по който министър Нено Димов ще очаква помощ е темата за чистотата на атмосферния въздух. Ще се търсят иновативни научни решения за този проблем. Към съвета ще има специализирани групи, които ще работят по темите за чистотата на водите, опазване на биоразнообразието, кръговата икономика и други проблеми, свързани с опазването на околната среда и водите. В учредителния лист на Съвета на учените към министъра на околната среда и водите, утвърдени със заповед на министъра са записани имената на председателя – Нено Димов, проф. д-р Вили Харизанова, декан на факултет по растителна защита и агроекология, Аграрен университет – Пловдив, комисар доц. д-р Иван Тодоров, декан на факултет „Пожарна безопасност и защита на населението”, Академия на МВР – София, проф. д-р Мариана Дончева-Бонева, декан на факултет „Екология и ландшафтна архитектура“, Лесотехнически университет – София, доц. д-р Ивайло Копрев, декан на Миннотехнологичен факултет, МГУ „Св. Иван Рилски“ – София, доц. д-р Стоян Шишков, декан на Биологическия факултет, СУ „Св. Климент Охридски“, проф. дфн Александър Драйшу, декан на Физическия факултет, СУ „Св. Климент Охридски“, проф. д-р инж. Валентин Колев, декан на Електротехнически факултет, ТУ – София, доц. д-р Димитър Панайотов, декан на Аграрен факултет, Тракийски университет – Стара Загора, проф. д. ик. н. Пламен Мишев, декан на Бизнес факултет, УНСС, доц. д-р инж. Ирина Костова, декан на Хидротехнически факултет, УАСАГ, проф. д-р инж. Мария Кършева, декан на факултет по химично и системно инженерство, ХМУ – София, доц. д-р Петинка Галчева, декан на Факултет по природни науки, ШУ „Еп. Константин Преславски“, проф. д-р инж. Иван Миленов, ръководител на катедра „Електроснабдяване и електрообзавеждане в транспорта“, Висше транспортно училище „Тодор Каблешков“ – София, проф. д-р Мирослав Цветков, началник на учебен отдел във ВВМУ „Никола Йонков Вапцаров“ – Варна, доц. д-р Веселин Кметов, декан на Химически факултет, ПУ „Паисий Хилендарски“, проф. д-р Валентин Ненов, зам.-ректор по научно изследователската дейност, университет „Проф. д-р Асен Златаров“ – Бургас, проф. д-р Христомир Брънзов, директор на НИМХ – БАН, проф. д-р Снежанка Мончева, директор на Институт по океанология – БАН, доц. д-р Людмил Вагалински, директор на Национален археологически институт с музей – БАН, доц. д-р Христо Попов, зам.-директор на НАИМ – БАН, доц. д-р Анна Ганева, директор на ИБЕИ – БАН, доц. д-р Христо Хинков, дм, директор на Национален център за обществено здраве и анализи, инж. Богдан Богданов – почетен член, проф. Никола Колев – почетен член, проф. Александър Александров – почетен член, проф. Георги Цанков – почетен член. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.19", "title": " Учреден е Съветът на учените към министъра на околната среда и водите"}
{"url": "https://trud.bg/%d1%84%d1%80%d0%b0%d0%bd%d1%86%d0%b8%d1%8f-%d0%be%d1%82%d1%85%d0%b2%d1%8a%d1%80%d0%bb%d0%b8-%d0%b1%d1%80%d0%b8%d1%82%d0%b0%d0%bd%d1%81%d0%ba%d0%b0-%d0%b8%d0%b4%d0%b5%d1%8f-%d0%b7%d0%b0-%d0%bc%d0%be/", "text": "Франция учтиво отхвърли днес идеята на британския външен министър Борис Джонсън за построяване на огромен мост през Ламанша след брекзит, предаде Ройтерс. Париж посочи, че дори най-невероятните предложения заслужават да бъдат обмислени, но има предостатъчно важни европейски проекти, които да бъдат завършени по-напред. Джонсън отправил предложението за построяване на 35-километров мост през Ламанша по време на посещение на френския президент Еманюел Макрон във Великобритания вчера. Британският външен министър, който водеше кампанията за излизане на страната от ЕС на референдума през 2016 г., дори разяснил пред Макрон част от идеите си за връзки през Ламанша и получил от президента положителен отговор. Френският министър на икономиката Брюно льо Мер обаче не отдаде особено значение на идеята на Джонсън. „Всички идеи заслужават да бъдат обмислени, дори най-невероятните“, каза Льо Мер. В същото време той припомни, че Великобритания и Франция вече са свързани с тунел под Ламанша. „Имаме големи европейски инфраструктурни проекти, които са сложни за финансиране – подчерта освен това Льо Мер. Нека да довършим нещата, които вече са започнати, преди да мислим за нови“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.19", "title": " Франция отхвърли британска идея за мост през Ламанша"}
{"url": "https://trud.bg/%d0%bf%d1%80%d0%b0%d0%b7%d0%bd%d1%83%d0%b2%d0%b0%d1%85%d0%b0-%d0%b1%d0%b0%d0%b1%d0%b8%d0%bd%d0%b4%d0%b5%d0%bd-%d1%81-%d0%b2%d0%be%d0%b4%d0%be%d1%81%d0%b2%d0%b5%d1%82-%d0%b8-%d1%80%d0%b8%d1%82%d1%83/", "text": "С водосвет, отслужен от отец Петър, в Дебелец започна отбелязването на традиционния български празник Бабинден. Възрастните дами от местното читалище направиха обичайното ритуално измиване на ръцете на лекарите от здравната служба в града. По традиция, на тържеството присъства най-опитната акушерка – 73-годишната Ана Тошева. С множество пръски от водата тя ориса повече и здрави деца да се родят в градчето през годината. Кметицата на Дебелец Снежана Първанова поздрави по повод Бабинден бабите, майките и медиците. Тя отбеляза, че това е един от най-красивите български празници, свързан с надеждата и радостта, с новото начало и бъдещото. Първанова изрази признателност и уважение към лекарите от името на цялата общественост и благодари за грижите, които те полагат. „Така както вие се радвате на детския смях и усмивки във вашите домове, така и аз като управник съм изключително щастлива, че детските ни заведения, училището, детските площадки и паркът са пълни с деца“, подчерта кметицата. 34 са родените бебета през 2017 година в Дебелец, като последното от тях се появява на бял свят на 8 декември и е момче. Женско е началото на новата 2018 година. Малката госпожица е проплакала на 04 януари. Празникът продължи с почерпка за здраве в клуба на пенсионера. Настроението допълват песните на фолклорната група „Росен здравец“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.19", "title": " Празнуваха бабинден с водосвет и ритуално миене на ръцете на лекарите в Дебелец\t\t\t"}
{"url": "https://trud.bg/%d0%b5%d0%bc%d0%b0%d0%bd%d1%8e%d0%b5%d0%bb-%d0%bc%d0%b0%d0%ba%d1%80%d0%be%d0%bd-%d0%be%d0%b1%d0%b5%d1%89%d0%b0-%d1%83%d0%b2%d0%b5%d0%bb%d0%b8%d1%87%d0%b5%d0%bd%d0%b8%d0%b5-%d0%bd%d0%b0-%d1%80%d0%b0/", "text": "Френският президент Еманюел Макрон обеща разходите за отбрана през следващите години да се увеличат значително, за да се гарантира вътрешната сигурност на страната и тя да изпълнява военните си ангажименти в чужбина, предаде Асошиейтед прес. В реч пред войниците на борда на универсалния десантен кораб „Диксмюд“ край военноморска база в Тулон, Макрон заяви, че ще увеличи разходите тази година с 1,8 милиарда евро до 34,2 млрд. евро. До 2025 г. разходите за отбрана ще нараснат до 2 процента от брутния вътрешен продукт, при 1,8 на сто сега, за да „се спре ерозията на военния ни капацитет“. Франция ще удвои бюджета си за военни операции в чужбина. Средствата за операции зад граница ще се увеличат от 450 милиона евро сега на 1,1 млрд. евро през 2020 г., каза още Макрон и призова да се засили европейското сътрудничество – както със страни от ЕС, така и с нечленуващи в него държави – с цел постигане на „стратегическа автономност“. Европейският съюз няма да си съперничи с НАТО, подчерта той. Ядрените сили ще останат и в бъдеще основа на френската система за отбрана, каза още френският президент. Повече от 50 години ядрените възпиращи сили са основа на отбранителната стратегия на Франция. Дебатите в страната по този въпрос приключиха. Съвсем ясно е, че ядреното възпиране е част от историята на Франция, част от отбранителната й стратегия, и ще остане такава, отбеляза Макрон. Той потвърди, че по време на мандата му ще започне работата по модернизиране на двата компонента на ядрения арсенал – океанските сили и авиацията. Макрон заяви, че групировката „Ислямска държава“ е почти напълно разгромена в Ирак и Сирия и изрази увереност във военната победа над нея през идните седмици. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.19", "title": " Еманюел Макрон обеща увеличение на разходите за отбрана"}
{"url": "https://trud.bg/%d1%83%d0%b4%d0%be%d1%81%d1%82%d0%be%d0%b8%d1%85%d0%b0-%d1%81%d1%8a%d1%81-%d0%b7%d0%bb%d0%b0%d1%82%d0%b5%d0%bd-%d0%bf%d0%be%d1%87%d0%b5%d1%82%d0%b5%d0%bd-%d0%b7%d0%bd%d0%b0%d0%ba-%d1%81%d1%8a%d0%b4/", "text": "Съдията от Апелативния съд във Велико Търново Поликсена Георгиева бе освободена от длъжност поради навършване на пределната възраст за пенсиониране. Решението за нейното освобождаване бе взето от Съдийската колегия на Висшия съдебен съвет. По предложение на административния ръководител и председател на Апелативен съд в старата столица Янко Янков, Съдийската колегия на ВСС поощри съдия Георгиева с отличие „личен почетен знак първа степен – златен“, за проявен висок професионализъм, безупречно образцово изпълнение на служебните задължения и високи нравствени качества. Полискена Георгиева има 40 години и 2 месеца стаж в съдебната система. Съдийската си кариера е започнала през 1978 година като младши съдия в Окръжен съд – Велико Търново. След прослужените 2 години и 8 месеца като младши съдия, започва работа като съдия в Районен съд – Елена. В продължение на 4 години и 10 месеца е пътувала всеки ден от Велико Търново до Елена, където не само е разглеждала наказателни и граждански дела, но е изпълнявала и нотариална и съдебно-изпълнителска дейност. От юни 1985 г. е била преместена в Районен съд – Велико Търново, където е работила до 1991 година като съдия, зам-преседател и в последствие и председател на ВТРС. От 1991 г. до края на 1998 г., е била съдия и зам.-председател на Окръжния съд в болярския град. От началото на 1999 г. до настоящия момент, тя бе съдия в Апелативната инстанция, като е част от гражданското и търговското отделение почти от самото създаване на съда през 1998 г. „Георгиева има репутация на изключително дисциплиниран, опитен и отговорен съдия, стриктно следящ процесуалните срокове. Показателна за това е статистиката за възложените и дела през последните три години, като 97% от тях са били решени в тримесечен срок, а 94% от съдебните актове по дела, по които е била докладчик са потвърдени при касационната проверка от Върховния касационен съд“, съобщиха от Апелативния съд във Велико Търново. През продължителната си работа в органите на съдебната власт, тя няма налагани наказания, в Комисията по професионална етика не са получавани сигнали срещу нея и няма информация за нарушения на Кодекса за етично поведение на бъгларските магистрати по други поводи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.19", "title": " Удостоиха със златен почетен знак съдия в Търново\t\t\t"}
{"url": "https://trud.bg/%d0%b0%d0%ba%d1%82%d1%8c%d0%be%d1%80%d1%8a%d1%82-%d0%bc%d0%b0%d0%b9%d0%ba%d1%8a%d0%bb-%d0%b4%d1%8a%d0%b3%d0%bb%d0%b0%d1%81-%d0%b1%d0%b5%d1%88%d0%b5-%d0%be%d0%b1%d0%b2%d0%b8%d0%bd%d0%b5%d0%bd-%d0%b2/", "text": "Майкъл Дъглас беше обвинен, че е свалил ципа на панталоните си и е мастурбирал пред известна журналистка, съобщи Контактмюзик. Сюзън Броди за пръв път разказа публично за инцидента, който според нея е станал през 80-те години на миналия век, когато е работела в нюйоркските офиси на основаната от Майкъл Дъглас компания „Стоунбридж прадъкшънс“. „Той обикновено ходеше бос и носеше синя риза, разкопчана на пъпа“, написа тя за „Холивуд рипортър“, припомняйки си срещите в неговия апартамент и уверявайки, че системно е била обект на неуместни сексуални забележки от негова страна. „Сядах върху жълто канапе в помещението и си водех бележки.“ Броди отбелязва, че през 1989 г., когато двамата обсъждали идеята за създаване на персонаж, подобен на Извънземното, работодателят й свалил облегалката на стола си и се свлякъл на пода. „Той свали ципа си и, макар че продължаваше да се изказва ласкаво за предложенията ми относно имитацията на Извънземното, гласът му се понижи с поне половин октава“, поясни Броди. „Вперих поглед в него и видях, че е пъхнал двете си ръце в разкопчания си панталон. Няколко секунди по-късно гласът му стана дрезгав и си дадох сметка, че е получил оргазъм.“ Броди отбелязва, че незабавно затворила бележника си и напуснала помещението. „Не промълвих нито дума“, пояснява тя. „Почувствах се унижена. Стигнах до извода, че той може да прави каквото поиска, защото е много по-влиятелен от мен. Майкъл тръгна бос след мен до асансьора, като бе закопчал панталоните и ризата си. След това ми благодари и ми каза, че съм му помогнала.“ Изявлението й идва, след като Майкъл Дъглас предварително отхвърли възможността да е тормозил сексуално служителка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.19", "title": " Актьорът Майкъл Дъглас беше обвинен в сексуален тормоз"}
{"url": "https://trud.bg/%d1%80%d0%b0%d0%b7%d0%b1%d0%b8%d1%85%d0%b0-%d0%bc%d1%80%d0%b5%d0%b6%d0%b0-%d0%b7%d0%b0-%d0%ba%d1%80%d0%b8%d0%bf%d1%82%d0%be%d0%b2%d0%b0%d0%bb%d1%83%d1%82%d0%b0-%d0%bd%d0%b0-%d0%b1%d1%8a%d0%bb%d0%b3/", "text": "Специализираната прокуратура участва в международна операция за неутрализиране на пирамидална структура за измами с търговска цел и пране на пари чрез създаване и разпространение на виртуалната валута уанкойн (OneCoin). Основателка на мрежата, която в момента се е разпростряла на 4 континента,  е българката д-р Ружа Игнатова (37 г.). Акцията е координирана от Европол и Евроджъст, а нашите спецпрокурори,  следователи и агенти от ГДБОП и ДАНС са действали по съдебна поръчка за правна помощ от прокуратурата в германския град Билефелд, област Северен Рейн-Вестфалия, пристигнала през октомври 2017 г. Искането на немските магистрати към България е за конкретни процесуално-следствени действия – претърсвания и разпити на свидетели, но няма издадени европейски заповеди за арест на конкретни лица, уточни вчера шефът на спецпрокуратурата Иван Гешев. Проверявано е българското търговско дружество „Уан Нетуърк сървисиз“ ЕООД и свързаните с него лица, в това .число и две българки с германско гражданство. Това са основателката на „уанкойн”  Ружа Игнатова и нейната майка Веска, на чието име има 9 регистрирани фирми у нас. Сред тях не е въпросното ЕООД, което се води на 26-годишния Кристиян М., а негов собственик е друга фирма с шеф Божидар З., също 26-годишен.  Разследващите установяват местонахождението на сървърите в София и обслужващите ги фирми, използвани от международната престъпна организация. На 17 и 18 януари 2017 г.,  в присъствието на представители на Европол и германските разследващи органи, са претърсени офисите на „Уан Нетуърк сървисиз“, както и на 14 други дружества в София, Варна и Велико Търново. Иззети са множество веществени доказателства. До момента са разпитани 50 свидетели.", "date": "2018.01.19", "title": " Разбиха мрежа за криптовалута на българката Ружа\t\t\t"}
{"url": "https://trud.bg/%d0%b0%d0%bb%d1%82%d0%b5%d1%80%d0%bd%d0%b0%d1%82%d0%b8%d0%b2%d0%b0-%d0%b7%d0%b0-%d0%b3%d0%b5%d1%80%d0%bc%d0%b0%d0%bd%d0%b8%d1%8f-%d0%b8%d1%81%d0%ba%d0%b0-%d0%bd%d0%b0%d0%ba%d0%b0%d0%b7%d0%b0%d0%bd/", "text": "Крайнодясната партия „Алтернатива за Германия“ поиска наказания за пълнолетните бежанци, които крият истинската си възраст, представяйки се за непълнолетни, предаде ДПА. Предложението беше направено на обсъждане в Бундестага на законопроект на партията, отнасящ се до бежанците. Нейният представител Роман Ройш заяви, че според него в такива случаи трябва да се предвижда затвор от най-малко шест месеца. Внесеният законопроект предвижда незабавна проверка на непридружени непълнолетни лица, когато няма документи, които по категоричен начин да удостоверяват тяхната възраст. От името на Християндемократическия съюз на канцлера Ангела Меркел депутатът Надине Шон заяви, че правителството е за правила, които да важат на национално равнище, но ще гласува против законопроекта на АзГ. Тя обвини влязлата на изборите през септември за пръв път в Бундестага АзГ, че „отново търси претекст да агитира срещу бежанците“, без да мисли изобщо за доброто на младите бежанци.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.19", "title": " „Алтернатива за Германия“ иска наказания за бежанците, криещи възрастта си"}
{"url": "https://trud.bg/%d0%b5%d0%bc%d0%b8%d0%bb-%d0%ba%d0%b0%d1%80%d0%b0%d0%bd%d0%b8%d0%ba%d0%be%d0%bb%d0%be%d0%b2-%d0%bf%d1%80%d0%be%d0%b4%d1%8a%d0%bb%d0%b6%d0%b0%d0%b2%d0%b0%d1%82-%d0%b4%d0%b0-%d0%bd%d0%b0%d0%bc%d0%b0/", "text": "Преките чужди инвестиции в страната през 2017 г. са били по-малко спрямо 2016 г., обяви днес икономическият министър Емил Караниколов по време на парламентарния контрол. В отговор на въпрос на социалиста Румен Гечев той обясни, че по предварителни данни на БНБ за януари – октомври 2017 г. размерът на преките чужди инвестиции в страната възлизат на 855.5 млн. евро при 912 млн. евро през същия период на 2016 г. През октомври м.г. е регистрирано нарастване с 96,6 млн. при намаляване със 112 млн. година по-рано. „Това може да се обясни с факта, че имаше избори в страната, които продължиха до формиране на настоящото правителство и това забави темпа на инвеститорите. В такива моменти те изчакват да видят дали ще има стабилно правителство или не“, коментира Емил Караниколов. „Близо половината от привлечените инвестиции за периода януари-септември 2017 година (47.92%) са в преработващата промишленост“, уточни министърът. „За последните 3 години, от 2014 до 2016 година, са отчетени общо 4,3 млрд. евро преки чуждестранни инвестиции. През 2015 г. е постигнато рекордно ниво на преките чуждестранни инвестиция от 2.48 млрд. евро“, каза още той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.19", "title": " Емил Караниколов: Продължават да намаляват чуждестранните инвестиции у нас"}
{"url": "https://trud.bg/%d0%bc%d0%b8%d1%85%d0%b0%d0%b8%d0%bb-%d0%bf%d0%be%d0%bf%d0%be%d0%b2-%d1%81-%d1%83%d1%81%d0%b8%d0%bb%d0%b8%d1%8f%d1%82%d0%b0-%d0%bd%d0%b0-%d0%b2%d1%81%d0%b5%d0%ba%d0%b8-%d0%b5%d0%b4%d0%b8%d0%bd-%d0%be/", "text": "Командирът на Сухопътните войски генерал-майор „Основните планирани мероприятия през годината са изпълнени. Въпреки съпътстващите ни трудности, резултатите от нашата дейност са положителни и това ни дава повод да отчетем годината като успешна. Формированията от родовете войски са сглобени, поддържат съществуващите оперативни способности за постигане на целите в целия спектър от мисии и задачи. С усилията, старанието, професионализма на всеки един от състава на Сухопътните войски затвърдихме постигнатите способности, запазихме ръста на подготовка и оперативната съвместимост на щабовете и военните формирования за изпълнението на задачите по трите мисии на въоръжените сили”. Това каза командирът на Сухопътните войски генерал-майор Михаил Попов днес на годишния анализ на подготовката на формированията през 2017 г., съобщиха от МО. Във форума участваха началникът на отбраната генерал-лейтенант Андрей Боцев, командващият на Съвместното командване на силите генерал-лейтенант Любчо Тодоров, заместник-командващият на ВВС бригаден генерал Петьо Мирчев, представители на Инспектората на Министерството на отбраната и Щаба на Военноморските сили, ръководството и командирите на всички военни формирования на Сухопътните войски. Генерал-майор Михаил Попов посочи, че подготовката на Сухопътните войски е съсредоточена върху повишаване на ефективността в процеса на планиране на операциите и създаване на необходимите условия за реализиране на възложените задачи. През 2017 г. механизираните, танковите и алпийските формирования от състава на Сухопътните войски са провели общо 34 тактически учения, разузнавателните формирования – 5 ротни тактико-специални учения, 2 полеви обучения и 3 полеви лагера, а артилерийските формирования – 7 тактически учения с батарея и 9 тактически учения с бойни стрелби с батарея и тренировки по стрелба и управление на огъня. Формированията за противовъздушна отбрана на Сухопътните войски са провели 2 тактически учения със зенитно-ракетен дивизион и 10 батарейни тактически учения, както и бойни стрелби по въздушни цели на Зенитния полигон на ВВС „Шабла”. Формированията за ядрена, химична и биологична защита и екология са осъществили 5 ротни тактико-специални учения, а инженерните – 12 полеви лагери и 12 тактико-специални учения. Планирани и проведени са 9 тактико-специални учения с формированията за комуникационно-информационна поддръжка, 12 тактико-специални учения с логистичните формирования, както и 4 тактико-специални учения с осигуряващите и щабните формирования. Генерал-майор Попов акцентира на успешното участие на военнослужещи от Сухопътните войски в многонационалното учение с висока видимост „SABER GUARDIAN – 2017” и в редица съвместни подготовки и многонационални учения в чужбина, като „SABER JUNCTION – 2017” „RAPID TRIDENT – 2017, „PLATINUM EAGLE”, „PLATINUM WOLF – 2017”, „SUMMER SHIELD – 2017“,„AGILE SPIRIT – 2017”, „Тракийски орел – 2017”, „Ramstein Guard 9”, „Collector’s Item”, „Joint Flight Training” и др. Успешно са сертифицирани формированията, декларирани за силите на НАТО и ЕС, както и за участие в операции и мисии зад граница. В оказването на помощ на населението в тежки зимни условия и при потушаването на пожари през изминалата година са участвали 832 военнослужещи със 111 специализирани машини. В дейностите по откриване и унищожаване на невзривени високорискови боеприпаси, открити в различни населени места в страната, са участвали 415 военнослужещи със 146 единици техника. Унищожени чрез взривяване са 15 854 боеприпаси. В годишния анализ командирът на Сухопътните войски акцентира и на успешното участие на формирования от състава на Сухопътните войски в операцията по логистична поддръжка на структурите на МВР при осъществяване на охраната на българо-турската граница, както и в операцията за оказване на съдействие на МВР при изпълнение на задачи за противодействие на миграционния натиск. Началникът на отбраната генерал-лейтенант Андрей Боцев даде висока оценка за изпълнението на задачите от военните формирования на Сухопътните войски, като подчерта, че въпреки недокомплекта, личният състав изпълнява достойно своите задължения. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.19", "title": " Михаил Попов: С усилията на всеки един от състава на Сухопътните войски затвърдихме постигнатите способности"}
{"url": "https://trud.bg/%d0%b7%d0%b0%d0%ba%d0%be%d0%bd-%d1%81%d1%82%d0%be%d0%bf-%d1%81%d0%be%d1%80%d0%be%d1%81-%d0%b1%d0%be%d1%80%d0%b8-%d0%bd%d0%b5%d0%bb%d0%b5%d0%b3%d0%b0%d0%bb%d0%bd%d0%b0%d1%82%d0%b0/", "text": "Унгария подготвя законодателство, което ще удари неправителствени организации, подкрепящи и насърчаващи масовата миграция, като въведе специален данък от 25% върху тяхното финансиране от чужбина, предаде Ройтерс. Наричан “Стоп Сорос”, на името на милиардера от унгарски произход Джордж Сорос, пакетът от мерки има за цел да възпрепятства дейностите на НПО-та, които помагат на нелегални мигранти в опитите им да пътуват в Европа. “Правителството възприема нелегалната миграция като проблем, който засяга цяла Европа и представлява сериозен риск за сигурността. Противопоставяме се на този феномен с всички възможни средства”, се казва в становище на кабинета в Будапеща. “Облагането с данък ще включва и еврофондове – няма значение дали Сорос, или ЕС дават пари за цели, които противоречат на волята на унгарския народ”, коментира вчера премиерът Виктор Орбан, който се очаква да си осигури 3-ти мандат на изборите на 8 април. Миналия декември Еврокомисията обяви, че дава на съд Будапеща заради закон, който задължи НПО-та, които получават повече от €24 000 годишно от чужбина, да се регистрират като “подкрепяни от чужбина организации”. Най-важните точки в текста на новия закон са, че всяка организация, подкрепяща нелегалната миграция с чужди ресурси, трябва да бъде регистрирана и да докладва за дейността си. Освен това данъкът върху тяхното финансиране ще бъде инвестиран в защита на границите. Също така се предвижда издаване на ограничителни заповеди срещу тези, които участват в организацията на нелегална миграция до края на миграционната криза. Така активистите, пребиваващи в Унгария, няма да бъдат допускани до границите й.  Новината предизвика спекулации, че подобни заповеди може да бъдат издадени и за живеещи извън страната – като Сорос, който живее в САЩ, и негови подчинени, и те да не бъдат допускани в Унгария.  Мерките ще бъдат предадени за разглеждане от парламента през февруари.", "date": "2018.01.19", "title": " Закон “Стоп Сорос” бори нелегалната миграция в Унгария\t\t\t"}
{"url": "https://trud.bg/%d0%b8%d0%bb%d0%b8%d1%8f%d0%bd%d0%b0-%d0%b9%d0%be%d1%82%d0%be%d0%b2%d0%b0-%d1%89%d0%b5-%d0%be%d1%82%d0%ba%d1%80%d0%b8%d0%b5-%d0%b4%d0%b8%d1%81%d0%ba%d1%83%d1%81%d0%b8%d1%8f-%d0%b7%d0%b0-%d0%b1%d1%8a/", "text": "На 22 януари 2018 г., в 10.00 часа, в Зала 3 на НДК вицепрезидентът Илияна Йотова ще открие дискусия на тема „Бъдещето на Европейския съюз – сила в единството“. Дебатите са част от срещата на председателите на Комисиите по европейските въпроси на парламентите на страните членки на Европейския съюз (Председателски КОСАК). Други основни говорители в тази част ще бъдат Франс Тимерманс, първи зам.-председател на Европейската комисия, и Искра Михайлова, председател на Комисията по регионално развитие към Европейския парламент. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.19", "title": " Илияна Йотова ще открие дискусия за бъдещето на ЕС"}
{"url": "https://trud.bg/%d0%bd%d0%be%d0%b2-%d0%bf%d0%be%d0%b4%d0%b8%d1%83%d0%bc-%d0%b7%d0%b0-%d0%b0%d0%bb%d0%b1%d0%b5%d1%80%d1%82-%d0%bf%d0%be%d0%bf%d0%be%d0%b2/", "text": "Алберт Попов стигна до четвърти подиум в последните 9 дни в стартовете от календара на ФИС. Най-добрият български скиор завърши трети в гигантския слалом във Фолгария (Италия) само на 38 стотни за победителя Ханес Цигерле (Швейцария). Слравния Аксел Лунд Свиндал пък изпревари с половин секунда Киетил Янсруд при двойния норвежки триумф в супергигантския слалом за Световната купа в Кицбюел (Австрия). Асът на домакините Матиас Майер остана трети. До домакински триумф се стигна в дамското спускане в Кортина д’Ампецо (Италия). София Годжа остави зад себе си американските звезди Линдзи Вон и Микаела Шифрин, с което излезе на второто място в генералното класиране с 570 т. Сънародничката им Джулия Манкузо пък обяви край на кариерата си.", "date": "2018.01.19", "title": " Нов подиум за Алберт Попов"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d0%b2%d0%b7%d0%b5-%d1%80%d0%b5%d0%b2%d0%b0%d0%bd%d1%88-%e2%84%961/", "text": "Жребият отреди тежък път на Григор Димитров на Откритото първенство на Австралия, но той крачи уверено по него. Българинът сложи начало на серията реванши като повали Андрей Рубльов в третия кръг от мъжката схема. Тенисист №3 в света спечели с 6:3, 4:6, 6:4, 6:4 срещу 20-годишният руснак, който бе последният, побеждавал го на Голям шлем. Талантът надигра Димитров в 3 сета на Ю Ес Оупън през септември и се опита да го направи отново, но този път българина взе своето. Мачът се игра при много тежки условия – жегата бе страхотна, а слънцето светеше точно над централния корт „Род Лейвър Арена“. Дори зрителите се бяха оттеглили там, където козирките хвърляха сянка, но двамата тенисисти нямаше как да последват примера им. Още от първия сет стана ясно, че битката ще е драматична. Рубльов проби в първия гейм, но Григор обърна за 3:2. Българинът бързо успя да нагоди ударите си към играта на противника и с решителен пробив в 8-ия гейм спечели сета. Началото на втория пък даде надежди, че мачът може да се окаже изненадващо лесен – 2:0. Руснакът обаче беше решен да покаже, че неслучайно минава за една от големите надежди на световния тенис в следващите години. Той увеличи агресията и постави на тясно Димитров със силните си плоски удари. Опрян до стената, хасковлията започна да греши подобно на предишния си мач в турнира с американеца Макензи Макдоналд. 30-ият в схемата измъкна втората част, в края на която се видя, че и двамата имат много сериозни проблеми на корта. Грешките зачестиха, а шансовете, които великодушно си разменяха като подаръци, моментално бяха пропилявани с непремерени удари. Особени проблеми имаха при сервиса. Григор завърши мача с 15 двойни грешки (срещу 13 аса), а съперникът с 13 (и само 4 директни точки). В този момент обаче българинът показа по-здрави нерви. Въпреки че блестящото слънце му „отне“ 4 сетбола в края на третата част, той запази спокойствие и не се поддаде на напрежението. От другата страна на мрежата се настани смущението. Рубльов започна все по-често да проявява признаци на раздразнение, а и топлината очевидно не му понесе в края на адския маратон. Димитров пък и за миг не намали темпото и след всеки пропуснат шанс си осигуряваше нов. По същата рецепта той взе и четвъртия сет, с което се спаси от нова петсетова битка в разстояние на два дни. Победата е 19-а за Григор на Аустрелиън оупън, с което той надмина българския рекорд на Мануела Малеева. „Сега отивам в ледената вана, за да видя кой ще е следващият ми съперник“, заяви Димитров след мача. А няколко часа по-късно стана ясно, че родният ас ще има шанс за нов реванш в Мелбърн. Местната звезда Ник Кириос също си проправи път към осминафиналите след победа със 7:6 (5), 4:6, 7:6 (6), 7:6 (5) над Жо-Вилфред Цонга (Франция). Именно първата ракета на домакините нанесе единствената загуба на Григор тази година – на полуфинала в Бризбейн, където българинът сдаде титлата. Скандалджията е в противоречиви отношения с австралийската публика, но успя да се опази от провокации и да се наложи над идола си от детството след 3 тайбрека. Въпреки поражението в Бризбейн, Григор води с 2-1 победи в директните мачове между двамата.", "date": "2018.01.19", "title": " Григор взе реванш №1"}
{"url": "https://trud.bg/%d0%b4%d0%b8%d0%bc%d0%b8%d1%82%d1%80%d0%be%d0%b2-%d0%b6%d0%b5%d0%b3%d0%b0%d1%82%d0%b0-%d0%b2%d1%81%d0%b5-%d0%b5%d0%b4%d0%bd%d0%be-%d1%81%d0%b8-%d0%b1%d1%8f%d1%85-%d0%b2-%d0%b1%d1%8a%d0%bb%d0%b3/", "text": "За разлика от почти всички свои колеги Григор Димитров не се страхува от адската жега в Мелбърн. След победата над Андрей Рубльов българинът призна, че е свикнал на подобни условия още от дете в родното Хасково. Димитров не изрази претенции относно бъдещия си съперник, а само спрямо собствената си игра, макар че я оцени по-високо от колебливото представяне срещу американеца Макензи Макдоналд.   – Геврек звучи забавно (смее се)! Да, беше труден тест, но се справих. Днес играх поне малко по-добре от онзи ден. Раздадох се. Беше топло, но тези условия ми подхождат. – Не мисля. Прозорецът е много малък, а ми трябваше някаква почивка. Не физически, а по-скоро психически. Мисля, че вече намирам пътя. Още в първата седмица влязох в необходимата физическа форма. Пък и бях спрял само за пет дни. През тях не съм пипал ракета и не съм говорил с треньора. – Пак ви казвам, че обичам жегата, тя изобщо не ме плаши. В България като дете помня много горещи и сухи лета, затова днес се почувствах като у дома. Условията бяха страхотни. А и не съм за пръв път в Австралия и знам как да подходя по отношение на тялото и играта. Мисля, че всичко това ми помогна. – Мога да говоря само за себе си. Но ако се налага покривът да бъде затворен, нямам нищо против.   – Вие ми стигате, харесвам въпросите ви (смее се). Аз напуснах родината си много млад и съм свикнал да съм далеч от дома. Но се радвам когато мога да поговоря с някого на родния си език, тъй като го използвам само с трима-четирима души. Но пък тук има много големи български знамена. Понякога точно в най-трудния момент чувам български глас. Тази подкрепа е чест за мен. Ние се гордеем, че сме силен народ. – Наистина бяха много. Не искам да търся извинения. Явно условията не пасваха на стила ми на сервиране. Опитах да променя подхвърлянето на топката, но не сработи. Дано в следващия мач сервирам по-добре.   – Много важно е ако не се чувстваш добре по време на мач, да успееш да излезеш от положението. Днес чувствах, че удрям топката добре, но не успявах да намеря точните места по корта. Откакто съм тук е така, дори в тренировките. Неприятно е, когато важен удар те провали, но можеш само да продължиш напред към следващия. Едно от нещата, които ме правят щастлив на корта е, че имам голям арсенал от удари. Това ми дава увереност, че мога да се справя с всяка ситуация, още повече в напрегнат мач. – Турнирите от Големия шлем не се печелят в първата седмица. Трябва да мина през още много мачове. Харесват ми победи като последните две, защото са спечели в дни, в които не ми беше много удобно на корта. Мисля, че оттук-нататък може само да става по-добре. Със сигурност трябва да вдигна нивото още за следващия мач.", "date": "2018.01.19", "title": " Димитров: Жегата? Все едно си бях в България"}
{"url": "https://trud.bg/%d1%84%d0%b5%d0%b4%d0%b5%d1%80%d0%b5%d1%80-%d0%bf%d0%be%d0%bc%d0%be%d0%bb%d0%b8%d0%bb-%d0%b4%d0%b0-%d0%b8%d0%b3%d1%80%d0%b0%d0%b5-%d1%81%d0%b0%d0%bc%d0%be-%d0%b2%d0%b5%d1%87%d0%b5%d1%80/", "text": "За разлика от Григор Димитров швейцарският маестро Роджър Федерер не смята да подлага на тест издържливостта си на горещините в Мелбърн. Супершампионът призна, че сам е поискал от домакините да залагат мачовете му само във вечерните сесии, когато температурите са значително по-ниски. Рекордьорът по титли от Големия шлем явно е решил да се презастрахова, тъй като неговия статут на най-голяма звезда в тениса му „гарантира място в праймтайма“. „Не съм само аз, поне 60 играчи са помолили за това – защити се шампионът. – Джокович също играе вечер, както и австралийците. Не аз редя програмата и ако се наложи ще играя през деня.“ Това доведе до нападки от страна на големия му съперник Рафаел Надал, който вчера се показа „за малко“ на слънце, колкото да победи с 6:1, 6:3, 6:1 Дамир Джумхур (Босна и Херцеговина). „Според мен не е безопасно да се играе на 42 градуса – заяви Матадора. – Не знам дали за публиката е голямо удоволствие да гледа как играчите се мъчат. Но има и такива, които играят само вечер. Всички знаете кои са.“ Директорът на турнира Крейг Тайли призна, че се допитва до играчите, за да подреди програмата за деня. „Всички те са професионалисти и трябва да могат да се справят с изискванията на турнир на открито – обясни той. – Има кофи с лед и всичко необходимо. На други места се играе и при по-големи жеги.“", "date": "2018.01.19", "title": " Федерер помолил да играе само вечер"}
{"url": "https://trud.bg/%d0%bf%d1%80%d0%b5%d0%b1%d0%b8%d1%85%d0%b0-%d0%b1%d0%b0%d1%89%d0%b0-%d0%b8-%d1%81%d0%b8%d0%bd/", "text": "Двама американци, баща и син, бяха пребити от банда при напускане на тенис комплекса в Мелбърн. Едмънд Прибиткин и 17-годиншният му син Едик били нападнати от голяма група младежи, които им поискала цигари, но бързо започнали да ги удрят и ритат. Бащата е в изкуствена кома, а синът му със сътресение на мозъка и счупен нос.", "date": "2018.01.19", "title": " Пребиха баща и син"}
{"url": "https://trud.bg/%d0%b7%d0%b0%d0%bf%d0%be%d1%87%d0%bd%d0%b0-%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0%d0%bd%d0%b5-%d0%bd%d0%b0-%d0%bf%d1%80%d0%b8%d1%87%d0%b8%d0%bd%d0%b8%d1%82%d0%b5-%d0%b7%d0%b0-%d1%81/", "text": "Британски съдебен лекар очаква резулатите от изследванията, които ще определят причината за смъртта на певицата Долорес О’Риърдън от група „Кранберис“, съобщи Асошиейтед прес. Разследването на причините за смъртта започна официално днес. О’Риърдън беше   в началото на седмицата и беше обявена за мъртва на място от пристигналите служители на бърза помощ. Направена е аутопсия и „съдът очаква резултатите от различни тестове, които са поръчани“, ката Стивън Ърл от съда в Уестминстър. Полицията не смята смъртта на певицата за подозрителна. Това означава, че не са намерени никакви съмнителни улики. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.19", "title": " Започна разследване на причините за смъртта на Долорес О’Риърдън"}
{"url": "https://trud.bg/%d1%81%d0%ba%d0%b0%d0%bd%d0%b4%d0%b0%d0%bb%d0%b4%d0%b6%d0%b8%d1%8f%d1%82%d0%b0-%d0%ba%d0%b8%d1%80%d0%b8%d0%be%d1%81-%d0%b3%d1%80%d0%b8%d0%b3%d0%be%d1%80-%d0%b5-%d1%81%d0%b8%d0%bb%d0%b5%d0%bd-%d1%89/", "text": "Ник Кириос няма илюзии, че ще има лесна задача на 1/8-финалите срещу Григор Димитров. „Той е изключителен спортисти, един от най-добрите – призна австралийският скандалджия. – Направи силен сезон и е готов за петсетови мачове. Освен това ми е добър приятел. Знам, че ще е трудно.“", "date": "2018.01.19", "title": " Скандалджията Кириос: Григор е силен, ще е тежко"}
{"url": "https://trud.bg/%d1%81%d1%8a%d1%81-100-%d1%82%d0%b5-%d1%80%d0%be%d0%b4%d0%be%d0%bf%d1%81%d0%ba%d0%b8-%d0%b3%d0%b0%d0%b9%d0%b4%d0%b8-%d0%be%d1%82%d0%ba%d1%80%d0%b8%d1%85%d0%b0-%d0%b8%d0%b7%d0%bb%d0%be%d0%b6%d0%b5/", "text": "В центъра на Европа зазвучаха 100-те родопски каба гайди. С тях беше открито най-голямото изложение за земеделски храни и продукти “Зелена седмица” в германската столица Берлин. “Ако бяхте далеч в космоса” щяхте да чуете това, прочетоха гостите, след което чуха изпълнението на песента “Притурите се планината”. България беше в центъра на всички речи, а танците на ансамбъл “Българе” и музиката на Люси Дяковска, Печенката и квартет “Интро” накараха публиката дълго да аплодира страната ни, която за първи път е официален партньор на изложението. Освен това официалните гости и изложителите на “Зелена седмица” видяха клип, представящ красотите на страната ни, направен от ансамбъл “Българе”. Официалното откриване на панаира се проведе на българския щанд, на който лентата прерязаха земеделският министър Румен Порожанов, германският му колега Кристиан Шмид, кметът на Берлин Михаел Мюлер, еврокомисарият по земеделие Пол Хоган и останалите официални лица. Като страна-партньор България организира и първата официална вечеря на събитието, веднага след откриването. 3000 гости от цял свят успяха да опитат родни ястия като лозови и зелеви сърми, филета, зеленчуци, шопска салата, лютеница, скара и родни напитки. Българският министър на земеделието вчера обиколи родните щандове и говори с всеки от изложителите. Порожанов разказа и за дебатите относно общата селскостопанска политика, които ще водим като председател на Съвета на Европа. Обсъжда се увеличаване на вноските в бюджета на ЕС с 1,1 % от БВП, за да се компенсира излизането на Великобритания от Съюза, обясни той. И допълни, че всички страни са единодушни, че директните плащания трябва да бъдат продължени. Освен това ще се обсъжда балансиране на субсидиите на различните страни-членки и таваните на плащанията, като е добре консенсус да бъде постигат преди изборите за нов Европарламент. Обмисля се и българска мярка за напояване, която да бъде включена в Програмата за развитие на селските райони.", "date": "2018.01.19", "title": " Със 100-те родопски гайди  откриха изложение в Берлин\t\t\t"}
{"url": "https://trud.bg/%d1%81%d1%8a%d0%bd%d0%b0%d1%80%d0%be%d0%b4%d0%bd%d0%b8%d1%87%d0%ba%d0%b0-%d1%81%d0%bb%d0%be%d0%b6%d0%b8-%d0%ba%d1%80%d0%b0%d0%b9-%d0%bd%d0%b0-%d1%83%d0%ba%d1%80%d0%b0%d0%b8%d0%bd%d1%81%d0%ba%d0%b0/", "text": "Елина Свитолина (Украйна) сложи край на приказката на 15-годишната си сънародничка Марта Костюк. Номер 4 в женския тенис взе победа с 6:2, 6:2 само за 59 минути. „Тя играе като извънземна – призна Костюк. – Колко струва един урок при нея? Сега го получих безплатно.“ „Всъщност е близо сто хиляди долара, колкото е наградният фонд за четвърти кръг – поправи я Свитолина. – За тези пари има по-добри учители.“", "date": "2018.01.19", "title": " Сънародничка сложи край на украинската приказка"}
{"url": "https://trud.bg/%d0%b7%d0%b0-%d1%83%d0%bb%d0%b5%d1%81%d0%bd%d0%b5%d0%bd%d0%b8%d0%b5-%d0%bd%d0%b0-%d0%b4%d0%be%d0%bc%d0%b0%d0%ba%d0%b8%d0%bd%d1%81%d1%82%d0%b2%d0%b0%d1%82%d0%b0-%d1%8e%d0%b7%d0%b4%d0%bf-%d1%80%d0%b0/", "text": "Осем централни склада за продажба на дърва за огрев вече функционират на територията на Югозападното държавно предприятие. Складовете са разположени на достъпни места в районите на Елин Пелин, Брезник, Витошко-Студена, Гоце Делчев, Дупница, Осогово, Разлог и Самоков. В тях горските стопанства ще поддържат постоянен резерв, за да могат да реагират гъвкаво на търсенето при продължителни застудявания и обилни снеговалежи като миналогодишните. Към момента между 40 и 200 пространствени кубически метра са наличностите в отделните складове. От началото на другата седмица жителите на гр. Дупница и региона, които не са успели да се снабдят с дърва, имат възможност да ги закупят от склада, обособен в непосредствена близост до административната сграда на горското стопанство. Цената, на която ще се продава пространствен кубичен метър иглолистна дървесина, е 54 лв. с ДДС. Широколистните дърва от бук, габър и акация са на цена 74,40 лв. за куб. метър, а дъбовите – за 80,40 лв. с ДДС. При необходимост от допълнителни количества „ДГС Дупница” има сключен договор с фирма изпълнител, която периодично ще осигурява доставки. Всички складове са оборудвани с видеонаблюдение, а електронни дневници отчитат постъпилата, преработена и експедирана дървесина, съгласно изискванията на чл. 206 от Закона за горите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.19", "title": " За улеснение на домакинствата ЮЗДП разкри 8 централни склада за дърва"}
{"url": "https://trud.bg/%d0%b2%d0%b4%d0%b8%d0%b3%d0%b0%d1%82-5-%d0%b7%d0%b2%d0%b5%d0%b7%d0%b4%d0%b5%d0%bd-%d1%85%d0%be%d1%82%d0%b5%d0%bb-%d0%b2-%d1%86%d0%b5%d0%bd%d1%82%d1%8a%d1%80%d0%b0-%d0%bd%d0%b0-%d1%81%d0%be%d1%84%d0%b8/", "text": "Нов 5-звезден хотел ще бъде издигнат в центъра на София. Той ще се намира в района на Солни пазар, на мястото на бившия цирк. Теренът вече е заграден и дейностите са започнали. Инвеститор е компанията “Айтауър Дивелопмънт” ЕАД, става ясно от информационната табела пред обекта. Инвестицията е около 50 млн. евро, а хотелът ще работи под световно известната марка “Мариот” (Мarriott). Към хотела ще има търговски обекти. Сградата ще бъде на 30 етажа, ще има открити външни асансьори, панорамен ресторант на последния етаж и тераса с гледка към цяла София. Под земята ще са паркингът с 40 места и складовите помещения. Хотелът се изгражда от “Щрабаг”. Пусковият срок е 2020 г. и се очаква Мариот да стане най-големият 5-звезден хотел в столицата.", "date": "2018.01.19", "title": " Вдигат 5-звезден хотел в центъра на София\t\t\t"}
{"url": "https://trud.bg/%d0%b4%d0%b6%d0%b5%d0%b9%d0%bc%d1%81-%d0%bc%d0%b0%d1%82%d0%b8%d1%81-%d1%81%d0%b0%d1%89-%d1%81%d0%b0-%d0%b8%d0%b7%d0%bf%d1%80%d0%b0%d0%b2%d0%b5%d0%bd%d0%b8-%d0%bf%d1%80%d0%b5%d0%b4-%d0%bd%d0%b0%d1%80/", "text": "Министърът на отбраната на САЩ Джеймс Матис заяви, че страната е изправена пред „нарастващи заплахи“ от Китай и Русия, като предупреди, че предимствата на американските военнослужещи са ерозирали през последните години, предаде АФП. „Изправени сме пред нарастващите заплахи от ревизионистичните сили като Китай и Русия, нации, които се стремят да създадат свят, съвместим с авторитарните им модели“, заяви Матис при представянето на стратегията на Пентагона за национална отбрана. „Нашите военни все още са силни, но конкурентоспособността ни е ерозирала във всяка област на военно дело“, призна американският министър на отбраната.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.19", "title": " Джеймс Матис: САЩ са изправени пред нарастващи заплахи от Китай и Русия"}
{"url": "https://trud.bg/%d0%b9%d0%be%d1%85%d0%b0%d0%bd%d0%b5%d1%81-%d1%85%d0%b0%d0%bd-%d1%81%d1%8a%d1%80%d0%b1%d0%b8%d1%8f-%d0%b8-%d1%87%d0%b5%d1%80%d0%bd%d0%b0-%d0%b3%d0%be%d1%80%d0%b0-%d1%89%d0%b5-%d1%81%d0%b0-%d1%81/", "text": "Сърбия и Черна гора вероятно ще бъдат следващите страни, които ще се присъединят към ЕС, може би към 2025 г., заяви пред Ройтерс еврокомисарят по разширяването Йоханес Хан. Според него процесът на присъединяване към ЕС е най-добрият начин за борба с корупцията, организираната престъпност и заплахата от авторитаризъм в региона. Йоханес Хан, еврокомисар по разширяването: „Днес най-напредналите са Черна гора и Сърбия, но тъй като процесът е на база постижения в зависимост от напредъка, който бележат страните, е твърде рано да се каже коя ще е първата нова членка. Повече от ясно е, че ние или ще изнасяме стабилност като Европейски съюз, или ще внасяме нестабилност, а знаем колко крехък е този регион, колко крехък продължава да е и днес.“, коментира Йоханес Хан. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.19", "title": " Йоханес Хан: Сърбия и Черна гора ще са следващите, които ще влязат в ЕС"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%be%d1%82-%d0%b1%d1%80%d0%be%d1%8f-%d0%bd%d0%b0-%d1%82%d1%80%d1%83%d0%b4-%d0%b2-%d1%81%d1%8a%d0%b1%d0%be-7/", "text": "Специализираната прокуратура участва в международна операция за неутрализиране на пирамидална структура за измами с търговска цел и пране на пари чрез създаване и разпространение на виртуалната валута уанкойн (OneCoin). Основателка на мрежата, която в момента се е разпростряла на 4 континента, е българката д-р Ружа Игнатова (37 г.).   „За е-управление са изхарчени малко над 100 млн. евро. Останалите разходи са за компютри и принтери, което не е-управление”, коментира пред „Труд” вицепремиерът Томислав Дончев. Той бе в парламента заради искането на БСП да се създаде специална комисия, която да установи колко средства са дадени за е-управление. Предложението на левицата бе отхвърлено.   Размисли около поредната програма на МОН какво да пише в учебника за Х клас – анализ на проф. Искра Баева       Защо да се крият, като не ги търсят – коментар на Анна Заркова         Интервю с композитора и автор на песни Вида Пиронкова         Щом елитът нарушава правилата на говора, какво остава за бедния народец – материал на Тодор Коруев       Д-р Людмила Емилова продължава поредицата си за дълголетието в „Труд“         Големият развлекателен хороскоп на „Труд“  ", "date": "2018.01.19", "title": " Вижте акцентите от броя на „Труд“ в събота, 20 януари 2018"}
{"url": "https://trud.bg/%d0%b2-%d0%b8%d1%81%d1%82%d0%b0%d0%bd%d0%b1%d1%83%d0%bb-%d0%b7%d0%b0%d0%b1%d1%80%d0%b0%d0%bd%d0%b8%d1%85%d0%b0-%d0%bf%d0%b8%d0%b5%d1%81%d0%b0-%d0%b7%d0%b0-%d0%b4%d0%b8%d0%ba%d1%82%d0%b0%d1%82%d0%be/", "text": "Властите в Истанбул забраниха представление на пиеса за диктатор, позовавайки се на дадените им правомощия в рамките на извънредното положение в Турция, въведено след неуспешния опит за преврат срещу президента Реджеп Тайип Ердоган, предаде Ройтерс. „Просто диктатор“ е продължителен монолог на владетел на неуточнена страна, който разказва за своето издигане на власт. Докато диктаторът говори, се чуват скандиранията на разгневени демонстранти, които приближават резиденцията му, но това не го безпокои. Тази сутрин полицията уведоми театъра в квартал Кадъкьой, че представянето на пиесата в което и да е открито или закрито пространство в квартала се забранява. Според уведомлението е било оценено, че „пиесата може да засегне обществения ред и сигурност по негативен начин“. Актьорът, който представя моноспектакъла – Баръш Атай, който е открит критик на президента Ердоган, обеща на публиката, че те все пак ще видят спектакъла. „Нямаме никакви очаквания от правосъдна система, която се е превърнала в играчка в техните ръце, така че няма да оспорим тази забрана в съда“, написа той в Туитър. „Но ние ви обещаваме, че „Просто диктатор“ ще стигне до всички. Много скоро!“ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.19", "title": " В Истанбул забраниха пиеса за диктатор, изпълнявана от критик на Ердоган"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%ba%d0%b0%d1%82%d0%b0-%d1%80%d1%83%d0%b6%d0%b0-%d0%bc%d0%b0%d0%bc%d0%b8-%d1%81-%d0%bc%d1%80%d0%b5%d0%b6%d0%b0-%d0%b7%d0%b0-%d0%ba%d1%80%d0%b8%d0%bf%d1%82%d0%be/", "text": "Специализираната прокуратура участва в международна операция за неутрализиране на пирамидална структура за измами с търговска цел и пране на пари чрез създаване и разпространение на виртуалната валута уанкойн (OneCoin). Основателка на мрежата, която в момента се е разпростряла на 4 континента,  е българката д-р Ружа Игнатова (37 г.). Акцията е координирана от Европол и Евроджъст, а нашите спецпрокурори,  следователи и агенти от ГДБОП и ДАНС са действали по съдебна поръчка за правна помощ от прокуратурата в германския град Билефелд, област Северен Рейн-Вестфалия, пристигнала през октомври 2017 г. Искането на немските магистрати към България е за конкретни процесуално-следствени действия – претърсвания и разпити на свидетели, но няма издадени европейски заповеди за арест на конкретни лица, уточни вчера шефът на спецпрокуратурата Иван Гешев. Проверявано е българското търговско дружество „Уан Нетуърк сървисис” ЕООД и свързаните с него лица, в това .число и две българки с германско гражданство. Това са основателката на „ункойн”  Ружа Игнатова и нейната майка Веска, на чието име има 9 регистрирани фирми у нас. Сред тях не е въпросното ЕООД, което се води на 26-годишния Кристиян М., а негов собственик е друга фирма с шеф Божидар З., също 26-годишен.  Разследващите установяват местонахождението на сървърите в София и обслужващите ги фирми, използвани от международната престъпна организация. На 17 и 18 януари 2017 г.,  в присъствието на представители на Европол и германските разследващи органи, са претърсени офисите на „Уан Нетуърк сървисиз”, както и на 14 други дружества в София, Варна и Велико Търново. Иззети са множество веществени доказателства. До момента са разпитани 50 свидетели.  „OneCoin Ltd.” е регистрирано в Обединените арабски емирства и действа чрез стотици свързани с него дружества на 4 континента. То въвежда разплащания с уанкойн (по подобие на криптовалутата биткойн), като в Германия и няколко други държави разпространението на уанкойни е забранено. Според немските финасови институции уанкойните служат като платежно средство, чрез което се заобикаля местното законодателство, уреждащо платежните услуги. Има съмнения, че чрез схемата „уанкойн” може да се финансират организирани престъпни групи и терористични организации. Българското дружество „Уан Нетуърк сървисиз” ЕООД е изпълнявало функциите на фактически търговски представител на „OneCoin Ltd.”, набирало е клиенти като дистрибутор на създадената от него виртуална валута. В момента дейността на свързани с „OneCoin Ltd.” дружества се разследва още в Англия, Ирландия, Италия, САЩ, Канада, Украина, Литва, Латвия, Естония и много други държави. Ружа Игнатова е обвиняема като член на организирана престъпна група за финансови измами в Германия, но у нас търговията с криптовалута не е инкриминирана, съобщи вчера шефът на специализираната прокуратура Иван Гешев. Разследването започнало преди 2-3 години там, но е било много трудно, тъй като става дума за нов вид виртуална дейност, извършвана в половината свят. Говорителят на главния прокурор Румяна Арнаудова посочи, че за около 3 години тази международна група е успяла да привлече повече от 3 млн. потребители и клиенти от цял свят, които инвестират в обучителни пакети за криптовалутата уанкойн. Прокурор Гешев обясни, че има разлика между криптовалутите уанкойн и биткойн. „Всеки може да търгува с биткойни свободно в интернет, но с уанкойни можете да се снабдите само чрез фирми дистрибутори. Системата уанкойн е централизирана. Изглежда дейността е започнала в България и всички сървъри са били тук”, посочи Гешев. Той обясни, че цената на биткойна се формира от съотношението между търсене и предлагане, а уанкойн е като счетоводен тефтер, но с „погрешна” информация. „Тази дейност е високотехнологична и е на ръба на закона в много държави”, подчерта Гешев. Д-р Ружа Игнатова е родена в България, но от 10-годишна живеев в Германия с родителите си Пламен и Веска Игнатови. Завършва магистратура по „Икономика” в университета в Констанц и защитава докторантура по „Право” в Оксфорд, сочи самата тя в биографията си. Започва  кариерата си като консултант в международната компания „Маккинзи енд Къмпани”, където работи с редица международни банки и финансови институции. Според германско списание „Дер Шпигел” Ружа Игнатова и баща й Пламен до 2012 г. са имали металургичен завод в Бавария, който е фалирал дни, след като собствениците са го продали. Немското издание сочи, че дъщерята е била осъдена условно за това, че е забавила обявяването на несъстоятелност, а синдикът на дружеството обвинява семейството, че преди несъстоятелността са разглобили мощностите с цел да бъдат изнесени от завода. Игнатова е цитирана да твърди, че това е невярна интерпретация, а причината за фалита била световната криза. През 2015 г. представя концепцията за бъдещето на световните разплащания чрез криптовалути на форум, организиран от списание The Economist. Освен Ружа Игнатова, други лектори на събитието са тогавашният президент на България Росен Плевнелиев, и министъра на икономиката Божидар Лукарски. В България през 2014 г. регистрира Фондация „Един свят” и получава приза „Бизнесдама на 2014 г.” Омъжена е за немски адвокат. За нейния светски живот и участието й в партита, включително и на 40-метрова яхта, съобщават жълтите сайтове. Пред „Труд” вчера един от нейните близки й приятели – Евгени Минчев, любезно отказа да дава информация. Централната сграда на проверяваната от спецпрокуратурата, ГДБОП и ДАНС фирма „Уан нетуърк сървисис” ЕOOД се намира в сграда на столичния площад „Славейков” 6А. Смята се, че преди 5  г. цялата сграда  е купена за около 3 млн евро от фирма, регистрирана в Обединените арабски емирства от Ружа Игнатова. Тя и майка й Веска управляват през различните периоди и други фирми като „Уан пропърти“, „Уан пеймънтс“ и др., които придобивяат недвижими имоти в идеалния център на София, сред които и емблематичната сграда на бившия ресторант „Крим” за около 4,2 млн евро. Брокери изчисляват, че общата пазарна стойност на купените от семейството от Германия недвижими имоти надхвърля 20 млн.лв. В свое интервю пред светски сайт Ружа Игнатова разказва, че води преговори за закупуване на една у закъсала спрямо момента козметична фабрика в Германия. „Освен напълно познатите марки, с които е известна, ще създам и една чисто нова козметична линия, както и продукти за коса с първоначално име RUJA, което е моето име, но и звучи интернационално по някакъв начин”, казва бизнесдамата.", "date": "2018.01.19", "title": " Българката Ружа мами с мрежа за криптовалута\t\t\t"}
{"url": "https://trud.bg/%d0%b3%d0%b0%d0%b7%d0%bf%d1%80%d0%be%d0%bc-%d0%bf%d0%be%d0%bb%d1%83%d1%87%d0%b8-%d1%80%d0%b0%d0%b7%d1%80%d0%b5%d1%88%d0%b5%d0%bd%d0%b8%d0%b5-%d0%b7%d0%b0-%d0%b2%d1%82%d0%be%d1%80/", "text": "По дипломатически пътища „Газпром” е получил разрешението на турските власти за строителството на втората тръба на газопровода „Турски поток” до крайбрежието на южната ни съседка, предаде ТАСС. Според официалното съобщение на холдинга работата по проекта върви „с пълна сила” на три места едновременно – в Русия, Турция и в Черно море, като вече са положени 760 км от трасето. Близо до завършване е началната станция на руска територия, а на турска започва изграждането на приемния терминал. Новото решение на турските власти отваря пътя към полагането на втората тръба в турски води. „Вече сме абсолютно сигурни, че двете линии на газопровода ще бъдат пуснати в експлоатация в срок, до края на 2019 г”, заяви шефът на „Газпром” Алексей Милер. В информацията на ТАСС пише, че втората тръба на „Турски поток” трябва да пренася газ до турско-гръцката граница. Премиерът Бойко Борисов заяви, че трасето ще стигне и до България, а от там – към Сърбия. Външният министър на Русия Сергей Лавров обаче преди няколко дни заяви, че подобен сценарий е възможен само при „железобетонни гаранции” за проекта от страна на ЕК. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.19", "title": " „Газпром” получи разрешение за втората тръба на „Турски поток”"}
{"url": "https://trud.bg/%d1%81%d0%bf%d0%b0%d1%80%d1%82%d0%b0%d0%bd-%d0%b0%d0%b2%d0%b0%d1%80%d0%b8%d1%80%d0%b0-%d0%bd%d0%b0-%d0%b3%d1%80%d0%b0%d1%84-%d0%b8%d0%b3%d0%bd%d0%b0%d1%82%d0%b8%d0%b5%d0%b2%d0%be/", "text": "Военнотранспортен самолет C-27J „Спартан” е аварирал при извършване на учебна маневра на територията на авиобаза „Граф Игнатиево”, съобщиха от военновъздушните сили. Няма пострадали военнослужещи от екипата. На самолета, обаче, са нанесени материални щети. По случая се води разследване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.19", "title": " „Спартан” аварира на Граф Игнатиево"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d1%81%d0%be%d0%b1%d1%81%d1%82%d0%b2%d0%b5%d0%bd%d0%b8%d0%ba%d0%b0-%d0%bd%d0%b0-%d0%b0%d0%b2%d1%82%d0%be%d0%b1%d1%83%d1%81%d0%b0-%d1%83%d0%b1/", "text": "Задържан е собственикът на автобуса, който уби 18 души на „Бакаджика“ през май 2009 г., съобщиха от прокуратурата в Ямбол за  . Слав Славов е открит в Северна България, след като беше обявен за издирване преди 6 години. Подозренията бяха, че се крие в чужбина. Трагедията стана на Спасовден, когато автобус „Чавдар“, собственост на фирмата на Славов, буквално се вряза в хората, празнуващи в местността „Бакаджика“ край Ямбол. Шофьорът и собственикът на фирмата са осъдени на по 10 години затвор. Водачът почина, докато излежаваше присъдата си, а Славов успя да се укрие и остана в неизвестност до задържането си. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.19", "title": " Задържаха собственика на автобуса убиец от „Бакаджика”"}
{"url": "https://trud.bg/%d0%ba%d0%be%d0%bc%d0%b8%d1%81%d0%b8%d1%8f-%d0%bf%d0%be-%d0%b1%d0%b5%d0%b7%d0%be%d0%bf%d0%b0%d1%81%d0%bd%d0%be%d1%81%d1%82-%d0%bd%d0%b0-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-2/", "text": "Комисия по безопасност на движението към Община Благоевград набеляза редица мерки за повишаване сигурността на всички участници в движението. По време на свое заседание Комисията взе решение да бъде положена пътна маркировка на пътя от Благоевград към летовище „Бодрост“. Ще бъдат поставени антипаркинг тела на пътния възел между бул. „Пейо Яворов“ и бул. „Св. Димитър Солунски“. Комисията реши още да бъде положена и напречна пътна маркировка на кръстовището на бул. „Пейо Яворов“, до „Стилдом“ и кръстовището на ул. „Броди“ с ул. „Яне Сандански“ съгласно ПИПСМР. Бе взето решение да се извърши обход на всички пешеходни пътеки съвместно с представители на Сектор „Пътна полиция“. Ще бъде извършен допълнителен оглед на останалата част от пешеходните пътеки и ще се прецени необходимостта от допълнителното им осветяване. Членовете на комисията заседаваха и разгледаха въпроси, постъпили от граждани под формата на горещи сигнали, имейли или входирани в Деловодството на Общината молби и жалби. Община Благоевград разработва проект за изграждане на цялостно видеонаблюдение на Благоевград. Община Благоевград апелира за внимание от страна както на водачите на превозни средства, така и на пешеходците. Нека всички спазват правилата за движение по пътищата, спазват ограниченията, за да бъдат избегнати инциденти с фатален край. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.19", "title": " Комисия по безопасност на движението в Благоевград с редица мерки за повишаване сигурността на пътя"}
{"url": "https://trud.bg/%d0%bf%d1%80%d0%b5%d0%b4%d0%bb%d0%b0%d0%b3%d0%b0%d1%82-%d0%b8%d0%bc%d0%b5%d1%82%d0%be-%d0%bd%d0%b0-%d1%81%d0%b8-%d1%86%d0%b7%d0%b8%d0%bd%d0%bf%d0%b8%d0%bd-%d0%b4%d0%b0-%d0%b1%d1%8a%d0%b4%d0%b5-%d0%b2/", "text": "Китайската комунистическа партия предложи днес да впише „Максимата на Си Цзинпин“ в националната конституция – знак за още по-значително укрепване на позициите на президента начело на властта, предаде Франс прес. Предложението за поправка трябва да бъде гласувано в Общокитайското събрание на народните представители (парламента) през март, но резултатът от него изобщо не буди съмнения, тъй като комунистическата партия е единствената политическа формация в страната. В края на двудневно заседание Централният комитет на партията предложи в конституцията да бъде вписана „Максимата на Си Цзинпин за социалистическата икономика по китайски образен на новата ера“, предаде агенция Синхуа. През октомври миналата година името на президента вече влезе в партийния устав редом с това на основателя на Китайската народна република Мао Цзедун (1893-1976 г.). Си Цзинпин скоро ще може да се похвали с още едно сравнение с „Великия кормчия“: досега единствен Мао имаше право ръководната му мисъл да бъде вписвана приживе в конституцията и устава на партията. „Теорията“ на ръководителя Дън Сяопин, инициатор на икономическите реформи, предприети в края на 70-те години на миналия век, беше вписана едва след смъртта му през 1997 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.19", "title": " Предлагат името на Си Цзинпин да бъде вписано в конституцията"}
{"url": "https://trud.bg/%d1%82%d1%80%d1%83%d1%81-%d0%be%d1%82-63-%d0%bf%d0%be-%d1%80%d0%b8%d1%85%d1%82%d0%b5%d1%80-%d1%80%d0%b0%d0%b7%d0%bb%d1%8e%d0%bb%d1%8f-%d1%81%d0%b5%d0%b2%d0%b5%d1%80%d0%be%d0%b7%d0%b0%d0%bf%d0%b0/", "text": "Земетресение с магнитуд 6,3 по скалата на Рихтер е регистрирано в Калифорнийския залив в Северозападно Мексико, показва справка на интернет страницата на Геологическата служба на САЩ (USGS) Земетресението е регистрирано в 10:17 часа сутринта местно време (18:17 българско време) на дълбочина 10 км. Епицентърът е на 77 км североизточно от град Лорето. Няма данни за жертви и разрушения. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.19", "title": " Трус от 6,3 по Рихтер разлюля Северозападно Мексико"}
{"url": "https://trud.bg/%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d1%89%d0%b5-%d1%81%d0%b5-%d1%81%d1%80%d0%b5%d1%89%d0%bd%d0%b5-%d1%81-%d0%bf%d1%80%d0%b5%d0%bc%d0%b8%d0%b5%d1%80%d0%b0-%d0%bd%d0%b0-%d1%87/", "text": "На 22 януари от 14.00 часа на „Дондуков“ 2 президентът Румен Радев ще се срещне с премиера на Чешката република Андрей Бабиш, който ще бъде на посещение в България. Това съобщиха от прессекретариата на държавния глава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.19", "title": " Румен Радев ще се срещне с премиера на Чешката република"}
{"url": "https://trud.bg/%d0%b2%d0%b5%d1%85%d1%82%d0%be%d1%80%d0%b8%d0%b8-%d0%bf%d0%be%d0%b4%d0%bf%d0%b0%d0%bb%d0%b8%d0%bb%d0%b8-%d0%ba%d1%8a%d1%89%d0%b0-%d0%bd%d0%b0-%d0%b8%d0%b7%d0%b3%d0%be%d1%80%d1%8f%d0%bb%d0%b0-%d0%b2/", "text": "Вехтории са подпалили къщата на изгорялата в бургаското село Маринка жена. Три часа след полунощ на Атанасовден, огънят лумнал и тя се задушила от дима, докато спяла. Къщата на Станка А. била разположена на ул. „Велека“ №1. След стихията е изгоряла напълно. Комшии видели пламъците и се обадили в пожарната. Огънят бил потушен от един противопожарен автомобил и четирима огнеборци. След погасяване на пожара е бил открит трупа на собственичката на къщата – 67 годишната С.А., самотно живееща и водеща клошарски начин на живот, видно от намерените в двора и в къщата множество стари предмети и вещи / пластмасови бутилки, туби, стъклени буркани и т.н./. По данни на съседи в къщата възниквали многократно пожари, тъй като Станка А. била страстен пушач и често ползвала свещи за осветление. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.19", "title": " Вехтории подпалили къща на изгоряла в пожар жена"}
{"url": "https://trud.bg/%d0%b0%d0%ba%d1%82%d1%8c%d0%be%d1%80-%d0%bf%d0%be%d0%b4%d0%ba%d1%80%d0%b5%d0%bf%d1%8f-%d0%b0%d0%b2%d1%81%d1%82%d1%80%d0%b0%d0%bb%d0%b8%d0%b5%d1%86%d0%b0/", "text": "Емоционалната вечер за Ник Кириос продължи със срещата му с актьора Уил Смит. „Когато го видях да ме подкрепя от трибуните, направо се вцепених“, призна австралиецът. „Не гледам много тенис, но заради Ник си заслужава“, отговори холивудската звезда. Смит вероятно ще се появи на трибуните и за мача на австралиеца с Григор Димитров.", "date": "2018.01.19", "title": " Актьор подкрепя австралиеца"}
{"url": "https://trud.bg/400-%d0%bc%d0%bb%d0%b0%d0%b4%d0%b8-%d0%bb%d0%b5%d0%ba%d0%b0%d1%80%d0%b8-%d0%bf%d0%be%d0%bb%d0%be%d0%b6%d0%b8%d1%85%d0%b0-%d1%85%d0%b8%d0%bf%d0%be%d0%ba%d1%80%d0%b0%d1%82%d0%be%d0%b2%d0%b0-%d0%ba%d0%bb/", "text": "Повече от 400 млади лекари положиха Хипократова клетва на церемония в Зала 1 на НДК. Преобладаващата част от тях са избрали да специализират вътрешни болести, хирургия и кардиология. Трима пък завършват с пълно отличие. 48% от младите лекари планират да заминат за чужбина, показва анкета, проведена сред тях. В предишни години обаче са били много повече. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.19", "title": " 400 млади лекари положиха Хипократова клетва (СНИМКИ)"}
{"url": "https://trud.bg/%d0%bd%d0%be%d0%b2-%d0%bd%d0%b0%d0%b2%d0%b8%d0%b3%d0%b0%d1%82%d0%be%d1%80-%d0%b7%d0%b0-%d0%b3%d1%80%d0%b8%d0%b3%d0%be%d1%80-%d0%b3%d1%80%d0%b8%d0%b3%d0%be%d1%80%d0%be%d0%b2/", "text": "Носителят на Европейския рали трофей на ФИА (Балканска зона) в клас ERT3 и в клас Джуниър за 2017-а Григор Григоров ще има нов навигатор за предстоящия сезон. До младия пилот в колата ще седне Йордан Йорданов „Целите ни за 2018-а са да повторим успеха си в Европейския Рали Трофей, както и първото място в националното първенство – заяви Григоров. – Това ще ни даде възможност отново да участваме във финала на трофея.“ Пилотът ще продължи да разчита на подкрепата на „Риск Инженеринг“ и „Енекод“. Също и на автомобила си „Пежо 208 R2“, който обаче ще е с нов дизайн и ще бъде обслужван от нов технически екип.", "date": "2018.01.19", "title": " Нов навигатор за Григор Григоров"}
{"url": "https://trud.bg/%d0%b1%d0%b8%d0%b0%d1%82%d0%bb%d0%be%d0%bd%d0%b8%d1%81%d1%82%d0%b8%d1%82%d0%b5-%d0%b1%d0%b0%d0%b2%d0%bd%d0%b8-%d0%b8-%d0%bd%d0%b5%d1%82%d0%be%d1%87%d0%bd%d0%b8-%d0%b2-%d0%b0%d0%bd%d1%82%d1%85%d0%be/", "text": "Надеждите за български медал в биатлона от зимните олимпийски игри Пьонгчан 2018 вече не изглеждат толкова реални след поредното неубедително представяне на мъжете в Световната купа. Красимир Анев, който преди седмица влезе в топ 10 на индивидуалния старт в Руполдинг (Германия), сега остана едва 35-и в спринта на 10 км в Антхолц-Антерселва (Италия). Обикновено точният самоковец този пък сбърка два изстрела и финишира 2:13,3 минути зад победителя. Още по-слаби бяха останалите българи, които не успяха да влязат в Топ 60 и да получат право на старт в днешното преследване. Димитър Герджиков зае 80-о място с 3 грешки и пасив от 3:24,6 минути, Владимир Илиев остана 92-и с 6 грешки, а Антон Синапов е 97-и с 5 пропуска. Победата грабна Йоханес Тингес Бьо (Норвегия), показал невероятно бягане и успял да компенсира единствената си грешка в стрелбата. Той изпревари с 12,8 секунди „безгрешния“ Мартен Фуркад (Франция), а трети също след перфектна стрелба, но с изоставане от 42,2 сек остана Арнд Пфайфер (Германия). Междувременно България си припомни паметния триумф на настоящия президент на федерацията по биатлон Екатерина Дафовска от Нагано 98. Там тя отвоюва единствения златен олимпийски медал на България от зимни игри. В Музея на спорта бе представен фотоалбумът „От Чепеларе до Нагано“ с автор Станимир Симеонов. На събитието присъстваха тогавашният държавен глава Петър Стоянов, кметът на Чепеларе Славка Чакърова и изтъкнати спортисти.", "date": "2018.01.19", "title": " Биатлонистите бавни и неточни в Антхолц"}
