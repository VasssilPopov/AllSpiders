{"url": "https://trud.bg/%d0%b1%d1%83%d1%80%d0%b3%d0%b0%d1%81%d0%ba%d0%b8%d1%82%d0%b5-%d0%b1%d0%be%d0%bb%d0%bd%d0%b8%d1%86%d0%b8-%d0%be%d1%82%d1%80%d0%b8%d1%87%d0%b0%d1%82-%d0%b1%d0%b5%d0%bd%d1%87%d0%be-%d0%b1%d0%b5%d0%bd/", "text": "Нито една от болниците в Бургас не потвърждава, че Бенчо Бенчев, който беше арестуван заедно с Димитър Желязков – Митьо Очите в Истанбул, е хоспитализиран и дори са категорични, че той не е постъпвал при тях, нито за преглед, нито за лечение, съобщи  . , че Бенчев бил приет за лечение, за да се стабилизира здравословното му състояние, но не уточни къде. По думите му общинският съветник от БСП от сутринта се оплаквал, че не се чувства добре, вдигнал високо кръвно и при него е имало лекар. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.07", "title": " Бургаските болници отричат Бенчо Бенчев да е приет за лечение"}
{"url": "https://trud.bg/%d1%85%d0%b0%d0%b7%d0%bd%d0%b0%d1%82%d0%b0-%d0%b3%d1%83%d0%b1%d0%b8-15-%d0%bc%d0%bb%d1%80%d0%b4-%d0%bb%d0%b5%d0%b2%d0%b0/", "text": "Бизнесът обяви печалби за 20,2 млрд. лв. Държавният бюджет губи годишно около 1,5 млрд. лв. от 21 риска, които се анализират и са поставено под наблюдение от страна на Националната агенция за приходи. Това е посочено в доклада на НАП за дейността й през 2017 г. Сред тези рискове е даването на “заплати в плик” без да се плащат дължимите данъци и осигуровки, от което според оценките на НАП хазната губи 430 млн. лв. Сред най-големите рискове за хазната са още търговията на едро и дребно, включително неиздаването на касови бележки, ресторантите и дискотеките, както и търговията с горива. Посочените загуби от 1,5 млрд. лв. са причинени от некоректно поведение на около 117 хил. фирми, става ясно от отчета на НАП. Но в резултат на предприетите от НАП контролни действия през миналата година щетите за хазната са намалели с 27,7%, което в абсолютна стойност представлява отстраняване на щети в размер на 416 млн. лв. Освен това е постигната положителна промяна в поведението на 9 хил. лица, което представлява намаление на броя на рисковите фирми с 12%. Един от браншовете, които приходната агенция постави под наблюдение през миналата година за да установи кои фирми крият налози, беше производството и търговията с хляб. Причина за това стана публикувана информация от представители на бранша за голям дал на сивата икономика в сектора. При проверките на НАП се установява, че действително има некоректни играчи на пазара и укриване на обороти, но това не става в размерите, посочвани от представители на бранша. Акцията на НАП сред производителите и търговците с хляб доведе до допълнително изсветляване на бранша. Приходите в бюджета, събрани от НАП през 2017 г., са в размер на 19,176 млрд. лв., което е увеличение с 1,535 млрд. лв. (8,7%) спрямо предходната година. В сравнение с 2016 г. данъчните приходи са се увеличили с 623,3 млн. лв. (6%), а приходите от задължителни осигурителни вноски са нараснали с 912,2 млн. лв. (12,5%). Приходи от корпоративен данък през 2017 г. са в размер на 2,203 млрд. лв., което е ръст с 11,8%. Декларираната от фирмите облагаема печалба за финансовата 2016 г. е 20,273 млрд. лв., което е увеличение с 1,039 млрд. лв. (5,4%) спрямо предходната година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.07", "title": " Хазната губи 1,5 млрд. лева\t\t\t"}
{"url": "https://trud.bg/%d0%b1%d0%b5%d0%bd%d1%87%d0%be-%d0%b1%d0%b5%d0%bd%d1%87%d0%b5%d0%b2-%d0%b5-%d0%be%d1%82%d0%ba%d0%b0%d1%80%d0%b0%d0%bd-%d0%b2-%d0%b1%d0%be%d0%bb%d0%bd%d0%b8%d1%86%d0%b0/", "text": "Бенчо Бенчев е откаран в болница. Tова е съобщил по   Несрин Узун. На зам.-председателя на Общинския съвет в Бургас му е прилошало този следобед. Бенчев е с напреднал стадий на Паркинсон и 95% инвалидност, казал още Узун. Очаква се в болницата да го стабилизират. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.07", "title": " Бенчо Бенчев е откаран в болница"}
{"url": "https://trud.bg/%d1%81%d0%b0%d0%bc%d0%be-3-%d0%b8%d0%b7%d0%b2%d0%be%d1%80%d0%bd%d0%b8-%d1%87%d0%b5%d1%88%d0%bc%d0%b8-%d0%b2-%d1%88%d1%83%d0%bc%d0%b5%d0%bd-%d0%b3%d0%be%d0%b4%d0%bd%d0%b8-%d0%b7%d0%b0-%d0%bf%d0%b8/", "text": "Регионалната здравна инспекция в Шумен провери 11 местни извора, оказа се, че водата само от три е годна за употреба. Това сочат лабораторни анализи. По всички изследвани показатели отговаря водата от чешмите в парк „Кьошкове”, по пътя за Паметник „Създатели на българската държава” и в тази в кв.“Дивдядово“ на ул. „Изворна“. Всички останали чешми, от които шуменци имат навика да пият вода и да пълнят туби за дълготрайна употреба, са извън нормите. С отклонения по микробиологични показатели е водата от чешмата в местност „Бабешкия мост“ в кв. „Б. Българанов“, по пътя за кв.“Дивдядово“ и тази в квартала на ул. „Поройна“, чешма 1 и 2 по пътя за с.Лозево, както и тази на разклона за с.Кочово. Водата от тях не следва да се ползва за пиене, оповестяват от РЗИ-Шумен. Инспекторите предупреждават и за още два много посещавани извора в града – в центъра на ул. „Янко Сакъзов” и на кръстовището на ул. „Тетово“ и „В. Левски“ (срещу Томбул джамия). Те не отговарят на здравните норми по химични и микробиологични показатели и не следва да се ползва за питейни цели. Измерените стойности за нитрати са съответно 65 мг/л и 99 мг/л, при максимално допустими 50 мг/л. Водата не бива да се ползва за пиене от малки деца, уточняват инспектори. В същото време на чешмите няма предупредителни надписи и във вторник минувачи продължаваха да се разхлаждат от извора на ул.“Янко Сакъзов“. Инспекцията няма ангажимент да поставя предупреждения. Оттам уточняват, че получените резултати от анализите отразяват моментното състояние на водата. Качествата й зависят изцяло от метеорологичните условия, защото не се извършва допълнителна дезинфекция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.07", "title": " Само 3 изворни чешми в Шумен годни за пиене\t\t\t"}
{"url": "https://trud.bg/45-%d0%be%d1%82-%d1%81%d1%8a%d0%ba%d1%80%d0%b0%d1%82%d0%b5%d0%bd%d0%b8%d1%82%d0%b5-%d0%bc%d0%b8%d0%bd%d1%8c%d0%be%d1%80%d0%b8-%d0%be%d1%82-%d0%b1%d0%be%d0%b1%d0%be%d0%b2-%d0%b4%d0%be%d0%bb-%d0%b2/", "text": "45 от съкратените миньори от закрития рудник за подземен добив на въглища „Бобов дол“ вече са регистрирани на борсата, по данни на Бюрото по труда. Предизвестие са получили над 200, а съкратени ще бъдат всичките около 400 миньори в рудника. Според коментарите повечето миньори не се регистрират на борсата, а са взели болнични или са започнали вече работа на друго място, дори и без трудов договор, докато вървят процедурите по съкращаването им, информира  . След това една част от тях ще започват отново подземна работа при изграждането на метрото в столицата и ще пътуват ежедневно сутрин и вечер. До седмо число на месеца те трябваше да получат заплатите и обезщетенията си. От Инспекцията по труда ще направят проверки дали тези срокове се спазват и дали миньорите получават дължимите им суми навреме. В рудника остават да работят само 10-15 души, които консервират и обезопасяват недействащите вече технологични линия и съоръжения на 500 метра под земята в рудника. Около 50 души са пенсионирани поради навършване на необходимата възраст.", "date": "2018.08.07", "title": " 45 от съкратените миньори от „Бобов дол“ вече са на борсата"}
{"url": "https://trud.bg/%d0%ba%d0%be%d0%bd%d0%ba%d1%83%d1%80%d0%b5%d0%bd%d1%82%d0%ba%d0%b0-%d0%bd%d0%b0-%d0%b4%d0%b5%d0%bc%d0%b8%d1%80%d0%b5%d0%b2%d0%b0-%d0%bf%d1%80%d0%b8%d1%81%d1%82%d0%b8%d0%b3%d0%bd%d0%b0-%d0%b1%d0%b5/", "text": "Мария Ласицкене, двукратна световна шампионка и една от основните конкурентки на Мирела Демирева, пристигна без багаж. Неприятната новина разкри в социалната мрежа съпругът на лекоатлетката Владас. „Съвсем ли полудяхте? Директен полет Москва – Берлин, а не сте натоварили багажа? С какво ще скача Ласицкене на първенството?“, написа той.  В отговор от „Аерофлот“ поискаха номера на куфарите.  Квалификацията в скока на височина е днес, а финалът – на 10 август. Проблеми имаше и №1 в света с щафетата Адам Джемили, който обаче бе … обран. „Чаках 4 дни багажа си, а когато най-сетне пристигна, отворих и… Всичко ценно бе откраднато. Благодаря на Холандските и Швейцарските авиолинии, че предавате вашите предани клиенти…“, написа британецът.", "date": "2018.08.07", "title": " Конкурентка на Демирева пристигна без багаж"}
{"url": "https://trud.bg/%d1%81%d0%b8%d1%80%d0%b8%d0%b9%d1%81%d0%ba%d0%b0%d1%82%d0%b0-%d0%b0%d1%80%d0%bc%d0%b8%d1%8f-%d0%be%d1%82%d1%80%d1%8f%d0%b7%d0%b0-%d1%81%d0%bd%d0%b0%d0%b1%d0%b4%d1%8f%d0%b2%d0%b0%d0%bd%d0%b5%d1%82/", "text": "Сирийските правителствени войски са успели да блокират пътищата, използвани от екстремистите за доставка на продоволствия и боеприпаси в северната част на провинция Хама, в близост до административната граница на провинция Идлиб, съобщава сирийската национална агенция САНА, предаде  . Според съобщението, военните също така са успели да унищожат няколко огневи позиции на терористите, от които е воден снайперистки огън. В района на бойните действия има няколко радикални групировки, които се състоят предимно от чуждестранни наемници, проникнали в Сирия откъм Турция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.07", "title": " Сирийската армия отряза снабдяването на джихадистите в Хама"}
{"url": "https://trud.bg/%d1%80%d0%b0%d0%b4%d0%be%d1%81%d0%bb%d0%b0%d0%b2%d0%b0-%d0%bc%d0%b0%d0%b2%d1%80%d0%be%d0%b4%d0%b8%d0%b5%d0%b2%d0%b0-%d0%b3%d0%be%d0%bb%d1%8f%d0%bc%d0%b0-%d0%bc%d1%8a%d0%ba%d0%b0-%d0%bd%d0%be-%d0%bd/", "text": "И тази квалификация, като всяка друга, бе голяма мъка с много напрежение– заяви Радослава Мавродиева, която за четвърти път в кариерата си ще спори за отличията в тласкането на гюле на европейско първенство. – Трябваше от първия път да се получи, но… Поне сега на финала ще ми е по-спокойно. Иначе стадионът, секторът всичко е хубаво. Във втория опит родената в Сливен лекоатлетка прати уреда на 17,87 метра, с което покри норматива от 17,20 м. Най-добър резултат в Берлин фиксира европейската шампионка Кристина Шваниц (Германия) – 18,83 м.  Решителната надпревара за отличията е утре вечер от 21,00 часа. „Надявам се да премина границата от 19 метра – допълни Радослава. – Ако не вярвам, че имам шанс за медал, какъв е смисълът да тренирам?“ През този сезон Мавродиева записа личен резултат – 18,95 метра, който й донесе балканската титла в Стара Загора в началото на юли. Тя е носителка и на сребърен медал от Евро 2017 в зала.  При мъжете Георги Иванов не успя да пробие до финала, въпреки че постигна най-добър резултат за годината – 19,40 м и…19-то място. Най-силно постижение записа германецът Давид Щорл – 20,63 м. Насрещният вятър (0,2 м/сека) попречил на Инна Ефтимова за по-добър резултат в сериите на 100 метра. Българката завърши трета в серията с 11,45 сек, което й бе достатъчно да се класира за полуфиналите тази вечер. Надпреварата за медалите също късно днес.  „Вятърът ми влияе, тъй като съм по-лека спринтьорка – каза тя. – И с оглед на условията, резултатът е добър. Очаквам да направя лично постижение и да съм доволна от себе си.“  Най-силното време на Инна е 11,20 сек., а този сезон бяга за 11,35 сек. Тя ще стартира и на 200 метра, където директно от полуфиналите започва Ивет Лалова.  А на 3000 м с препятствия и двамата ни представители отпаднаха. Митко Ценов завърши 9-ти с 8:36,39 мин, а Иво Балабанов е 13-ти (8:51,52). Най-бърз бе Йоханес Киапинели (Италия) – 8:28.41. Шампиони в мятането на диск претърпяха гръмки провали в Берлин. Най-големият бе за златния олимпийски медалист от Рио 2016 Кристоф Хардинг, който не успя да зарадва родната публика. Още в квалификациите той записа три неуспешни опита и отпадна. Все пак на финала ще има представител на фамилията. Роберт Хардинг, брат на Кристоф и №1 от игрите Лондон 2012, преодоля пресявките.  Сред зрителите седна също световният и европейски шампион Пьотр Малаховски (Полша) след 3 фаула.  Нормата бе 64,00 м, а най-добър резултат постигна шведът Стьол – 67,07 м.", "date": "2018.08.07", "title": " Радослава Мавродиева: Голяма мъка, но на финала ще ми е по-спокойно"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-216/", "text": "Фалшиви биохрани ни пробутват в магазините Проверяват едва 1% от производителите и търговците. Не отнемат разрешителни, а правят забележки.     Митьо Очите от български затвор не се бои Престъпниците пристъпват към лично участие във властта, казва проф. д-р Николай Радулов в интервю за „Труд“.             Искам богати политици да ме управляват България буксува в прехода, защото класите са слети – коментар на Бойка Атанасова, кореспондент на „Труд“ в Атина.         Светът е футбол, политика и още нещо Демонизацията на Путин и Русия очертават политическите и военните акценти на глобалната конфронтация – анализ на проф. Нина Дюлгерова.         Албанската дива Силует на Рита Ора. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.07", "title": " Вижте акцентите в броя на вестник „Труд“ в сряда, 8 август 2018"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%8f%d1%82-%d0%b1%d1%83%d1%81-%d0%ba%d0%be%d0%b9%d1%82%d0%be-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b8%d1%80%d0%b0-%d0%b2/", "text": "12 емигранти, земеделски работници, загинаха в   в Италия вчера. Българският бус е навлязъл в насрещното платно и се е ударил в камион. Жертвите са били без документи и идентифицирането им засега е трудно, съобщи  . Според италианските власти превозването на сезонни работници е част от незаконна практика по наемането и експлоатацията им, или така нареченото съвременно робство. Италианските власти имат сериозни съмнения, че български граждани вече са не само жертви на схемата, но и нейни организатори.", "date": "2018.08.07", "title": " Българският бус, който катастрофира в Италия, е навлязъл в насрещното"}
{"url": "https://trud.bg/%d1%84%d0%b0%d0%bb%d1%88%d0%b8%d0%b2%d0%b8-%d0%b1%d0%b8%d0%be%d1%85%d1%80%d0%b0%d0%bd%d0%b8-%d0%bd%d0%b8-%d0%bf%d1%80%d0%be%d0%b1%d1%83%d1%82%d0%b2%d0%b0%d1%82-%d0%b2-%d0%bc%d0%b0%d0%b3%d0%b0%d0%b7/", "text": "Липсва ефективен контрол, категорични са от Сметната палата Фалшиви биохрани без проблем ни пробутват в магазините. Това е основният извод, който може да си направи всеки, който прочете доклада на Сметната палата за контрола върху сектора. Интересите на потребителите не са защитени, категорични са проверяващите. Причината е в занижения контрол и липсата на комуникация между ресорните институции – Министерство на земеделието и храните, Българска агенция по безопасност на храните и Държавен фонд “Земеделие”. Според нормативната база, действаща в периода на одита, ако в храни, продавани като био, бъдат открити пестициди или ГМО, на производителя и на търговеца се прави само забележка. Не е задължително продуктите, които не отговарят на определението био, да бъдат изтегляни от търговската мрежа. Занижените наказания при нарушения водят до риск от попадане в търговската мрежа на храни, които не отговарят на етикета за био, въпреки че се продават на съответната значително по-висока цена, става ясно от доклада. Контролиращите органи в периода не са отнемали сертификати, независимо от това колко сериозни са били нарушенията, а вместо това са давали единствено предписания. При това никой не е следил дали тези писмени препоръки се спазват. Когато дадена стока, която не отговаря на критериите за био, е трябвало да бъде изтеглена от пазара, се е разчитало на добрата воля на търговеца предписанието да бъде изпълнено, но дали това реално е направено не става ясно. Не може да се провери и доколко съвестно контролиращите са си свършили работата, тъй като няма задължение проверяващите да описват кога и от кой е извършен контролът. Всичко по темата четете в   ", "date": "2018.08.07", "title": " Фалшиви биохрани ни пробутват в магазините\t\t\t"}
{"url": "https://trud.bg/12-%d0%b3%d0%be%d0%b4%d0%b8%d1%88%d0%bd%d0%b0-%d0%b2%d0%b5%d0%bb%d0%b8%d0%ba%d0%be%d1%82%d1%8a%d1%80%d0%bd%d0%be%d0%b2%d0%ba%d0%b0-%d0%b2%d0%b7%d0%b5-%d0%b2%d1%82%d0%be%d1%80%d0%b0-%d0%bd%d0%b0%d0%b3/", "text": "12-годишната Василена Василева, възпитаник на ДЕС „Румина“ при Военен клуб В. Търново, спечели втора награда в своята категория – Е-12 год., на престижния международен конкурс „MusicForKids” в гр. Яш, Румъния. В 9-то издание на конкурса, известен с перфектната си организация и много сериозна селекция, участваха 80 изпълнители на възраст от 4 до 16 години от Италия, Русия, Молдова, Израел, Франция, Турция, България и Румъния. Васи избра да участва с горещия хит на IOWA „Улыбайся“, а за отличното й представяне допренесе и перфектната хореография на балет „Динамик“ от Двореца на децата в Букурещ. До сега Василена е печелила много награди от наши и международни конкурси, но втората награда от „MusicForKids” е сериозно стъпало на едно друго ниво, което разкрива пред нея нови хоризонти за изява. В 9-то издание на „MusicForKids” България бе представена от още 3 талантливи момичета – 8-годишната Анжелина Денчева от София, 9-годишната Елена Добрева от Търговище и 14-годишната Паулина Сивкова от Балчик. Ели спечели трофея за най-добро представяне в кат. В – 8-9 години, а Анжи в същата възрастова група – се класира на второ място. В кат. G 14-16 год. Поли се завърна с трета награда. „В побратимения на Велико Търново румънски град Яш, конкурсът „MusicForKids” е истинско музикално събитие не само за страната, но и за света. Провежда се на открито в красив и изключително добре поддържан парк в сърцето на града, на една огромна и с перфектен звук сцена, естествен декор на която е „старинният“ Дворец на културата… Децата тук са истински звезди сред свои връстници, станали вече популярни като артисти в детски сериали, певци, танцьори с милиони гледания в интернет…. Тези малки звезди журират в детското жури, изнасят рецитали, раздават автографи… Иначе, конкурсът се предава директно по телевизията и в интернет, а за гала концерта участниците и журито пристигат с лимузина и вървят по червен килим до сцената. И още нещо, с което „MusicForKids” се отличава от всички останали конкурси и фестивали – всички изпълнители до един на конкурса в Яш, винаги са „подкрепяни“ от трупата на известната хореографка Паула Йонеску от Двореца на децата в Букурещ, а това означава най-малко 80 различни хореографии и безчет изящни костюми, подбрани предварително по сценичните тоалети на участниците“ – сподели Румяна Начева – селекционер и член на международното жури за България на конкурса „MusicForKids”. Партньорството на българския конкурс „Сребърна Янтра“ и румънския „MusicForKids” до сега се радва на много добри резултати. В края на м. септември на сцената във В. Търново ще видим лауреати на „MusicForKids” – 4-годишната чаровница София Дину, много артистичната Илинка Ница, гласовития Лука Йоргу …. Лично директорът на „MusicForKids” Каталин Даскалу във Велико Търново ще направи българската селекция за 10-то юбилейно издание на своя конкурс за 2019 г. „С един трофей, две втори и една трета награда се върнахме в България от силния конкурс в Яш. Получихме и покани за участие на конкурс в Събрия. Непременно искам да благодаря на вокалните педагози, подготвили нашите деца – Анастасия Урсу от Лугано, Александър Пламенов – Велико Търново, Йоана Ставрева – София и Мила Маврова – Варна, както и на родителите – за тяхната безрезервна подкрепа“ – допълни Румяна Начева, директор на МК „Сребърна Янтра“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.07", "title": " 12-годишна великотърновка взе втора награда на престижен конкурс в Яш"}
{"url": "https://trud.bg/%d1%85%d1%80%d0%b0%d0%bd%d1%8f%d1%82-%d0%b4%d0%b5%d1%86%d0%b0%d1%82%d0%b0-%d1%81-%d0%bf%d0%bb%d0%be%d0%b4%d0%be%d0%b2%d0%b5-%d1%81-%d0%bf%d0%b5%d1%81%d1%82%d0%b8%d1%86%d0%b8%d0%b4%d0%b8/", "text": "Предимство имат търговците В последните промени в схемата “Училищен плод” не са описани и изискванията за пръскане на насажденията, което означава, че на учениците ще могат да се пласират плодове и зеленчуци с пестициди. За проблема алармира Чавдар Маринов от Българската асоциация на организациите на производители на плодове и зеленчуци (БАОППЗ). Заради това от асоциацията настояват приемът на документи по схемата, който приключи преди два дни, да се анулира, а Наредбата да бъде променена. Промените в схемата “Училищен плод” дават привилегии на търговците, а не на земеделските производители, каза Чавдар Маринов. Според него действащата Наредба по схемата е позволила създаване на условия за получаване на държавни субсидии от определени фирми и е изпуснато изискването производителите на плодове и зеленчуци, които участват в схемата, да доставят на училищата само произведена от тях продукция – изискване, което е включено в схемата “Училищно мляко”. “Един млад земеделски производител, регистриран тази пролет, е заявил, че ще доставя плодове на 1118 учебни заведения с 217 хил. деца, което е 44% от цялата схема. А фирмата е заявила, че има седем ниви, от които не е достатъчно да се произведе цялата нужна продукция за доставките”, каза Чавдар Маринов. По думите му това означава, че търговецът ще купува плодове и зеленчуци от чужбина, където цени са много по-ниски. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.07", "title": " Хранят децата с плодове с пестициди\t\t\t"}
{"url": "https://trud.bg/%d0%bf%d0%be%d1%80%d1%82%d1%83%d0%b3%d0%b0%d0%bb%d0%b8%d1%8f-%d0%b8-%d0%b8%d1%81%d0%bf%d0%b0%d0%bd%d0%b8%d1%8f-%d0%bf%d1%80%d0%be%d0%b4%d1%8a%d0%bb%d0%b6%d0%b0%d0%b2%d0%b0%d1%82-%d0%b1%d0%be%d1%80/", "text": "Иберийският полуостров е под натиска на рекордно високи температури, които на места надхвърлят 45 градуса по Целзий. Това затруднява гасенето на пожарите, бушуващи вече няколко дни в Португалия и Испания. Повече от 1 000 пожарникари, подпомагани от 19 хеликоптери и самолети пети пореден ден се опитват да угасят големия пожар, бушуващ в Южна Португалия, на около 250 км югоизточно от Лисабон, пише  . Властите се надяваха, че понижаването на температурите през нощта ще помогне на пожарникарите за локализирането на огъня, след като през вчерашния ден той беше потушен на 95%. Силният сух вятър обаче и труднодостъпния терен попречиха на такива планове. Огънят се приближи на 500 метра от Моншики, град с около 2 000 жители, което накара властите да евакуират къщите с оглед на приближаващата стихия. Досега са ранени 29 души, а няколко сгради, разположени на горящите хълмове, са били унищожени. Същевременно съседна Испания е изправена пред няколко горски пожара, последният от които избухна миналата нощ близо до Лученте в района на Валенсия, където са евакуирани най-малко 2 500 души. Досега пожарът е унищожил около 1 000 хектара земя. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.07", "title": " Португалия и Испания продължават борбата с горските пожари"}
{"url": "https://trud.bg/%d0%bd%d0%b0%d0%bf%d0%b0%d0%b4%d0%bd%d0%b0%d1%82%d0%b0%d1%82%d0%b0-%d0%bb%d0%b5%d0%ba%d0%b0%d1%80%d0%ba%d0%b0-%d0%b2-%d0%b4%d0%be%d0%b1%d1%80%d0%b8%d1%87-%d0%b1%d0%b0%d1%89%d0%b0%d1%82%d0%b0-%d0%b7/", "text": "Баща на невръстен пациент посегна да удари лекар.   в болница е от Добрич. Около 23 ч. в неделя вечерта д-р Москова преглежда 6-годишно дете, изпратено от Спешното отделение за консулт. „Лечението можеше да се проведе вкъщи. Още повече, че детето има и хронично заболяване и е стресово за него да бъде в лечебно заведение”, разказа лекарят по  . Тя предлага на родителите да му постави инжекция, за да спре повръщането и да изпише лекарства за лечение вкъщи. Родителите настояли то да бъде прието и лекарката позвънила на дежурния инфекционист. „Тъй като детето плачеше много силно и не чувах какво си говорим, помолих ги да излязат във фоайето. Това вече предизвика агресия на родителите, на майката, особено на бащата. Започна да заплашва отново, че ще ме убие, че ние сме некадърни, че не можем да работим, посегна към мен да ме удари“, допълни лекарката. Баща на невръстен пациент посегна да удари лекар. Поредният случай на насилие в болница е от Добрич. Около 23 ч. в неделя вечерта д-р Москова преглежда 6-годишно дете, изпратено от Спешното отделение за консулт. „Лечението можеше да се проведе вкъщи. Още повече, че детето има и хронично заболяване и е стресово за него да бъде в лечебно заведение”, обясни д-р Мариана Москова. Д-р Москова предлага на родителите да му постави инжекция, за да спре повръщането и да изпише лекарства за лечение вкъщи. Родителите настояли то да бъде прието и лекарката позвънила на дежурния инфекционист. „Тъй като детето плачеше много силно и не чувах какво си говорим, помолих ги да излязат във фоайето. Това вече предизвика агресия на родителите, на майката, особено на бащата. Започна да заплашва отново, че ще ме убие, че ние сме некадърни, че не можем да работим, посегна към мен да ме удари“, допълни лекарката. Разгневеният родител ударил още стените, вратите и счупил стъклото на асансьора. Извели го охранителите. „Д-р Москова е изключителен специалист, много добра като детски лекар, учудващо е, че бащата е реагирал по този начин. Поне по данни на д-р Москова, видимо под алкохолно въздействие“, каза д.-р Бисер Ботев, зам.-директор на МБАЛ–Добрич. Случаят тепърва се разследва от полицията, тъй като жалбата е подадена вчера. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.07", "title": " Нападнатата лекарка в Добрич: Бащата започна да заплашва, че ще ме убие"}
{"url": "https://trud.bg/%d0%b2%d1%8f%d1%82%d1%8a%d1%80%d1%8a%d1%82-%d1%89%d0%b5-%d0%b8%d0%b7%d0%b4%d1%83%d1%85%d0%b0-%d0%bf%d0%b5%d1%87%d0%b0%d0%bb%d0%b1%d0%b8%d1%82%d0%b5-%d0%be%d1%82-%d0%bf%d0%b5%d1%82%d1%80%d0%be%d0%bb/", "text": "Аналитичният център на Bloomberg New Energy Finance публикува своята прогноза за развитие на енергетиката до 2050 г. Експертите обещават забавни промени. Икономиката, базирана на петрола, ще бъде изместена от зелената енергия, която ще завземе около 71% от пазара. Според прогнозите на екипа от 65 анализатори от различни страни през следващите три десетилетия, в изграждането на нови производствени мощности ще се инвестира около 11,5 трилиона долара. А лъвският дял от тези пари – около 8,4 трилиона долара, ще отидат за вятъра и слънцето. В атома и хидроенергетиката ще се инвестират около 1,5 трилиона долара. Основната предпоставка за тази радикална промяна са по-евтините фотоелементи и батериите, а също така и спада в цените на вятърните турбини. Фотоволтаиците трябва да поевтиняват до 2050 г. със 71%, а вятърните турбини с 58 на сто. Тези тенденции ще доведат до това, че пазарът, построен на базата на изгарянето на изкопаемите горива, който днес заема 2/3 от световния пазар (63%) ще се свие до една трета (29%). От всички възобновяеми източници, включително и ядрените, ще доминират слънчевото и вятърното поколение и се очаква, че те ще си разделят еднакво половината от общия енергиен пазар. Откъде ще духа и откъде ще нагрява? Лидерите в областта на енергията от възобновяеми източници до 2050 г., ще бъдат Европа (където този дял ще достигне 87%), САЩ (55%), Китай (62%) и Индия (75%). Великобритания вече работи по план за закриването на всички въглищни електроцентрали до 2025 г., така че до 2030 г. частта на енергетиката, базирана на изкопаеми горива, да бъде намалена до 12%. В същото време има взривен ръст на строителството на офшорни вятърни паркове, които ще позволят към 2050 г. на Обединеното кралство да добива 158 GW от вятър и слънце, и това ще й осигури дял от 83% от общото производство. За да се постигне това, между другото, трябва да се осигурят батерии за 49 GW. В САЩ развитието на енергетиката ще продължи по два начина: въглищата ще бъдат изместени от по-евтиния газ от собствено производство, а атомните електроцентрали ще бъдат изместени от енергия от възобновяеми източници. Експертите правят смелото предположение, че отслужилите срока си техни атомни електроцентрали няма да бъдат модернизирани, тъй като слънчевата и вятърната енергия ще бъдат много по-евтини. Или до 2050 г. значението на ядрената енергия в американската енергийна индустрия ще бъде намалено почти до нула. Изследователите очакват до 2030 г., да има пробив в производството на индустриален клас евтини батерии, което ще позволи през 2050 г. да се намалят емисиите на парникови газове с 58% спрямо нивото на днешните и да бъде увеличен делът на възобновяемите източници в производството на електроенергия до 55%. Прогнозата за Китай е интересна. Съдейки по сегашните тенденции, до 2030 г. въглищната генерация и съответно свързаните с нея емисии на парникови газове ще бъдат увеличени. В същото време в най-голямата световна енергийна система дела на възобновяемите енергийни източници ще достигне до 39%, за което ще трябва да се инсталират батерии с капацитет от около 23 GW. Но към 2050 г. най-големият в света пазар за слънчева и вятърна енергия в Китай ще расте бързо ще достигне дял от 46% (от сегашните 7%) в общото производство. По това време КНР ще получи 1,1 TW инсталирана мощност от фотоволтаици (21% от всички слънчеви централи на планетата) и 1 TW от вятърна енергия (1/3 от световното производство). Индия вече изгражда слънчеви и вятърни електроцентрали най-евтино от всички в света. Но делът на електроцентралите, работещи с въглища, там е все още голям, а производството на въглища ще продължи да расте в краткосрочен план. До 2050 г. обаче Индия ще може да намали емисиите с 22%, поради факта, че вятърът и слънцето ще доминират в енергийния сектор. Най-консервативната страна, най-вероятно, ще си остане Япония. Там делът на въглищата ще остане много висок, а възобновяемите източници на енергия към 2050 г., ще заемат около три четвърти от областта на енергетиката, измествайки традиционната генерация базирана на горивен газ. Големи надежди се възлагат на фотоволтаиците, не само защото те трябва да достигнат ниво от 43% от сегашните 6%, но и защото производството на слънчева енергия ще стане бизнес за всички. Очаква се, че в Япония ще бъде построена най-голямата децентрализирана енергийна система в света, където 34% от генерацията е базирана на второстепенни субекти и населението. Да видим за сметка на какво ще се случи това. Бъдещето на енергийния сектор в близко време ще бъде определено от развитието на трите технологии. Това са прогреса в областта на соларните модули, увеличаването на размера и ефективността на вятърните турбини и пробивът в разработването на нови, модерни акумулаторни батерии. Разбира се, всички тези процеси трябва да доведат до значителното намаляване на цената на крайния продукт при значително увеличение на оперативните им характеристики. По този начин общите разходи за електроенергия, произведена от възобновяеми източници, ще изместят въглищата и газа в много случаи като нерентабилни.   Евтини и мощни батерии Изгарянето на изкопаеми горива ще претърпи крах, както в сектора на масовото производство, така и в сектора на диспетчеризираната генерация, която у нас наричаме „резервни мощности“. Последното ще стане възможно след появата на евтини и мощни батерии. Фактът, че батериите ще поевтинеят е много важен. До 2050 г. се очакват инвестиции в този сектор от 548 млрд. долара. Достатъчното количество от евтини батерии ще позволи да се увеличи дела на вятърната и слънчевата енергия, и да се премахнат проблемите с балансирането на системата“. (Със съкращения, превод за „Труд” Павел Павлов)    ", "date": "2018.08.07", "title": " Вятърът ще издуха печалбите от петрола\t\t\t"}
{"url": "https://trud.bg/300-%d1%81%d0%b2%d0%b0%d1%82%d0%b1%d0%b8-%d0%bd%d0%b0-%d0%b4%d0%b0%d1%82%d0%b8%d1%82%d0%b5-%d0%bd%d0%b0-%d0%b1%d0%b5%d0%b7%d0%ba%d1%80%d0%b0%d0%b9%d0%bd%d0%be%d1%81%d1%82%d1%82%d0%b0/", "text": "В морската столица водят булки от чужбина Над 300 сватби ще се проведат в София, Пловдив, Варна, Бургас, Сливен и Добрич днес на 8.08. 2018 г. и на 18.08.2018 г. Всяка година има двойки, които предпочитат дати с еднакви цифри с надеждата, че това ще им донесе щастие и късмет. Тази година се повтаря числото 8, което обърнато хоризонтално е символ на безкрайността. 18 август е и една от малкото атрактивни дати, позволени за сключване на църковен брак. Към 8 август има по-малко интерес, защото е в делничен ден и на нея не може да се сключи църковен брак, понеже съвпада с Богородичните пости. Утре в София ще има над 50 венчавки. За сравнение, ден по-късно от тази дата, сватбите ще са едва 7. Бракосъчетанията на 18 август в столицата ще са поне 100. 77 са били венчавките на 7.07.2017 г. Ритуалните зали и в Пловдив също ще са препълнени. За сватба на 8 август желаещите са 25 двойки, а за 18 август – 28. Тенденцията да се залага на такива дати става все по-устойчива, защото на 07.07.2017 г. в Пловдив са сключени 25 брака, а на 17.07.2017 г.– 14. Все повече хората избират за бракосъчетанието си на знакови места като Античния театър, Римския стадион или Малката базилика. В Бургас на 18 август ще се венчаят 15 двойки, а на 8 август – 12. 30 са сватбите на 18.08, а два пъти по-малко днес, но за делничен ден и това е бум, казват от “Радостни обреди” във Варна. Числото 8 е символ на безкрайността и младоженците, които избират тези дати, пускат бели гълъби, символизиращи тази безкрайност. До момента във Варна има рекорден брой сключени бракове – 800, а до края на годината те се очаква да са 1500, при 1200 за 2017 г. Сватбите са пак на мода, смятат в “Обреди”. Тази година има много смесени бракове. Варненските моряци водят булки от Румъния, Турция, Русия, Англия, остров Мавриций, от Япония и Китай. Осем двойки ще сключат брак на 8 август в Сливен. В Добрич на 8 август ще има 2 сватби, а на 18-ти те ще са 12, което е двойно над обичайното. В Казанлък на 18 август се ще има 12 венчавки, включително тази на депутатът от ГЕРБ Борис Кърчев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.07", "title": " 300 сватби на датите на безкрайността\t\t\t"}
{"url": "https://trud.bg/%d0%b3%d1%80%d1%8a%d1%86%d0%ba%d0%b8%d1%8f%d1%82-%d0%b7%d0%b0%d0%bc-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bd%d0%b0-%d0%be%d0%ba%d0%be%d0%bb%d0%bd%d0%b0%d1%82%d0%b0-%d1%81%d1%80%d0%b5/", "text": "Атина въвежда мерки срещу безобразията в градоустройството и околната среда. Това съобщи пред „Труд“ зам. -министърът на околната среда и енергетиката  . Амбицията на гръцките власти е да ликвидират незаконното строителство. Фамелос съветва българите с имоти в Гърция да проверят дали са законни. За целта те биха могли да наемат строителен инженер, който да провери разрешението за строеж и да отстрани евентуалните нарушения на закона за строителството въз основа на действащото в Гърция законодателство. – Г-н министър, поднасям ви искрени съболезнования за жертвите от пожара, който изпепели къщи и гори в Гърция. Кои са причините, довели до тази трагедия, според вас? – Наистина тежък е моралният и политически товар за гръцките граждани и власти след загубата на толкова човешки животи, която беше причинена от една огромна природна катастрофа. Искаме да излекуваме тази рана с неотложно решаване на сериозните проблеми, които тя изтласка на дневен ред. Твърдо сме решени да облекчим положението на пострадалите хора в района. Имаме съчетание на един краен природен феномен с множество фронтове на пожари, за които се разследва версия за умишлен палеж. И това става в една доста утежнена обстановка за околната среда и градоустройството, която се дължи на смесеното ползване на гора и жилище от страна на населението. Това създаде сериозни проблеми при потушаването на пожара и спасяването на потърпевшите. Въпреки подсилените противопожарни части, които действаха на място и мерките за евакуиране на населението, които бяха взети, резултатът беше трагичен, за съжаление. – Премиерът и Министерският съвет поеха политическа отговорност. Това значи ли, че ще последват промени в правителството? – С поемането на политическата отговорност ние обявихме три основни инициативи на правителството. Първо, ще бъде възстановена и модернизирана системата за гражданска защита на страната ни. Паралелно ще инвестираме в политиката за предотвратяване на горските пожари, която вече е намерила място в националната стратегия за горите, въведена от нашето правителство. И, трето, има вече мерки за справяне с беззаконията, извършвани спрямо градоустройството и околната среда и допринесли значително за формирането на проблема с пожара и трагичния му резултат. Разбира се, съществуват краткосрочни конкретни мерки с приоритет да бъдат подкрепени по всякакъв начин гражданите в пострадалите райони на страната. Що се отнася до промените в правителството на Гърция, както знаете, това е отговорност и избор на министър-председателя. При всички случаи ние всички оставаме в услуга на потребностите на гражданите. – Не е тайна, че в Гърция незаконното строителство е масова практика и от десетилетия. Въпреки това, нито едно правителство не направи нищо, за да го спре. Наскоро вие казахте, че ще вземете активни мерки срещу него, но хората вече не вярват. Какво е решението на кабинета сега? – За съжаление политическата система след прехода нито пое съответната сериозна отговорност, нито пък прояви необходимата смелост, за да реши проблема с незаконното строителство в страната ни. Изработването на горските карти бяха задължение на властите съгласно Конституцията от 1975 година насам. А ние, напротив, се осмелихме да решим категорично въпросите, свързани с незаконното строителство. Напомням ви за скорошното събаряне на пет незаконно построени таверни в екологичния парк „Схиня”. Допълнително вече пристъпихме към големи реформи, които отстраняват причините за незаконното строителство. Имам предвид не само законът за горите, законът за контролиране на строителството, но и неотдавнашното решение за ускоряване на процедурите по събарянето на строежите, намиращи се в гори, в райони на ценни археологически обекти, в дерета, в защитени райони или на крайбрежни ивици. Всичко това са реални доказателства, че имаме воля да решим дългогодишните проблеми, свързани с незаконното строителство – и това е нещо, което ще се види в съвсем близкото бъдеще с реализирането на първите събаряния. – От кои имоти ще започнат булдозерите? – От строежите, които нарушават законодателството, свързано с околната среда и градоустройството. Първият ни приоритет е локализирането на незаконните строежи в райони, които са оценени като терени за залесяване. – Какви са по-точно тези терени? – Тези терени имат характеристики на гора или се намират в дерета и съществува голяма опасност от наводнение в тях. Такъв бе случаят в град Мандра, където загинаха наши сънародници миналата година. Има и терени в крайбрежни зони, които пречат на гражданите да имат свободен достъп до морето и създават опасност за човешкия живот – това пък се доказа от трагичните събития в Мати. В нашата стратегия предимство има хуманният фактор. Мерките за възстановяване на безопасното функциониране са първите, които прилагаме. Сега изсичаме дървета, почистваме потоци, прилагаме мерки за защита от наводнения, така че гражданите да не бъдат изправени пред риск при следващи катаклизми. Миналата година, когато бяха публикувани за първи път в Гърция горски карти, се създаде безпокойство бих казал, което се дължи до известна степен на липсата на информация. Това беше първи опит за такава промяна и мнозина смятаха, че тя няма да успее и даже ще създаде повече проблеми. Това е истинският политически аспект. Но сега имаме готови карти за една трета от територията на Гърция. Тази фаза на нашия проект приключи гладко и на този етап вече имаме информация за около 15% от терените в границите на държавата. До края на годината ще бъде публикувана подробна информация за цяла Атика. До края на 2019 година ще бъде публикувана за цяла Гърция. Проучванията вече са готови за 45% от територията на страната ни. – Г-н министър, много българи са купили недвижими имоти в Гърция. Не е тайна, че част от тях са собственици на произволно строени сгради. – Така е. – Има ли някакъв начин да се узаконят тези нередовни сгради, много от които са придобити или построени поради незнание? Или всички те, без изключение, ще бъдат унищожени от булдозерите? – В никой от законите, които са в сила сега и по-специално в Закон 4491/17, който се отнася до незаконните строежи и строителство, не се предвижда уреждане или узаконяване на незаконни и произволно построени имоти, които се намират в горски или археологически район, в потоци, в морски зони или в защитени територии. Пределно ясно е, че тези недвижими имоти не могат да бъдат узаконени. При останалите случаи, които имат някаква форма на произвол, съществуват специални технически средства, които могат да доведат до тяхното уреждане. – Моля ви за повече подробности. Как могат българските граждани да защитят своите недвижими имоти, каква е процедурата? – Процесът за включване в рамките на скорошния Закон 4495/17 е единствената подходяща процедура, която може да реши проблеми, свързани с узаконяване и строителство. Разбира се, винаги има предимство изискването, свързано с наличието на разрешително за строителство и градоустройство за всеки строеж, който някой желае да купи. Наличието на градоустройствен план и документи за законност на всяка сграда е, така или иначе, е необходим при изготвянето на нотариалните документи. Купувачите би трябвало да знаят какъв имот купуват, за което носят своята отговорност. – Много от българските купувачи са жертви на недостатъчна информация. Те нямат вина, че имотът, който са купили, е незаконен. Ще получат ли те някакво обезщетение, ако се докаже, че попадат в такава категория, или ще изгубят абсолютно всичко? – Това някой гражданин, независимо дали е българин, или е грък или е от друга националност, да бъде измамен, е нещо, което е много трудно, тъй като от 2013 година насам се изисква в официалните документи, свързани с договора за покупко-продажба да бъде доказано наличието или не на незаконно строителство. Но ако все пак е станал жертва на измама, купувачът би трябвало да поиска обезщетението, което му се полага или да настоява за наказателна отговорност на упълномощения продавач от съответните граждански и наказателни съдилища. Ако, поради незнание на гръцки и английски език, той не е разбрал нещо, не му е обяснено добре или е подписал документ без да бъде уведомен за правата и отговорностите, които носи, значи пак има проблем, но той не в компетенциите на нашето министерство. Всеки случай е строго индивидуален. – Разбирате, че след това интервю всички собственици, било то българи или гърци, ще побързат да узаконят имуществото си. Но и това не им дава гаранция, че няма да пострадат. – Какъв е въпросът ви? – Съществува ли някаква възможност да бъде създаден регистър в България в сътрудничество с българското министерство? А ако такава възможност не съществува кажете ни тук, в Гърция къде биха могли да проверят законността на имота? – Процедурата за уреждане на незаконните строежи е стартирала в Гърция от 2011 година и е в сила и днес по силата на Закон 4495/17. Строежи след 2011 година не могат да бъдат узаконени. – Какви са вашите съвети към потърпевшите българи, г-н Фамелос? – Ако някой иска да провери към днешна дата евентуални градоустройствени нарушения, свързани със своето недвижимо имущество, трябва да се обърне към строителен инженер – за да провери инженерът разрешението за строеж и да уреди евентуалните нарушения на закона за строителството въз основа на действащото у нас законодателство. За всички уредени по този начин недвижими имоти има процедура за окончателно регистриране в електронната система на министерството, до която имат достъп сертифицирани инженери. Споменах ви вече местата, където не може да се пристъпи към уреждане на имотите. Съществуват необходимите институционални инструменти за преодоляване на незаконното строителство. Съветът ми е чужденците с имоти в Гърция да търсят строителен инженер за проверка на законността им. Но отново подчертавам, че всички купувачи на имоти знаят какъв тип е имотът им, тъй като са подписали декларация при покупко-продажбата. Нашият гост  Сократис Фамелос е известен гръцки политик. Роден е в Атина, израснал е в Солун. Член е на партия СИРИЗА от деня на нейното основаване. През януари и септември 2015 година е избран за народен представител на СИРИЗА от Солун. На 4 октомври 2015 година е назначен за парламентарен представител на партията. През април 2016 година е назначен за председател на Анкетна комисия за разследване на законността на отпуснати заеми на политически партии и собственици на средства за масова информация от банковите институции в страната. На 5 ноември 2016 година поема поста на заместник-министър на околната среда и енергетиката.Участва в парламентарните групи за приятелство между Гърция и Бразилия, Гърция и Русия, Гърция и Палестина и Гърция и Корея.", "date": "2018.08.07", "title": " Гръцкият зам.-министър на Околната среда и енергетиката Сократис Фамелос пред „Труд“: Българите да проверят законни ли са къщите им в Гърция\t\t\t"}
{"url": "https://trud.bg/%d0%b2-%d0%ba%d0%be%d0%b8-%d1%81%d0%bb%d1%83%d1%87%d0%b0%d0%b8-%d1%81%d0%b5-%d0%bf%d0%be%d0%bb%d0%b0%d0%b3%d0%b0-%d1%80%d0%b0%d0%b1%d0%be%d1%82%d0%bd%d0%be-%d0%be%d0%b1%d0%bb%d0%b5%d0%ba%d0%bb%d0%be/", "text": "Въпрос:  Здравейте, може ли да ми обясните при какви условия ми се полага работно облекло?  К. Кирова, гр. Пловдив Отговор:  Съгласно Кодекса на труда работодателят осигурява на работниците и служителите безплатно работно и униформено облекло при условия и по ред, установени от Министерския съвет или в колективен трудов договор. Наредбата за безплатното работно и униформено облекло (НБРУО) регламентира реда, начина и условията за предоставяне на безплатно работно и униформено облекло от работодателите на работниците и служителите. В съответствие със спецификата на извършваната дейност и на работното място и след предварителни консултации с представителите на синдикалните организации, с представителите на работниците и служителите по чл. 7, ал. 2 от Кодекса на труда и с комитета/групата по условия на труд работодателят определя: работните места и видовете работа, за които се осигурява работно и/или униформено облекло; работниците и служителите, които имат право на такова; вида, характеристиките и отличителните знаци на облеклото; срока за износване то му; условията за ползване, включително почистването на работното и/или униформеното облекло. Съгласно НБРУО срокът на износване на работното и/или униформеното облекло започва да тече от деня на предоставянето му на работника или служителя. Член 14, ал.1, т.1 от наредбата въвежда задължение за работника или служителя да връща на работодателя предоставеното му работно и/или униформено облекло при прекратяване на трудовото правоотношение. Съгласно ал. 2 от същата разпоредба работникът или служителят може да задържи облеклото при условия, определени от работодателя. В тази връзка няма пречка при напускане или преминаване на друга работа, когато работникът желае да задържи облеклото, работодателят да определи условията при които това може да стане – включително и чрез заплащане на остатъчна стойност на облеклото до изтичане на срока на износване. При всички случаи задължението на работника е да връща работното облекло и работодателят не може да изисква работещият да го задържи и да изплаща остатъчната му стойност. Д-р Тодор Капитанов, юрист, Национален секретар на КНСБ, консултант и специалист по публични лекции в областта на трудовите и социални въпроси, комуникациите и публичния сектор  ", "date": "2018.08.07", "title": " В кои случаи се полага работно облекло за служителите и трябва ли да го връщат?"}
{"url": "https://trud.bg/%d0%b7%d0%b0%d0%bf%d0%be%d1%87%d0%b2%d0%b0-%d0%ba%d0%b0%d0%bc%d0%bf%d0%b0%d0%bd%d0%b8%d1%8f-%d1%81%d1%80%d0%b5%d1%89%d1%83-%d0%be%d0%bf%d0%b0%d1%81%d0%bd%d0%b8%d1%82%d0%b5-%d1%81%d0%b5%d0%bb%d1%84/", "text": "Националната компания „Железопътна инфраструктура” (НКЖИ) и Агенцията за закрила на детето започват кампания срещу екстремната мода младежи да си правят селфи върху покрива на влак. „Това е един проводник, но в него тече електрическа енергия, която е 25 хиляди волта. Два метра е безопасното разстояние, всяко приближаване под тези два метра до самия кабел и до конструкциите, които го държат е опасно от удар от волтовата дъга”, обясни инж. Неделчо Спасов от Инспектората по безопасност към НКЖИ. От Агенцията за закрила на детето и НКЖИ се опитват да убедят младежите, че рискът за живота в името на един кадър не е смелост, а безумна опасност. На всички вагони, които разполагат с технологични стълби и са лесни за покачване, има знаци, които забраняват качването и предупреждават за опасност. Но децата търсят точно тази опасност. Брошурите, подготвени от ДАЗД, ще бъдат раздавани в училищата. От началото на учебната години по всички гари ще бъдат разлепени плакати с безплатния телефон за деца в риск 116 111. / / АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.07", "title": " Започва кампания срещу опасните селфита върху влакове"}
{"url": "https://trud.bg/%d0%b5%d0%ba%d1%81%d0%bf%d0%b5%d1%80%d1%82%d0%b8-%d0%bd%d0%b0-%d0%b7%d0%b5%d0%bc%d0%b5%d0%b4%d0%b5%d0%bb%d1%81%d0%ba%d0%be%d1%82%d0%be-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d1%82/", "text": "Министърът на земеделието, храните и горите Румен Порожанов се срещна с представители на браншовите организации от сектор „Плодове и зеленчуци“. Бяха обсъдени нотифицираните от България промени в схемите за обвързано производство след 2019 г. Министър Порожанов представи аргументите на страната ни за групирането на зеленчуците в 4 групи, в зависимост от разходите или себестойността им, съобщиха от МЗХГ. Във всяка група са зеленчуци с относително равни разходи. Целта е по-справедливо разпределение на бюджета, така че обвързаната подкрепа да покрива еднакъв процент от разходите за производство. За полските зеленчуци се получава 11,52% подпомагане. На представителите на оранжерийните производители на зеленчуци беше обяснено, че това е и причината за намаляване на бюджета за тях с 1,2 млн. лв., които се прехвърлят към полското производство. Въпреки това според разчетите на Министерството на земеделието, храните и горите при оранжерийното производство пак делът на обвързаната подкрепа е по-висок, или 21,13%. Заради несъгласие на част от производителите с изчислените разходи за неотопляемите и отопляемите оранжерии беше постигнато съгласие експерти от министерството да посетят различен тип оранжерии, които да покажат извършените действителни разходи с фактури и счетоводни документи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.07", "title": " Експерти на земеделското министерство тръгват на проверки в оранжериите"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0%d1%82%d0%b0-%d1%80%d0%b0%d0%b7%d0%b4%d0%b0%d0%b2%d0%b0-%d0%b1%d0%b5%d0%b7%d0%bf%d0%bb%d0%b0%d1%82%d0%bd%d0%b0-%d0%bc%d0%b8%d0%bd%d0%b5%d1%80%d0%b0%d0%bb%d0%bd/", "text": "Служители на Столична община раздават на безплатна минерална вода на Орлов мост – при езерото „Ариана”, поради високите температури. Междувременно, по данни на Бърза помощ, че само до обяд,   40 човека. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.07", "title": " Общината раздава безплатна минерална вода на столичани (СНИМКИ)"}
{"url": "https://trud.bg/%d0%bf%d0%b8%d1%8f%d0%bd-%d1%88%d0%be%d1%84%d1%8c%d0%be%d1%80-%d0%bd%d0%b0-%d0%b0%d1%82%d0%b2-%d0%b2%d0%ba%d0%b0%d1%80%d0%b0-%d0%b2-%d0%b1%d0%be%d0%bb%d0%bd%d0%b8%d1%86%d0%b0-6-%d0%b3%d0%be%d0%b4/", "text": "Вчера на 6 август около 12.30 часа в местността „Силистар“ край село Синеморец, в района на земен горски път извън пътната мрежа, водачът на четириколесно МПС „Кавазаки“, с бургаска регистрация – А. М., 50-годишен, от Ямбол (неправоспособен водач), поради движение с несъобразена с релефа на пътя скорост и загуба на контрол, допуска пътен инцидент, блъскайки се в два паркирани леки автомобила – „Рено Меган“ и „Алфа Ромео“, и двата със софийска регистрация, съобщиха от ОДМВР – Бургас. От инцидента спътникът на А .М. – Х. И., 6-годишен, изпаднал от четириколесното МПС и паднал на земята. Момчето е откарано в УМБАЛ – Бургас, с опасност за живота, а А. М. напуснал местопроизшествието без да уведоми контролните органи, като е установен около 17.10 ч. Тестван е за употреба на алкохол, като дрегера е отчел 0.46 промила. Тестът за употреба на наркотични вещества е дал отрицателен резултат. Работата по случая продължава от служители на Районно управление на МВР – Царево.       АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.07", "title": " Пиян шофьор на АТВ вкара в болница 6-годишен след катастрофа в две коли\t\t\t"}
{"url": "https://trud.bg/%d0%b0%d1%80%d0%bc%d0%b8%d1%8f%d1%82%d0%b0-%d0%b2-%d1%81%d1%8f%d0%bd%d0%ba%d0%b0%d1%82%d0%b0-%d0%bd%d0%b0-%d0%bc%d0%b2%d1%80/", "text": "Войска се готви 100 години, за да се ползва веднъж Тези дни Световната банка оповести, че персоналът в българското МВР е сред най-добре платените в Европа. Това сочи доклад за разходите на полицията и пожарната, изготвен от институцията. Световните икономисти са отчели разликите в доходите на глава от населението и са достигнали до извода, че заплатите на полицейските служители са на равнището в Швеция и Словения и по-високи от тези в Дания, Естония, Литва и Латвия. Веднага след това вътрешният министър Валентин Радев каза, че докладът не е съвсем коректен, но се съгласи с констатацията, че трябва да има преструктуриране и съкращения в неговата система. Добре, нека приемем с условности класирането на заплатите на нашите полицаи в европейската скала. Но в национален мащаб тя е абсолютно вярна. Да речем, че и това не е същността на проблема. Той се крие в обстоятелството, че заплащането на служителите от системата ни за сигурност не е справедливо устроена. Имам предвид двата колоса в нея – армията и полицията. Неоспорим факт е, че от десетина години управленските решения на държавно равнище поставят войската в сянката на МВР. Най-малкият грях на властта е, че нарои на килограм генералите от МВР и службите, които даже не са във Въоръжените сили, за което наскоро писах. Пак да подчертаем, че това е незаконно и безсмислено. Тези приравнени бутафорни висши офицери, на които никога няма да се наложи да ходят на война, по брой са в пъти повече от истинските генерали, които командват войски. Полицията получи 20% увеличение на възнагражденията, а армията само 10%. Ето конкретните цифри. Основната заплата на главния секретар на МВР е 2247 лв. Той е приравнен на четиризвезден генерал от резерва. Това е най-висшето армейско звание и се полага на един единствен военен – началника на отбраната. Неговата основна заплата обаче е 2209 лв. Разликата е нищожна – 38 лв. Но надолу по стълбата работата става сериозна. Заместник-главният секретар и директорите на главни дирекции в МВР са приравнени на „генерал-лейтенант“ с основна заплата съответно 2029 и 1992 лв. Докато за генерал-лейтенант от армията е 1705 лв. Разликата скача на 324 лв. в полза на МВР. Заместник-директорите на главна дирекция, командирът на СОБТ и ректорът на академията пък са със звание „генерал-майор“ от резерва. И с основна заплата за зам.-директорите – 1845 лв., за командира на баретите – 1694 лв. и за ректора- 1614 лв. Основната заплата на „генерал-майор“ от армията е 1583 лв. А каква е ситуацията в изпълнителните звена? В повечето полицейски структури най-ниската заплата е 1026 лв. В областните дирекции на МВР само срещу графата „стажант“ е записано 821 лв. Заплатата пък на помощен персонал на позиция, да речем „пазач“ и „чистач“ е: начална- 510 лв. и максимална- 588 лв. Докато основната заплата в армията на старшина е 775 лв, на ефрейтор – 700 лв. и на редник – 690 лв. А ето и още едно предимство – курсантите от академията на МВР учат 4 г. за бакалавър, докато колегите им от армейките вузове се потят и залягат над учебниците 5 г. Интересно защо Световната банка не констатира, че нашите военни са със заплати колкото в Швеция и по-високи от тези в Дания, Естония, Литва и Латвия. Колко ли биха получавали тогава? А подобна аномалия в НАТО няма – полицията да е по-добре платена от армията. Даже в Русия кадровите военни вече са с по-високи доходи от нашите. На 28 юли 2017 г. министър Валентин Радев изрече следното: „От 2002 г. насам има 2 пъти повече загинали полицаи в страната, отколкото български военни в чужбина. За 15 г. 25 полицаи са загинали, докато изпълняват служебните си задължения. За същия период при мисии в чужбина смъртта си са намерили 13 наши военни. Това са два пъти повече жертви на полицията, без да са на война.“ Радев добави, че това ще е един от аргументите при искането му за увеличаване на заплатите на полицаите. Как не се бях досетил! Предполагам, че това е и разбирането на кабинета, който представлява министър Радев. Ето, полицията воюва с бандитите, работи истински, макар че все гони Митьо Очите. А армията, ами тя какво – много малко мре. Като почнат да гинат повечко, ще й вдигнем парите. Горко на тази държава, когато настъпи момент, в който да се наложи на армията наистина да покаже на какво е способна. Прекомерно висока цена е тази – реките от човешка кръв да отрезвят политически заблуди, не ви ли се струва? Много ми се иска властта да запомни следното: България беше приета в НАТО заради 13-те български войници, които оставиха костите си в пясъците на Иракските пустини. Нека не се заблуждаваме – заради това и нищо друго. Ние не бяхме готови за членство в пакта. Но ни направиха реверанс заради солидарността и саможертвата на тези момчета. Нашите политици забравят, било поради историческо невежество или поради конюнктурни съображения, очевадната аксиома, че националната държава възниква и съществува от древни епохи до наши дни единствено и благодарение само на армията. Всичко друго е функция от това обстоятелство. След 10 ноември 1989 г. войската у нас бе мачкана безмилостно и жестоко, защото бе нарочена за най-твърдия комунистически бастион от домораслите ни демократи. По времето на т.нар. комунизъм обаче единствено военните се осмеляваха да критикуват Живков. Затова Тато ги мразеше, за сметка на офицерите от ДС. А и той бе служил в милицията, преди да яхне държавата. Военните първи се опитаха да го свалят от власт и да променят курса на водената политика. Спомняте ли си за Горуня и ген. Анев, които през 60- те години крояха планове да свалят вожда? Заговорът им бе разкрит. Горуня бе „самоубит“, а ген. Анев пратен на заточение в Белене. Тогава Първия наредил всички командири, от командир на дивизия нагоре, да бъдат качени на „слушалка“. Тази задача била възложена на една от най- митичните фигури по онова време – Григор Шопов, шеф на ДС и първи зам.-министър на МВР. А чия беше една от главните заслуги за безкръвното падане на Живков от власт? Я си припомнете! Името на армейски генерал Добри Джуров говори ли ви нещо? Всички политици, изредили се на кормилото на властта през прехода до днес ги нямаше никакви. В годините на прехода армията бе съкратена близо 7 пъти. В зората на демокрацията хиляди военни бяха изритани на улицата. Офицерите бяха принудени да вдигат бариерите, за да се изхранват. А куфарчетата с пари ги разнасяха други – хора, напуснали тайните служби и МВР. Знакови бизнесмени, които ги застигна оловото, бяха от тази система. И немалко живи мафиоти също са от там. Да познавате генерал от армията, станал милионер? Аз – не. Не е зле да направите справка колко беше милицията преди и колко е полицията сега. Дали числеността на МВР е орязана 7 пъти? Вземете и бюджетите на двете ведомства преди 9 г. В номинална стойност от тогава до днес този на вътрешното ведомство е по-висок от военния. Което е само наш патент. Нали си спомняте как Николай Младенов като военен министър сътвори световен абсурд – предложи бюджетът за отбрана да се свие с 40%. И моля, не ми сочете сегашните проекти за превъоръжаване на войската за 4 млрд. лв., чиято реализация предстои. Защото са закъснял жест на гузна съвест. Те са като козметика, която прикрива недъзи, но не те прави по–красив. Сега се каним да купим 8 самолета от нов боен тип и после още толкова. Тези 16 изтребителя стигат само за „еър полисинг“- колкото да си пазим небето от някой досадник. Достатъчни са само за възпиране на умишлено или случайно отклонил се към въздушните ни граници военен или граждански полет. А това е чисто полицейска функция. За възпираща въздушна операция, която да брани държавата по въздух и суша, трябват няколко пъти по 16 многоцелеви изтребителя. Нещо, което нямаме и скоро няма да го имаме. За да превъоръжим изцяло армията си по съвременните стандарти на НАТО, ни трябват не 4 млрд. лв., а поне 40 млрд. Преди години поляците искаха да изхвърлят всички съветски оръжия, които имаха и изчислиха, че ще са им нужни $48 млрд. за да ги заменят със западни, което поохлади мераците им. Затова да намалим фанфарите, че армията ни се къпе в любовта на властта. Стореното е постфактум. С голямо закъснение. А това ще ни струва значително по-скъпо. Източна мъдрост гласи, че армия се готви 100 г., за да се ползва веднъж. Ние нашата я рушихме 30 г., дано не се наложи да ни потрябва.                            ", "date": "2018.08.07", "title": " Армията в сянката на МВР\t\t\t"}
{"url": "https://trud.bg/%d0%bf%d0%bb%d0%be%d0%b2%d0%b4%d0%b8%d0%b2%d1%87%d0%b0%d0%bd%d0%b8%d0%bd-%d1%85%d0%b2%d0%b0%d0%bd%d0%b0-%d0%ba%d1%80%d0%b0%d0%b4%d0%b5%d1%86-%d0%b2-%d0%b4%d0%be%d0%bc%d0%b0-%d1%81%d0%b8/", "text": "Мъж залови крадец в жилището си в Пловдив и извика полиция да го задържи. Около 4.40 часа вчера пловдивчанин позвънил в полицията и съобщил, че заловил непознат в дома си. Пристигналите незабавно на адреса служители на Шесто РУ установили самоличността на извършителя – 28-годишен жител на областния град, влязъл противозаконно в жилището през незатворен прозорец, съобщиха от МВР. Мъжът бил отведен за едно денонощие в полицейския арест. Срещу него е образувано бързо производство за опит за кражба. Предстои материалите да бъдат внесени в прокуратурата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.07", "title": " Пловдивчанин хвана крадец в дома си"}
{"url": "https://trud.bg/%d0%bd%d0%b8%d0%bc%d1%85-%d1%81-%d0%bf%d0%b8%d1%81%d0%bc%d0%be-%d0%b4%d0%be-%d0%bf%d1%80%d0%b5%d0%bc%d0%b8%d0%b5%d1%80%d0%b0-%d0%b1%d0%be%d1%80%d0%b8%d1%81%d0%be%d0%b2-%d0%bf%d1%80%d0%b5%d0%b4%d1%83/", "text": "Предупреждаваме всички ръководни органи на БАН, че ако незабавно не спрат с действията си срещу НИМХ и ръководството му, ще подновим протеста и ще прекратим оперативните си дейности. Това се посочва на сайта им   в отворено писмо от работещите в Националния институт по метеорология и хидрология към Българска академия на науките (НИМХ към БАН) до министър-председателя на Р. България, прието от Общо събрание на работещите и служителите, Общо събрание на учените, Научния съвет и Съвета на директорите в НИМХ на съвместно заседание на 7 август 2018 г. на база на резултата от допитване, проведено в периода 31 юли 2018 – 5 август 2018 г. Публикуваме пълния текст на писмото без редакторска намеса: „УВАЖАЕМИ ГОСПОДИН МИНИСТЪР-ПРЕДСЕДАТЕЛ, Повече от три месеца, ние, работещите в Националния институт по метеорология и хидрология (НИМХ) към Българска академия на науките (БАН) учени, специалисти и технически персонал протестирахме срещу принципите в БАН за разпределение на публичните средства предоставяни й от Държавата. Тези принципи се приемат от Общото събрание на БАН, по предложение на Управителния съвет на БАН. Това са колективни органи за ръководство, които имат всички права, но не носят никаква отговорност за действията си. Така е по Закона за БАН и Устава на БАН. Вместо да получим очевидно недостигащите на НИМХ средства за изпълнението на възложените от Държавата задължения, получихме празни обещания, манипулации, безсмислени процедури и засилващ се натиск от страна на ръководните органи на БАН за спиране на протестните ни действия срещу тях. А исканите от нас средства ги имаше в БАН. Тези проблеми са от години, но през 2018 г. придобиха за НИМХ критични мащаби, въпреки допълнително отпуснатите от Правителството 15 милиона лева на БАН. Вече сме напълно убедени, че те не са свързани толкова с размера на средствата предоставяни на БАН от държавния бюджет, а в начина на разпределяне и манталитета на разпределящите ги. С действията си, ръководните органи на БАН успяха да ни убедят, че това няма да се промени. Доказаха ни, че БАН няма управленски капацитет да ръководи и поддържа национално отговорни дейности като тази, изпълнявана от НИМХ. Имаме и непреодолими противоречия в разбирането за ролята на науката и общественото и икономическото й въздействие. Прекратихме протеста си като безсмислен, когато осъзнахме, че НИМХ не трябва да е в БАН. Преминаването ни през 1962 г. към БАН към днешна дата е изчерпало потенциала си. Предупреждаваме всички ръководни органи на БАН, че ако незабавно не спрат с действията си срещу НИМХ и ръководството му, ще подновим протеста и ще прекратим оперативните си дейности. Търпението ни се изчерпа. Време е да се научат да носят отговорност за действията си. Време е и Държавата да направи задълбочена проверка как и за какво се разходват предоставяните от нея средства на БАН. В момента НИМХ продължава работата си, ден за ден, единствено поради отговорното отношение на министър Красимир Вълчев към важните за държавата и обществото задачи, които изпълняваме и финансовата помощ от Министерството на образованието и науката. Не знаем докога може да продължи това финансиране и това не е изход от ситуацията, в която бяхме поставени. Поради всичко това, настояваме:  Правителството на Република България да предприеме спешно действия за извеждането на НИМХ от БАН с всичките му материални активи и необходимите за дейността му финансови средства. Това трябва да се случи възможно най-бързо, преди БАН да е успял с действията си да ликвидира дейността на НИМХ, продължаваща вече 128 години. Предлагаме:  НИМХ да премине към Министерство на образованието и науката, като самостоятелна научна организация, второстепенен разпоредител на бюджетни средства. Запазването на статута на НИМХ на научна организация е важно, тъй като постигнатата с годините симбиоза на научната и оперативната дейност в НИМХ е едно от най-важните ни постижения, което следва да се запази и развие. С това ще се гарантира и пълноценната ни работа като Национална хидрометеорологична служба на Република България. Заявяваме:  До извеждането на НИМХ от състава на БАН спираме да изпълняваме всякакви разпореждания и решения от страна на ръководни органи на БАН.  Прието от Общо събрание на работещите и служителите, Общо събрание на учените, Научен съвет и Съвет на директорите в НИМХ на съвместно заседание на 07.08.2018 г. на база резултат от допитване в периода 31.07.2018 – 05.08.2018 г. Упражнили правото си на глас 89.2% от учените, специалистите и техническия персонал на пълен щат в НИМХ като: 93.4% „за“, 5.8% „въздържал се“ и 0.8% „против“. С уважение:  За Пълномощниците на работниците  и служителите в НИМХ – ас. Кръстина Малчева  За Общо събрание на учените в НИМХ – доц. Снежанка Балабанова  За Научен съвет на НИМХ – проф. Димитър Сираков  За Съвет на директорите в НИМХ – проф. Христомир Брънзов  За Щаб на протеста на НИМХ – гл. ас. Анастасия Стойчева“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.07", "title": " НИМХ с писмо до премиера Борисов, предупреждават БАН в подновяване на протестите и спиране на работата"}
{"url": "https://trud.bg/%d0%bf%d0%be%d1%81%d1%82%d0%be%d1%8f%d0%bd%d0%b5%d0%bd-%d0%b0%d1%80%d0%b5%d1%81%d1%82-%d0%b7%d0%b0-%d0%b0%d0%b2%d0%b5%d1%80-%d0%bd%d0%b0-%d0%bc%d0%b8%d1%82%d1%8c%d0%be-%d0%be%d1%87%d0%b8%d1%82%d0%b5/", "text": "Спецсъдът остави постоянно в ареста Калоян Колев, който е обвинен за участие в престъпната група за рекет, наркотици и палежи, ръководена от Димитър Желязков-Очите. Според спецсъда има достатъчно доказателства, които уличават Колев в участие в бандата – показанията на 4 свидетели, сред които и един с тайна самоличност, разпознавания и протоколи от претърсвания. В мотивите си съдът посочи, че няма опасност той да се укрие, но може да извърши друго престъпление. Акцията по арестите започна на 2 август, а дни по-късно Очите бе задържан в Истанбул. По това време Калоян Колев бил в Испания, но веднага щом разбрал, че го издирват с Европейска заповед за арест, се свързал с полицията, купил си билет за връщане и се предал доброволно на летището. Заради това според спецсъда няма опасност той да се укрие. Освен това има постоянен адрес в Ямбол, където живее жена му и двете му малолетни деца. „Не съм искал да попреча на разследването. Не съм участвал в никакви престъпни групи и не съм продавал наркотици. Заради това с ясното съзнание се прибрах в България. Искам по-лека мярка“, обясни пред спецсъда Калоян Колев. Той обаче остава постоянно зад решетките. Решението на съда може да се обжалва на 14 август. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.07", "title": " Постоянен арест за авер на Митьо Очите"}
{"url": "https://trud.bg/%d0%b0%d1%82%d0%b0%d0%bb%d0%b0%d0%bd%d1%82%d0%b0-%d0%b5-%d1%82%d0%b5%d0%bc%d0%b0-%d1%82%d0%b0%d0%b1%d1%83-%d0%b2-%d1%86%d1%81%d0%ba%d0%b0/", "text": "Разговори за мачове с „Аталанта“ с табу в ЦСКА. Италианският тим може евентуално да срещне „червените“ в четвъртия квалификационен кръг на Лига Европа, но има много условности. Първо ЦСКА трябва да отстрани „Копенхаген“, а тимът от Бергамо да се справи с „Апоел“ (Хайфа). „ Мислим мач за мач и си знаем целите“, каза Кирил Десподов, който бе избран за футболист №1 на юли в Първа професионална лига. Нападателят на ЦСКА вкара три гола при отстраняването на „Адмира Вакер“ във втория квалификационен кръг. „ Не искам да говоря за „Аталанта“, защото е много далеч – продължи Десподов. – Нека първо да отстраним „Копенхаген“. Публиката ще е 12-ият ни играч в четвъртък. Много ни помага. Досега е хубаво, че не позволяваме да ни отбележат гол на наш терен. „Копенхаген“ е най-добрият отбор от всички, с които сме играли досега през сезона.“ ЦСКА няма допуснато попадение у дома нито в Лига Европа, нито в Първа лига. „Червените“ спечелиха в международните мачове с 1:0 срещу „Рига“ и с 3:0 срещу „Адмира Вакер“. А в българското първенство се справиха с „Локомотив (Пд) (2:0) и „Дунав“ (3:0). „ Наградата е голяма мотивация за мен – каза Десподов, който има основна заслуга за успехите досега. – Ще се старая още повече да имам и други такива. С всеки мач започваме да вдигаме нивото.“", "date": "2018.08.07", "title": " „Аталанта“ е тема табу в ЦСКА"}
{"url": "https://trud.bg/%d0%b1%d1%81%d0%bf-%d0%b2%d1%85%d0%be%d0%b4%d0%b8%d1%80%d0%b0-%d0%bf%d0%b8%d1%81%d0%bc%d0%be-%d0%b7%d0%b0-%d0%b1%d0%b5%d0%bd%d1%87%d0%b5%d0%b2-%d1%87%d0%b5-%d0%bd%d0%b5-%d0%b3%d0%b8-%d0%bf%d1%80/", "text": "БСП Бургас входира писмо в общинския съвет, според което Бенчо Бенчев не ги представлява в местния парламент, и като съветник, и като заместник председател. Това решиха във вторник бургаските общински съветници- социалисти. Следобед те се събраха да умуват в централата си на ул. „Фердинансова“ в морския град. Някои от тях не са съгласни с острото отношение на лидерката на партията Корнелия Нинова към Бенчев, която го заклейми заради засечката му с Очите в хотел „Рамада“. „Това е официалната ни позиция, която лидерката ни посочи- че трябва да подаде оставка. Иначе, смятам, че той е правил добро на всички, не само на БСП, но и на всички хора, които са били в някаква нужда и са го молили за помощ. Но разбира се в тази ситуация, той вече няма друг изход. Трябва да подаде оставка. Такава е европейската практика. Правилото в политиката е „Не дружи с лоши хора“, макар че може би избързахме с тотално разграничение от него“ каза съветник от групата на БСП. В партията коментират още, че сега големият въпрос е как ще съществува групата съветници, защото за да има група трябва да са поне петима, колкото са в момента. Но ако Бенчев не си подаде оставката, въпреки че го призовават, тогава следващия след него в листата на социалистите, не може да влезе и остават четирима от БСП. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.08.07", "title": " БСП входира писмо за Бенчев, че не ги представлява в общинския съвет\t\t\t"}
{"url": "https://trud.bg/%d0%bd%d0%b0%d0%b4-10-000-%d0%bf%d1%80%d0%be%d0%b4%d0%b0%d0%b4%d0%b5%d0%bd%d0%b8-%d0%b1%d0%b8%d0%bb%d0%b5%d1%82%d0%b0-%d0%b7%d0%b0-%d1%86%d1%81%d0%ba%d0%b0-%d0%ba%d0%be%d0%bf%d0%b5%d0%bd%d1%85/", "text": "Над 10 000 са продадените билети за мача ЦСКА – „Копенхаген“ от третия предварителен кръг на Лига Европа в четвъртък. Повечето от местата са разпределени с партньорите на „червените“ по различни търговски вериги. Сектор „Г“ обяви мисия „Пълен стадион“, която до този момент върви по план. В България е традиция повечето запалянковци да си купуват места в деня на мача. Но историята от началото на новия век, когато двубоите бяха още на стадион „Българска армия“, помнят страхотна истерия дни по-рано. Сега битката с датчаните ще е на „Васил Левски“ и интересът към двубоя е огромен. Ръководството на ЦСКА пусна евтини билети, които са достъпни за всеки джоб – 20, 12 и 8 лева в зависимост от сектора. Около 1000 датски фенове се очакват на трибуните да подкрепят „Копенхаген“.", "date": "2018.08.07", "title": " Над 10 000 продадени билета за ЦСКА – „Копенхаген“"}
{"url": "https://trud.bg/%d1%81%d0%bb%d0%b0%d0%b2%d0%b8%d1%8f-%d1%89%d0%b5-%d0%bc%d1%8a%d1%81%d1%82%d0%b8-%d0%b2-%d1%81%d1%82%d0%be%d0%bb%d0%b8%d1%87%d0%bd%d0%be-%d0%b4%d0%b5%d1%80%d0%b1%d0%b8/", "text": "„Славия“ ще се опита да се реваншира пред феновете си в предстоящото столично дерби с ЦСКА. „Белите“ загубиха с 0:2 от „Витоша“, а Георги Йомов, играч на най-стария столичен клуб, се закани, че със съотборниците му ще си отмъстят още следващия мач. „Поражението е изненадващо и то не показва истинското лице на отбора ни – каза младокът, който бе избран за най-добър играч на втория кръг в Първа лига. – Треньорът Златомир Загорчич ни казваше, че това е много важен мач, но не успяхме да се представим добре. Мисля, че следващият мач с ЦСКА ще бъдем много по-мобилизирани и мотивирани.“ Действително Загорчич цяла седмица обяснявал на своите играчи, че мачът с „Витоша“ не трябва да се подценява. „Момчетата са наясно какво се получи – лаконичен бе наставникът след поражението. – Трудно е да играеш с „Хайдук“, а после с „Витоша“. Срещу ЦСКА ще бъде много тежко.“ Снимка: Булфото", "date": "2018.08.07", "title": " „Славия“ ще мъсти в столично дерби"}
{"url": "https://trud.bg/%d1%81%d0%b2%d0%b8%d1%89%d0%be%d0%b2%d1%81%d0%ba%d0%b8-%d1%83%d1%87%d0%b5%d0%bd%d0%b8%d1%86%d0%b8-%d1%83%d1%87%d0%b0%d1%82-%d0%b8-%d1%81%d0%b5-%d0%b7%d0%b0%d0%b1%d0%b0%d0%b2%d0%bb%d1%8f%d0%b2%d0%b0/", "text": "Продължава изпълнението на дейностите по проект „Да успеем всички заедно“, който Община Свищов изпълнява съвместно със СУ „Цветан Радославов”, ОУ „Филип Сакелариевич” гр. Свищов и в партньорство със сдружение „Нова възможност” гр. Плевен. Проектът се изпълнява по Оперативна програма “Наука и образование за интелигентен растеж” 2014-2020 г., по процедура за директно предоставяне на безвъзмездна финансова помощ BG05M2OP001-3.002 „Образователна интеграция на учениците от етническите малцинства и/или търсещи или получили международна закрила“, приоритетна ос: „Образователна среда за активно социално приобщаване”. В средата на месец юни 2018 г. група от 37 ученика от клубовете „Да изразя себе си чрез танц“ и „Танцувай с България в сърцето“ на СУ „Цветан Радославов“ бяха на тренировъчен лагер в град Трявна. В рамките на 4 дни децата провеждаха тренировки и занимания, разучаваха нови танци, затвърждаваха научените, забавляваха се, но намериха време и за обиколка на забележителностите на Трявна. Децата посетиха редица културни обекти – прочутата Даскалова къща е емблематичната дърворезба, Райковата къща, Старото школо, Художествената галерия, както и символът на града – Часовниковата кула. Учениците от клуб „Информационни технологии“ от СУ „Цветан Радославов от 3 до 5 юли 2018 г. бяха на учебно посещение в град Пловдив. В рамките на трите дни от своята екскурзия децата успяха да посетят редица забележителности, сред които Архитектурно-исторически резерват „Старинен Пловдив“, църквата „Св. св. Константин и Елена“, Античен театър, Джумая джамия, Регионален Етнографски музей, Регионален исторически музей, Регионален археологически музей в Пловдив, Историческия музей в града. В град Карлово децата посетиха Къщата музей „Васил Левски“ и успяха да разгледат и величествения Бачковски манастир „Успение Богородично“. Третия ден бе отреден за посещение на забележителности в град София, а именно Храм-паметникът „Свети Александър Невски“, Народен театър „Иван Вазов“, Църквата „Света Петка Самарджийска“, катедралата „Света Неделя“, Национален природонаучен музей при БАН и Национален музей „Земята и хората“. От 23 до 27 юли 2018 г. отново в изпълнение на дейност 10 „Допълнителни занимания по изкуства за 129 ученика от различни етноси чрез стимулиране на творческите им способности в театралното, живописното и танцовото изкуство“ от проект „Да успеем всички заедно“ децата от клубовете „Да изразя себе си чрез танц“ и „Танцувай с България в сърцето“ на СУ „Цветан Радославов“ участваха в тренировъчен лагер в град Равда. За петте дни децата се радваха на хубаво време и много положителни емоции, разучаваха танцувални композиции, посещаваха забележителности и се забавляваха. Възхитени и въодушевени от преживяното, очаровани от красотата на България, изпълнени с много емоции и хубави преживявания, малчуганите изразиха желание да продължат да опознават българските исторически и културни забележителности и да затвърждават своите знания и умения.", "date": "2018.08.07", "title": " Свищовски ученици учат и се забавляват по проект „Да успеем всички заедно”"}
{"url": "https://trud.bg/%d1%8e%d0%bd%d0%b0%d0%b9%d1%82%d0%b5%d0%b4-%d0%b8-%d1%82%d0%be%d1%82%d0%bd%d1%8a%d0%bc-%d1%81%d0%b8-%d1%81%d1%82%d0%b8%d1%81%d0%bd%d0%b0%d1%85%d0%b0-%d1%80%d1%8a%d1%86%d0%b5%d1%82%d0%b5/", "text": "„Манчестър Юнайтед“ и „Тотнъм“ си стиснаха ръцете за защитника Тоби Алдервейрелд. Бранителят е силно желан от Жозе Моуриньо, мениджър на „червените дяволи“. Двата клуба се разбраха за трансферната сума на играча, която ще е около 60 млн. евро. Специалния обаче е на тръни, тъй като има вариант сделката да се провали до 9-ти август. Тогава затваря трансферния прозорец в Англия. Причината е, че от „Тотнъм“ искат да му намерят заместник преди да го пуснат в „Юнайтед“. Ако сделката за белгиеца се проточи, ръководството на „Юнайтед“ има план „Б“. Той включва плащането на рекордна сума за Хари Магуайър от „Лестър“. Тя ще е от порядъка на 80 млн. евро. 25-годишният защитник беше титуляр за Англия по време на Мондиал 2018. Тогава селекцията на Гарет Саутгейт достигна до четвъртото място. Моуриньо е решен задължително да подсили своята защита преди началото на новата кампания. За неговия тим тя започва в петък срещу „Лестър“. От „Олд Трафорд“ ще се опитат да привлекат и Джером Боатенг от „Байерн“. Цената на германския национал е малко над 50 млн. евро, а от него се интересува и френският шампион ПСЖ. Опитният бранител има договор с „баварците“ до лятото на 2021 година. Снимка: Twitter", "date": "2018.08.07", "title": " „Юнайтед“ и „Тотнъм“ си стиснаха ръцете"}
{"url": "https://trud.bg/%d1%82%d0%b5%d1%80%d0%bc%d0%b8%d0%bd%d0%b0%d0%bb-1-%d0%bd%d0%b0-%d0%bb%d0%b5%d1%82%d0%b8%d1%89%d0%b5%d1%82%d0%be-%d0%b2%d1%8a%d0%b2-%d1%84%d1%80%d0%b0%d0%bd%d0%ba%d1%84%d1%83%d1%80%d1%82-%d0%b7%d0%b0/", "text": "Приключи   в терминал 1 на летището във Франкфурт и той поднови работа, предаде ДПА, като цитира съобщение на германската федерална полиция в Туитър. „Евакуацията в терминала на летището във Франкфурт приключи. Засегнатите части от терминала са отворени отново и операциите се подновяват. Благодарности на всички пътници и на персонала на летището за проявеното разбиране и дисциплинирано поведение“, гласи съобщението на полицията. Части от терминал 1 на летището във Франкфурт бяха евакуирани и качването на пътници на самолетите беше спряно в някои части на летището, след като най-малко едно неоторизирано лице премина отвъд зоната за сигурност, предаде Ройтерс, цитирайки говорителка на германската федерална полиция. Авиокомпания Луфтханза (Lufthansa) съобщи в Туитър, че е спряно качването на пътници на самолетите на нива А (А) и Цет (Z) на терминал 1 на летището. Засега не може да се каже колко полета може да бъдат отменени или забавени поради евакуацията, добави германският въздушен превозвач, за който франкфуртското летище е основен транспортен център. След подобен инцидент на 28 юли на летището в Мюнхен, второто по големина в Германия след това във Франкфурт, бяха анулирани около 300 полета, което засегна над 30 000 пътници, припомня Ройтерс. Летището във Франкфурт е най-натовареното в Германия. Миналата година през него са преминали 64,5 милиона пътници, отбелязва ДПА. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.07", "title": " Терминал 1 на летището във Франкфурт заработи отново"}
{"url": "https://trud.bg/%d0%b7%d0%b0%d1%82%d0%b2%d0%b0%d1%80%d1%8f%d1%82-%d0%b1%d1%83%d0%bb-%d0%b2%d0%b0%d1%81%d0%b8%d0%bb-%d0%bb%d0%b5%d0%b2%d1%81%d0%ba%d0%b8-%d0%ba%d1%80%d0%b0%d0%b9-%d1%81%d1%83-%d0%bf%d1%80%d0%b5%d0%b7/", "text": "Булевард „Васил Левски“ в София ще бъде затворен за движение в района на Софийския университет в събота и неделя заради ремонт. От понеделник ще бъде възстановено движението на трамвай номер 7 по булевард „България“, като започва ремонтът на пътните платна, които ще бъдат затваряни поетапно за движение. Това информира зам.-кметът по транспорт Евгени Крусев. „Движението ще бъде в едното платно, ще има по една лента в посока. Очакваме затруднения. Това беше идеята – да се изчака пускането на трамвая, ако могат хората да използват трамвайната линия за достъп до центъра, а пък с автомобили да се заобикаля по алтернативни маршрути, било по „Цар Борис трети“ или по „Черни връх“, по булевард „България“ очакваме затруднение на трафика“, каза Крусев пред  . В понеделник започва и ремонт на булевард „Арсеналски“, който няма да бъде изцяло затварян за движение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.07", "title": " Затварят бул. Васил Левски край СУ през уикенда"}
{"url": "https://trud.bg/%d0%ba%d0%b8%d0%bb%d0%b8%d1%8f-%d0%b7%d0%b0-%d0%bc%d0%b5%d1%80%d0%b0%d0%ba%d0%bb%d0%b8%d1%8f-%d0%be%d1%82%d0%b2%d0%bb%d1%8f%d0%ba%d1%8a%d0%bb-%d0%bc%d0%be%d0%bc%d0%b8%d1%87%d0%b5-%d0%b7%d0%b0-%d0%b1/", "text": "18-годишен ром от Добрич, който отвлече непълнолетно момиче, за да го направи своя булка, ще лежи зад решетките до насрочването на процес. Това постанови Варненският апелативен съд, който потвърди най-тежката мярка за неотклонение, наложена на Юзджан Северинов от добричките окръжни магистрати. Младежът извършил тежкото престъпление, след като упорито ухажвал малката Роза от с. Крушари, но тя не отвръщала на чувствата му. Ядосан от неуспеха си, Юзджан решил да я открадне. Помогнал му съучастникът му Младен Иванов. На 24 юли след обилна почерпка двамата наели такси, стигнали до Крушари, открили Роза и я метнали в колата. Шофьорът открал тримата до дома на Юзджан в Добрич, но веднага след като слезли, подал сигнал в полицията. Униформените бързо открили отвлеченото момиче, освободили го и закопчали двамата извършители. Престъплението е тежко и умишлено, наказва се с лишаване от свобода от 7 до 15 г., а ако е на свобода, Юзджан може да се укрие или отново да престъпи закона, мотивираха решението си апелативните магистрати. Определението им не подлежи на обжалване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.07", "title": " Килия за мераклия, отвлякъл момиче за булка"}
{"url": "https://trud.bg/%d1%81%d1%80%d1%8a%d0%b1%d1%81%d0%ba%d0%b8%d1%8f%d1%82-%d0%b2%d1%8a%d0%bd%d1%88%d0%b5%d0%bd-%d0%bc%d0%b8%d0%bd%d0%b8%d1%81%d1%82%d1%8a%d1%80-%d1%81%d0%b0%d0%bc%d0%be-%d1%81%d0%bb%d0%b5%d0%bf/", "text": "Само слепец не може да види, че се работи за създаването на Велика Албания. Това предупреди министърът на външните работи на Сърбия Ивица Дачич в интервю за РТС, цитирано от скопското електронно издание „Фактор“. Според Дачич основната пречка за подписването на договор с Прищина са максималистичните цели на управляващите в Косово, които искат признаване на независимостта на страната.  Той подчерта, че подялбата на Косово е идея, която лично той е споделял още преди десет години. Подобна позиция е имал и Зоран Джинджич (министър-председател на Република Сърбия от 2001 г. до 12 март 2003 г., когато е убит – бел.р.), но заради нея е навлякъл върху себе си гнева на западните страни. Дачич изрази увереност, че крайната цел на Прищина е да се изгонят сърбите, които са останали в Косово и с това да се изпълнят стъпките, които водят до създаване на Велика Албания и че само слепец не може да разбере политиката, която водят управляващите в най-младата държава на Балканите.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.08.07", "title": " Сръбският външен министър: Само слепец не може да види, че се работи за създаването на Велика Албания"}
{"url": "https://trud.bg/%d0%bd%d0%b0%d0%b3%d1%80%d0%b0%d0%b4%d0%b8%d1%85%d0%b0-%d0%bf%d0%be%d0%bb%d0%b8%d1%86%d0%b0%d0%b8-%d0%be%d1%82-%d1%81%d0%bb%d0%b8%d0%b2%d0%b5%d0%bd/", "text": "Двама служители на реда от Сливен са допринесли за разкриването на конкретните извършители на взривяването на банкомат в Пловдив на 7 юли. Ст.инспектор Веселин Василев и мл.експерт Ивелин Константинов са придобили данни, благодарение на което случаят е започнал да се разплита. За професионализма и проявената инициативност двамата бяха отличени с обявяване на благодарност – парична награда и грамота, от гл.секретар на МВР Младен Маринов, съобщиха от Областната дирекция в Сливен. Веселин Василев е началник на група „Оперативен анализ и полицейска статистика“, а Ивелин Константинов – младши разузнавач в група „Престъпления против собствеността“ към криминалната полиция. За мл.експерт Константинов това е втората поред награда от главния комисар. А на професионалния празник на МВР т.г. Константинов получи приза „Полицай на април 2018“ за оказан съществен принос при задържането на мъж, причинил смъртта на велосипедист и избягал от местопроизшествието. Наградите на двамата отличени служители бяха връчени от директора на ОД на МВР-Сливен ст.комисар Димитър Величков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.07", "title": " Наградиха полицаи от Сливен"}
{"url": "https://trud.bg/300-%d0%bb%d0%b2-%d0%b3%d0%bb%d0%be%d0%b1%d0%b0-%d0%b7%d0%b0-%d0%bf%d0%b8%d1%8f%d0%bd-%d1%80%d1%83%d0%bc%d1%8a%d0%bd%d0%b5%d1%86-%d0%b1%d1%83%d0%b9%d1%81%d1%82%d0%b2%d0%b0%d0%bb-%d0%b2-%d1%85%d0%be/", "text": "300 лв. глоба друсна Варненският районен съд на 22-годишен румънец, буйствал в хотел до плажа на Кабакум край Златни пясъци. Младежът почивал там с родителите си. На 5 август след употреба на доста алкохол край басейна първо оскубал една от аниматорките, а след това с викове задърпал служителката на рецепцията. С мъка майка му и охранителят на комплекса успели да го отведат в хотелската стая. Докато пристигне полиция, младежът изпочупил гипсокартона по стените. Униформените го откарали с белезници до Пето РУ на Златни пясъци, където му бил съставен акт за дребно хулиганство. В съдебната зала младият румънец се извини за поведението си и заяви, че няма спомен какво е вършил, но съжалява за стореното. За непристойната проява по Указа за борба с дребното хулиганство той можеше да плати до 500 лв. глоба или да прекара 15 денонощия в ареста. Решението на районните магистрати може да се обжалва в 24-часов срок. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.07", "title": " 300 лв. глоба за пиян румънец, буйствал в хотел на Кабакум"}
{"url": "https://trud.bg/%d0%b3%d1%80%d1%8a%d1%86%d0%ba%d0%b8%d1%82%d0%b5-%d0%b2%d0%bb%d0%b0%d1%81%d1%82%d0%b8-%d1%81%d1%8a%d0%b1%d0%b0%d1%80%d1%8f%d1%82-3200-%d0%bd%d0%b5%d0%b7%d0%b0%d0%ba%d0%be%d0%bd%d0%bd%d0%b8-%d0%bf/", "text": "Гръцките власти ще разрушат хиляди незаконни сгради, обяви премиерът Алексис Ципрас. Именно незаконните строежи и блокираните в следствие на тях улици доведоха до големия брой жертви при пожарите в края на юли в района на Атина. Според Ципрас, разрушаването на 3200 обекта в Атика и край  столицата Атина ще започне незабавно. „Безконтролното застрояване, което е заплаха за човешките животи, не може повече да се толерира. Всичко, което унищожава гори и плажове, което представлява опасност за човешкия живот, ще бъде унищожено. Това е нашето задължение към мъртвите. Но, още повече, това е нашият дълг към бъдещите поколения“, заяви гръцкият премиер. По думите му, намерението на правителството е ясно – да изгради наново засегнатите селища, но по законен начин, съобразявайки се с околната среда и животът на жителите. В неделя с постовете си се простиха началниците на полицията и пожарната служба в Гърция. Правителство беше остро критикувано заради липсата си на адекватна реакция по време на пожарите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.07", "title": " Гръцките власти събарят 3200 незаконни постройки в Атика"}
{"url": "https://trud.bg/%d1%82%d0%b5%d0%bd%d0%b8%d1%81%d1%8a%d1%82-%d0%bd%d0%b5-%d0%b5-%d0%bd%d0%b0-%d0%b6%d0%b8%d0%b2%d0%be%d1%82-%d0%b8-%d1%81%d0%bc%d1%8a%d1%80%d1%82-%d0%ba%d0%b0%d0%b7%d0%b2%d0%b0-%d1%81%d0%b5%d1%81/", "text": "Тенисът е игра и е добре, че повече състезатели осъзнават, че не е въпрос на живот и смърт -. казва Сесил Каратанчева. – Взимаш най-доброто, и ако не се получи, продължаваш.  Българката прикова вниманието с класирането си за основната схема на турнира в Монреал и даде обширно интервю са сайта на WTА. Всъщност софиянката уточнява, че в последния момент променила плановете си като отказала участие в Лендсвил (Пенсилвания). А в Монреал преодоля квалификациите и в I кръг излезе срещу Мария Шарапова. Но заради буря сблъсъкът бе прекратен при 1:4 за рускинята. “Наслаждавам се на момента, доволна съм, че спечелих няколко мача – продължи тя, която днес навършва 29 г. – Сега съм на около 225 място в света, не е мечтаната позиция, но чета книги за самопомощ. И те казват, че 29 е най-добрата възраст за спортистите. Затова чакам тази енергия да дойде и да намеря себе си. Спокойна съм, омъжена и семейният живот ми се отразява добре.“  През 2017-а Сесил вдигна сватба с бившия футболист Георги Долмов, който пътува с нея и е целия й щаб. Каратанчева бе сред най-проспериращите ни състезателки, но кариерата й мина през много обрати, включително и допинг скандал.", "date": "2018.08.07", "title": " Тенисът не е на живот и смърт, казва Сесил"}
{"url": "https://trud.bg/%d0%b5%d0%b2%d1%80%d0%b5%d0%b8%d1%82%d0%b5-%d0%be%d1%82%d0%b4%d0%b0%d0%b2%d0%b0%d1%82-%d0%bf%d0%be%d1%87%d0%b8%d1%82-%d0%ba%d1%8a%d0%bc-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%82/", "text": "Паметна плоча в знак на преклонение пред героизма и храбростта на българските моряци, помогнали на хиляди евреи да поемат пътя на спасението към Обетоватана земя в мрачните години на Холокоста, ще бъде открита в неделя от 11 ч на Морска гара. Инициативата е на ОЕБ „Шалом“-Варна и е част от календара на събитията, посветени на 75-годишнината от спасяването на българските евреи от лагерите на смъртта. Българският народ показа на света що е човечност, а част от него са доблестните морски мъже. Благодарение на тях над 10 500 еврейски бежанци са били превозени с кораби до земите на днешен Израел и спасени от нацистите, посочват от „Шалом“-Варна. на снимката: Паметната плоча ще бъде поставена пред сградата на Морска гара-Варна в деня, когато ВМС честват 139 г. от създаването си. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.07", "title": " Евреите отдават почит към българските моряци спасители"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d1%81-%d1%82%d1%80%d0%b8-%d0%b3%d0%b8%d0%bc%d0%bd%d0%b0%d1%81%d1%82%d0%b8%d1%87%d0%ba%d0%b8-%d0%bd%d0%b0-%d0%bc%d0%be%d0%bd%d0%b4%d0%b8%d0%b0%d0%bb/", "text": "България ще бъде с три гимнастички на световното по художествена гимнастика в София. Катрин Тасева спечели контролното на националния отбор и си осигури правото да играе на 4 уреда на първенството през септември. По три ще играят съответно Невяна Владинова, който пропусна няколко месеца заради лечение на травма, и Боряна Калейн. Именно в този ред бе и подреждането от контролното състезание. Преди шампионата националките ще имат два турнира – в Минск (17-19 август) и в Казан седмица по-късно.  Ансамбълът пропусна проверката, тъй като Елена Бинева е почувствала болки в кръста.", "date": "2018.08.07", "title": " България с три гимнастички на мондиала"}
{"url": "https://trud.bg/%d0%b2%d0%be%d0%b5%d0%bd%d0%bd%d0%b8%d1%8f%d1%82-%d1%81%d0%b0%d0%bc%d0%be%d0%bb%d0%b5%d1%82-%d1%81%d0%bf%d0%b0%d1%80%d1%82%d0%b0%d0%bd-%d1%82%d1%80%d0%b0%d0%bd%d1%81%d0%bf%d0%be/", "text": "Самолет C-27J “Спартан” изпълни успешно транспортна задача от София до Бургас и обратно, свързана с донорска ситуация, днес, 7 август 2018 г.  Това съобщиха от пресслужбата на Министерство на отбраната. Самолетът беше с екипаж командир майор Георги Стоименов, втори пилот капитан Стоян Барев и борден инженер капитан Николай Михайлов от транспортна авиогрупа Враждебна на Военновъздушните сили (ВВС). На борда на самолета се намираха два екипа от медицински специалисти на УМБАЛ „Александровска“ и на Военномедицинска академия. Полетите бяха изпълнени при спазване мерките за безопасност и изискванията на документите, регламентиращи летателната дейност с военни въздухоплавателни средства на Република България. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.07", "title": " Военният самолет „Спартан“ транспортира медицински екипи за донорска ситуация"}
{"url": "https://trud.bg/%d0%bf%d0%b8%d1%8f%d0%bd-%d0%b2%d0%b8%d0%bb%d0%bd%d1%8f-%d0%b2-%d0%b7%d0%b0%d0%b2%d0%b5%d0%b4%d0%b5%d0%bd%d0%b8%d0%b5-%d1%81%d0%ba%d0%be%d1%87%d0%b8-%d0%b8-%d0%bd%d0%b0-%d0%bf%d0%be%d0%bb%d0%b8%d1%86/", "text": "Пиян мъж се нахвърли върху клиенти в пловдивско заведение, а впоследствие и върху пристигналите да го озаптяват полицай. Към 21 часа снощи на тел. 112 постъпила информация за възникнал конфликт в заведение на бул. „Дунав“, съобщиха от МВР. Пристигналият на мястото полицейски патрул заварил 27-годишен криминално проявен и осъждан пловдивчанин, във видимо нетрезво състояние. Мъжът отправял обиди и заплахи за саморазправа към останалите клиенти и бил нанесъл удари на един от тях. Впоследствие насочил агресивното си поведение и към униформените, опитвайки да осуети проверката. Извършителят е задържан за срок до 24 часа. Образувано е бързо производство по чл. 325, ал. 1 от НК. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.07", "title": " Пиян вилня в заведение, скочи и на полицаи"}
{"url": "https://trud.bg/%d0%bd%d0%b0%d0%b9-%d1%82%d0%b5%d0%b6%d0%ba%d0%be-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb%d0%be%d1%82%d0%be-%d0%bc%d0%be%d0%bc%d1%87%d0%b5-%d0%bf%d1%80%d0%b8-%d0%b5%d0%ba%d1%81%d0%bf/", "text": "40 дни ще остане в болница 17-годишното момче, което е най-тежко пострадало от българските ученици при   в Болоня. Другите две момчета, настанени в болницата „Белария”, имат обгаряния от втора степен и трябва да останат под лекарско наблюдение още седмица. Това съобщи за   лекуващият лекар – доктор Анна Мария Байети. Тя уточни, че се полагат всички необходими грижи за възстановяване на учениците. Бащата на силистренския ученик, който пострада най-тежко при взрива в Болоня, ще пътува за Италия утре. Това съобщи Марин Ботев от Регионалното управление на образованието в Силистра. Семейството на ранения вече е дало съгласие италианските медици да започнат нужното лечение в специализираната клиника на Чезена. С родителите на всички останали младежи са проведени разговори, за да са наясно със ситуацията, уточни Марин Бонев: „Засега няма родители, които да са изявили желание децата им да бъдат върнати предварително, преди да е приключила тази тяхна практика в Болоня“. Директорката на Професионалната гимназия Татяна Кинджакова е трябвало да се върне в България утре. Чрез Министерството на образованието се прави нужното да бъде удължен престоят ѝ в Италия: „Да остане поне до 22-ри, за да се стабилизира състоянието на децата както психически, така и физически, и тогава ще решаваме дали на 22-ри да се върне и директорът, или да остане до края и с групата и заедно да се върнат“. Практиката на силистренските ученици трябва да приключи на 31 август. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.07", "title": " Най-тежко пострадалото момче при експлозията в Болоня ще остане 40 дни в болница"}
{"url": "https://trud.bg/10-664-%d0%bd%d0%b0-%d1%81%d1%82%d0%be-%d0%b8%d0%bd%d1%84%d0%bb%d0%b0%d1%86%d0%b8%d1%8f-%d0%b2%d1%8a%d0%b2-%d0%b2%d0%b5%d0%bd%d0%b5%d1%86%d1%83%d0%b5%d0%bb%d0%b0/", "text": "Потребителските цени във Венецуела от началото на годината са се повишили с 10 664%, съобщи председателят на финансовата комисия в парламента Рафаел Гусман. Официални данни за инфлацията обаче от известно време не се публикуват. Според прогноза на МВФ инфлацията в страната може да достигне 1 000 000 % до края на годината, предаде  . За юли инфлацията е 125 %, дневната – 2,7, на годишна база – 82 766. Това е и причината, поради която венецуелците протестират, написа в „Туитър“ Гусман, който е политически противник на президента Николас Мадуро. Властите планират деноминация, като до края на месеца трябва да бъдат премахнати 5 нули от банкнотите и да бъде създадена нова валута – суверенен боливар, чиято стойност да бъде обвързана с петрола. Венецуела преживява тежка социално-икономическа криза, хиперинфлация, девалвация на националната валута и остър дефицит на стоки от първа необходимост. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.08.07", "title": " 10 664 на сто инфлация във Венецуела"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba%d0%b2%d0%be-%d1%89%d0%b5-%d1%80%d0%b5%d1%88%d0%b0%d0%b2%d0%b0-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d0%ba%d0%b8%d1%8f%d1%82-%d1%81-32/", "text": "1. ПРОЕКТ НА РЕШЕНИЕ ЗА ОДОБРЯВАНЕ СТАНОВИЩЕ НА МИНИСТЕРСКИЯ СЪВЕТ ПО КОНСТИТУЦИОННО ДЕЛО № 9 ЗА 2018 Г.  Внася: министър-председателят 2. ПРОЕКТ НА РЕШЕНИЕ ЗА ПРИЕМАНЕ НА ДОКЛАД ПО ИЗПЪЛНЕНИЕТО НА НАЦИОНАЛНАТА ПРОГРАМА ЗА ЗАКРИЛА НА ДЕТЕТО ЗА 2017 Г.  Внася: министърът на труда и социалната политика 3. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА ПОСТАНОВЛЕНИЕ № 110 НА МИНИСТЕРСКИЯ СЪВЕТ ОТ 2010 Г. ЗА СЪЗДАВАНЕ НА СЪВЕТ ЗА РАЗВИТИЕ ПРИ МИНИСТЕРСКИЯ СЪВЕТ.  Внася: министърът на финансите 4. ПРОЕКТ НА РЕШЕНИЕ ЗА БЕЗВЪЗМЕЗДНО ПРЕДОСТАВЯНЕ НА ОСВОБОДЕНИ ДЪРЖАВНИ РЕЗЕРВИ ОТ МИНЕРАЛНА ВОДА НА МИНИСТЕРСТВОТО НА ЗДРАВЕОПАЗВАНЕТО ЗА НУЖДИТЕ НА ЦЕНТРОВЕТЕ ЗА ТРАНСФУЗИОННА ХЕМАТОЛОГИЯ, ДЪРЖАВНИТЕ ПСИХИАТРИЧНИ БОЛНИЦИ, ДЪРЖАВНИТЕ БЕЛОДРОБНИ БОЛНИЦИ, ДОМОВЕТЕ ЗА МЕДИКО-СОЦИАЛНИ ГРИЖИ ЗА ДЕЦА И ЦЕНТРОВЕТЕ ЗА СПЕШНА МЕДИЦИНСКА ПОМОЩ.  Внася: заместник министър-председателят по обществения ред и сигурността и министър на отбраната 5. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ РАЗХОДИ ПО БЮДЖЕТА НА МИНИСТЕРСТВОТО НА ВЪНШНИТЕ РАБОТИ ЗА 2018 Г.  Внася: заместник министър-председателят по правосъдната реформа и министър на външните работи 6. ПРОЕКТ НА РЕШЕНИЕ ЗА ЕДНОВРЕМЕННО НАМАЛЯВАНЕ И УВЕЛИЧАВАНЕ НА КАПИТАЛА НА „ЛЕТИЩЕ ПЛОВДИВ“ ЕАД – ПЛОВДИВ, СЪС СТОЙНОСТТА НА ПРАВОТО НА СОБСТВЕНОСТ ВЪРХУ НЕДВИЖИМ ИМОТ И БЕЗВЪЗМЕЗДНОТО МУ ПРЕДОСТАВЯНЕ ЗА УПРАВЛЕНИЕ НА ДЪРЖАВНО ПРЕДПРИЯТИЕ „ТРАНСПОРТНО СТРОИТЕЛСТВО И ВЪЗСТАНОВЯВАНЕ” – СОФИЯ.  Внася: министърът на транспорта, информационните технологии и съобщенията 7. ПРОЕКТ НА РЕШЕНИЕ ЗА УЧРЕДЯВАНЕ НА БЕЗСРОЧНО ПРАВО НА СТРОЕЖ ВЪРХУ ПОЗЕМЛЕН ИМОТ В ГОРСКА ТЕРИТОРИЯ БЕЗ ПРОМЯНА НА ПРЕДНАЗНАЧЕНИЕТО НА ТЕРИТОРИЯТА – ПУБЛИЧНА ДЪРЖАВНА СОБСТВЕНОСТ, В ЗЕМЛИЩЕТО НА ГР. ШУМЕН, ОБЩИНА ШУМЕН.  Внася: министърът на земеделието, храните и горите 8. ПРОЕКТ НА РЕШЕНИЕ ЗА БЕЗВЪЗМЕЗДНО ПРЕДОСТАВЯНЕ ЗА УПРАВЛЕНИЕ НА ЧАСТ ОТ ИМОТ – ПУБЛИЧНА ДЪРЖАВНА СОБСТВЕНОСТ, НА ИЗПЪЛНИТЕЛНА АГЕНЦИЯ „БОРБА С ГРАДУШКИТЕ“.  Внасят: заместник министър-председателят по обществения ред и сигурността и министър на отбраната  министърът на регионалното развитие и благоустройството 9. ПРОЕКТ НА РЕШЕНИЕ ЗА ОБЯВЯВАНЕ НА ИМОТ – ПУБЛИЧНА ДЪРЖАВНА СОБСТВЕНОСТ, ЗА ИМОТ – ЧАСТНА ДЪРЖАВНА СОБСТВЕНОСТ.  Внася: министърът на регионалното развитие и благоустройството 10. ПРОЕКТ НА РЕШЕНИЕ ЗА ЕДНОВРЕМЕННО НАМАЛЯВАНЕ И УВЕЛИЧАВАНЕ НА КАПИТАЛА НА „НАУЧНОИЗСЛЕДОВАТЕЛСКИ СТРОИТЕЛЕН ИНСТИТУТ – НИСИ“ ЕООД – СОФИЯ, ЗА ОБЯВЯВАНЕ НА ИМОТ – ЧАСТНА ДЪРЖАВНА СОБСТВЕНОСТ, ЗА ИМОТ – ПУБЛИЧНА ДЪРЖАВНА СОБСТВЕНОСТ, И ЗА ПРЕДОСТАВЯНЕТО МУ ЗА УПРАВЛЕНИЕ НА АГЕНЦИЯ „ПЪТНА ИНФРАСТРУКТУРА“.  Внася: министърът на регионалното развитие и благоустройството 11. ПРОЕКТ НА РЕШЕНИЕ ЗА ОДОБРЯВАНЕ НА КАНДИДАТИ НА РЕПУБЛИКА БЪЛГАРИЯ ЗА СЪДИИ В ОБЩИЯ СЪД НА ЕВРОПЕЙСКИЯ СЪЮЗ.  Внасят: заместник министър-председателят по правосъдната реформа и министър на външните работи министърът на правосъдието 12. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА СПОРАЗУМЕНИЕ МЕЖДУ МИНИСТЕРСТВОТО НА ТУРИЗМА НА РЕПУБЛИКА БЪЛГАРИЯ И СВЕТОВНАТА ОРГАНИЗАЦИЯ ПО ТУРИЗЪМ КЪМ ОРГАНИЗАЦИЯТА НА ОБЕДИНЕНИТЕ НАЦИИ ЗА ПРОВЕЖДАНЕ НА ВТОРИЯ МЕЖДУНАРОДЕН КОНГРЕС НА СВЕТОВНИТЕ ЦИВИЛИЗАЦИИ И ИСТОРИЧЕСКИТЕ МАРШРУТИ, КОЙТО ЩЕ СЕ ПРОВЕДЕ ОТ 14 ДО 16 НОЕМВРИ 2018 Г. В СОФИЯ.  Внася: министърът на туризма 13. ПРОЕКТ НА РЕШЕНИЕ ЗА ОДОБРЯВАНЕ НА СЪЩЕСТВЕНО ОТКЛОНЕНИЕ ОТ ПРОЕКТА НА МЕМОРАНДУМ ЗА РАЗБИРАТЕЛСТВО МЕЖДУ МИНИСТЕРСТВОТО НА ОТБРАНАТА НА РЕПУБЛИКА БЪЛГАРИЯ И ДЕПАРТАМЕНТА ПО ОТБРАНАТА НА СЪЕДИНЕНИТЕ АМЕРИКАНСКИ ЩАТИ ОТНОСНО РЕЦИПРОЧНИ КАТАЛОЖНИ УСЛУГИ, ОДОБРЕН С РЕШЕНИЕ № 165 НА МИНИСТЕРСКИЯ СЪВЕТ ОТ 2018 Г.  Внася: заместник министър-председателят по обществения ред и сигурността и министър на отбраната 14. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В НЕФОРМАЛНОТО ЗАСЕДАНИЕ НА СЪВЕТА НА ЕВРОПЕЙСКИЯ СЪЮЗ „ПРАВОСЪДИЕ И ВЪТРЕШНИ РАБОТИ“, ФОРМАТ „ПРАВОСЪДИЕ“, ПРОВЕДЕНО НА 12 И 13 ЮЛИ 2018 Г. В ИНСБРУК.  Внася: министърът на правосъдието 15. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В ЗАСЕДАНИЕТО НА СЪВЕТА НА ЕВРОПЕЙСКИЯ СЪЮЗ ПО ИКОНОМИЧЕСКИ И ФИНАНСОВИ ВЪПРОСИ (ЕКОФИН), ПРОВЕДЕНО НА 22 ЮНИ 2018 Г. В ЛЮКСЕМБУРГ.  Внася: министърът на финансите 16. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В ЗАСЕДАНИЕТО НА СЪВЕТА НА ЕВРОПЕЙСКИЯ СЪЮЗ ПО ИКОНОМИЧЕСКИ И ФИНАНСОВИ ВЪПРОСИ (ЕКОФИН), ПРОВЕДЕНО НА 13 ЮЛИ 2018 Г. В БРЮКСЕЛ.  Внася: министърът на финансите 17. ДОКЛАД ЗА ОДОБРЯВАНЕ НА РЕЗУЛТАТИТЕ И ВЗЕТИТЕ РЕШЕНИЯ НА ЗАСЕДАНИЕТО НА СЪВЕТА НА ЕВРОПЕЙСКИЯ СЪЮЗ ПО ЗЕМЕДЕЛИЕ И РИБАРСТВО, ПРОВЕДЕНО НА 16 ЮЛИ 2018 Г. В БРЮКСЕЛ.  Внася: министърът на земеделието, храните и горите 18. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В НЕФОРМАЛНОТО ЗАСЕДАНИЕ НА МИНИСТРИТЕ НА ЗАЕТОСТТА И СОЦИАЛНАТА ПОЛИТИКА, ПРОВЕДЕНО НА 19 И 20 ЮЛИ 2018 Г. ВЪВ ВИЕНА.  Внася: министърът на труда и социалната политика 19. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В ЗАСЕДАНИЕТО НА СЪВЕТ „ОБЩИ ВЪПРОСИ”, ЧЛ. 50, ПРОВЕДЕНО НА 20 ЮЛИ 2018 Г. В БРЮКСЕЛ.  Внася: заместник министър-председателят по правосъдната реформа и министър на външните работи 20. ПРОЕКТ НА РЕШЕНИЕ ЗА ПРЕДОСТАВЯНЕ НА КОНЦЕСИЯ ЗА ДОБИВ НА ПОДЗЕМНИ БОГАТСТВА ПО ЧЛ. 2, АЛ. 1, Т. 6 ОТ ЗАКОНА ЗА ПОДЗЕМНИТЕ БОГАТСТВА – СКАЛНООБЛИЦОВЪЧНИ МАТЕРИАЛИ – ГНАЙСИ, ОТ НАХОДИЩЕ „ПЛАКИ”, РАЗПОЛОЖЕНО В ЗЕМЛИЩЕТО НА С. КОБИЛИНО, ОБЩИНА ИВАЙЛОВГРАД, ОБЛАСТ ХАСКОВО, НА „ГЕОТУЛ” ЕООД – СОФИЯ.  Внася: министърът на енергетиката 21. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ЗАКОН ЗА ИЗМЕНЕНИЕ И ДОПЪЛНЕНИЕ НА ЗАКОНА ЗА АВТОРСКОТО ПРАВО И СРОДНИТЕ МУ ПРАВА.  Внася: министърът на културата АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.07", "title": " Вижте какво ще решава Министерският съвет утре, 8 август 2018"}
{"url": "https://trud.bg/%d0%b1%d1%81%d0%bf-%d0%bf%d0%b8%d1%82%d0%b0-%d0%ba%d0%b0%d0%ba-%d1%81%d0%b5-%d1%80%d0%b0%d0%b7%d0%bf%d1%80%d0%b5%d0%b4%d0%b5%d0%bb%d1%8f%d1%82-%d0%bf%d0%b0%d1%80%d0%b8-%d0%b7%d0%b0-%d0%be%d0%b1%d1%89/", "text": "С три решения раздали 360 млн. лв. Ще настояваме да стане ясен механизмът за разпределение на средствата от националния бюджет към общините. Това заяви Донка Михайлова, кмет на община Троян, член на Националния съвет на БСП и зам.-председател на УС на НСОРБ. “Ние от НСОРБ сме силно разтревожени от субективното разпределение на средствата от централния бюджет за българските общини. Години наред изразяваме своята тревога от липса на публичност на критериите, по които се разпределят тези средства”, допълни тя. Кирил Добрев обяви, че в последното решение на МС, което още не е публикувано в Държавен вестник, са разпределени 111 млн. лв. “Това е третото постановление за една година управление на ГЕРБ без всякаква логика и санкция от парламента, дори от НСОРБ, но се разпределят средства.” Той добави, че 40 общини от ГЕРБ получават близо 73 млн.лв., 34 общини на ДПС и близки до тях – 28 млн.лв. и само 5 общини на БСП получават 2,2 млн. лв.” Добрев съобщи, че след като събрал сумите от трите постановления се оказало, че става дума за 360 млн.лв.  ", "date": "2018.08.07", "title": " БСП пита как се разпределят пари за общините\t\t\t"}
{"url": "https://trud.bg/4000-%d0%ba%d1%80%d1%8a%d0%b2%d0%bd%d0%b8-%d0%bf%d1%80%d0%be%d0%b1%d0%b8-%d1%81%d0%b0-%d0%b2%d0%b7%d0%b5%d0%bb%d0%b8-%d0%b2%d0%b5%d1%82%d0%b5%d1%80%d0%b8%d0%bd%d0%b0%d1%80%d0%bd%d0%b8%d1%82%d0%b5/", "text": "Близо 4000 кръвни проби са взели ветеринарните екипи от дребните преживни животни в Ямболска област заради огнището на чума до българо-турската граница. Продължават и клиничните прегледи на овцете и козите в региона, предаде  . Кръвни проби са взети от 182 стопанства в крайграничните общини Елхово и Болярово, както и в община Стралджа. В десеткилометровата зона около огнището на чума се взимат втори кръвни проби, а в 20-километровата зона животните се изследват за пръв път. В град Болярово все още не са взети втори кръвни проби от стадото на Анна и Тодор, които отказват да допуснат ветеринарите, тъй като се съмняват в манипулация на изследванията. Съставен им е акт по Закона за ветиринарномедицинската дейност. Във всички останали стопанства вземането на проби и прегледът на животните се осъществява безпроблемно. През следващата седмица се очакват и резултатите. Заради огнище на чума в Боляровска община бяха избита над 3 400 овце и кози. И до момента е забранена търговията с животни, както и продажбата на мляко в общините Елхово и Болярово. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.07", "title": " 4000 кръвни проби са взели ветеринарните екипи в Ямболско"}
{"url": "https://trud.bg/%d0%bf%d1%81%d0%b8%d1%85%d0%b8%d1%87%d0%bd%d0%be-%d0%b1%d0%be%d0%bb%d0%bd%d0%b8%d1%82%d0%b5-%d0%b2%d0%bb%d0%b8%d0%b7%d0%b0%d1%82-%d0%b2-%d1%80%d0%b5%d0%b3%d0%b8%d1%81%d1%82%d1%8a%d1%80/", "text": "Информацията ще е служебна и ще може да се заличава Създаване и поддържане на Национален регистър на пациентите с психични заболявания в България предвижда проектонаредба към Закона за здравето. С тази дейност трябва да се ангажира Националният център по обществено здраве и анализи (НЦОЗА). Списъкът с душевно болни ще обхване всички лица в страната, които са минали през лечебници за стационарна психиатрична помощ, центрове за психично здраве, психиатрични клиники или отделения на лечебни заведения или дори през психиатрична извънболнична помощ. За целта ще бъде създаден електронен регистър, който регулярно ще се поддържа. По данни на НЦОЗА над 126 хил. психично болни българи са под наблюдението на психиатрични заведения и структури. От тях около 25 хил. души страдат от шизофрения, а други близо 32 хил. от поведенчески проблеми и шизоидни епизоди в следствие на злоупотреба с алкохол или наркотици. 21 хил. пациенти пък имат афективни разстройства. Като цяло около 20% от българите или 1,4 млн. души са имали поне веднъж в живота си небезопасни за здравето психични състояния. Психични заболявания са и всички видове зависимости, депресии, разстройствата на съня, храненето и сексуалността. Регистърът ще има служебен характер, както и условия за заличаване на лица, които са попаднали в него. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.07", "title": " Психично болните влизат в регистър\t\t\t"}
{"url": "https://trud.bg/%d1%81%d0%bc%d0%be%d0%bb%d1%8f%d0%bd%d1%87%d0%b0%d0%bd%d0%b8%d0%bd-%d0%bf%d0%be%d1%85%d0%b2%d0%b0%d0%bb%d0%b8-%d0%bc%d0%b5%d1%81%d1%82%d0%b5%d0%bd-%d0%bf%d0%be%d0%bb%d0%b8%d1%86%d0%b0%d0%b9-%d0%b2/", "text": "Благодарствено писмо до вътрешния министър Валентин Радев написа жител на Смолян. Признателността на Александър Русинов е към служител на местния отдел „Криминална полиция“, съобщиха от МВР. В писмото си до министър Валентин Радев смолянчанинът разказва как служителите от РУ в областния град са издирили откраднатия му в началото на март  мобилен телефон, купен само преди три месеца, но в срок на изплащане през следващите 2 години, и на стойност около 400 лв. „Полицай Коруев ме изслуша внимателно и ме увери, че ако телефонът е бил предмет на престъпление, ще го намери и ще ми бъде върнат…Искам да изкажа своите най-искрени благодарности към него за положените усилия и професионализъм в решаването на случая. Вярвам, че ако има повече служители като него, ще живеем в по-сигурна среда и доверието в системата на МВР ще е още по-голямо“, пише Русинов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.07", "title": " Смолянчанин похвали местен полицай в писмо до вътрешния министър Радев"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b0%d0%b9-%d0%bd%d0%b0%d0%bd%d0%ba%d0%be%d0%b2-%d0%b1%d1%81%d0%bf-%d0%be%d0%bf%d0%b8%d1%82%d0%b0%d1%85%d0%b0-%d0%b4%d0%b0-%d0%b2%d0%bd%d1%83%d1%88%d0%b0%d1%82-%d1%87/", "text": "Само за проекти, свързани с МРРБ, през този мандат за община Троян са договорени или изпълнени, или в процес на изпълнение проекти за над 22 000 000 лева. Най-малко съм очаквал точно г-жа Донка Михайлова да запее в хора на манипулаторите. Това написа в официалния си профил във фейсбук регионалният министър Николай Нанков, след като по-рано днес на пресконференция на БСП, кметът на Община Троян Донка Михайлова разкритикува управляващите за разпределянето на бюджетните средства за общините. От БСП настояха за спешно заседание на Управителния съвет на Националното сдружение на общините НСОРБ, в което да бъде прието становище за механизма за разпределение на средствата от националния бюджет. „Ще искаме публичност от страна на Министерство на финансите за критериите, по които се определят общините, които получават средства“, каза Михайлова. Според министър Нанков, социалистите се опитват да внушат, че правителството на ГЕРБ лишава от финасиране общини, в които управляват кметове на БСП. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.07", "title": " Николай Нанков: БСП опитаха да внушат, че правителството лишава от финансиране техни общини\t\t\t"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d1%80%d0%b5%d0%bc%d0%be%d0%bd%d1%82%d0%b8%d1%80%d0%b0%d0%bc%d0%b5-%d0%bd%d0%b0%d0%b4-200-%d1%83/", "text": "Над 200 училища и детски градини в цялата страна в момента се ремонтират. Това съобщи премиерът Бойко Борисов в Ябланица. „За 620 милиона се правят училища и детски градини, поне десет нови училища, детски градини нови. А всички останали, които бяха в положение да увреждат зрението на децата от осветлението, се преправят из основи за по два-три милиона всеки“, каза Борисов, цитиран от  . АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.07", "title": " Премиерът Борисов: Ремонтираме над 200 училища и детски градини в цялата страна"}
{"url": "https://trud.bg/%d1%8e%d0%bd%d0%b8%d0%be%d0%bd-%d0%b8%d0%b2%d0%ba%d0%be%d0%bd%d0%b8-%d1%81%d0%b5-%d1%81%d0%bb%d0%b8%d0%b2%d0%b0-%d1%81-%d0%b3%d1%80%d1%83%d0%bf-%d0%bf%d0%bb%d1%8e%d1%81/", "text": "Компаниите за автобусен пътнически транспорт “Юнион Ивкони” и “Груп плюс” искат да се слеят под шапката на новоучреденото дружество “Транспект”, става ясно от сайта на КЗК. Съсобственици на “Юнион Ивкони” са доскорошният депутат от ГЕРБ Ивайло Константинов със 777 500 лв., Светлозар Любенов със същия дял и “Синтетика” АД със 1,62 млн. лв. Имам предварителен договор за продажба на дяловете, за която аз имам интерес от много време да се случи, каза пред investor.bg Ивайло Константинов. “Има предварителен договор и с другите съсобственици на фирмата. Надявам се инвеститорът да осигури ресурса и да получи разрешение от КЗК”, допълни той. В “Груп Плюс” съдружници са Мюге Байрам с 1000 лв., Зеки Байрам с 956 хил. лв. и Галя Топалова (председател на Националното сдружение на автобусните превозвачи в България) с 1,043 млн. лв. Групата оперира автобусите с марки “Етап-Адресс” и “Груп Плюс”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.07", "title": " „Юнион Ивкони“ се слива с „Груп плюс“"}
{"url": "https://trud.bg/8-%d0%b3%d0%be%d0%b4%d0%b8%d1%88%d0%bd%d0%be-%d0%b1%d1%8a%d0%bb%d0%b3%d0%b0%d1%80%d1%87%d0%b5-%d0%bf%d0%be%d1%87%d0%b8%d0%bd%d0%b0-%d0%b2-%d0%ba%d0%b8%d0%bf%d1%8a%d1%80-%d0%bc%d0%b0%d0%b9%d0%ba%d0%b0/", "text": "8-годишно момиче от България почина от септичен шок след настояване на майката да излезе от болницата, където било транспортирано по-рано, съобщи министерството на здравеопазването в Кипър. Ведомството поиска пълен преглед на случая. От болницата обясниха, че са спазени всички процедури и медицинските служители са действали с чувствителност и благоразумие, въпреки отказа за съдействие от страна на майката. Медицинският лекар е прегледал подробно детето и е информирал по телефона детския педагог, като двата съвместно са решили да настанят детето в педиатрична клиника за прилагане на специализирано лечение. Майката е отказала детето да остане в болница и подписала формуляр за поемане на отговорност. След няколко часа, детето е докарано отново в болницата в понеделник, но въпреки прекомерните усилия на медицинските служители краят е бил фатален. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.07", "title": " 8-годишно българче почина в Кипър, майката отказала да остане в болница"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d1%89%d0%b5-%d0%bf%d0%be%d1%81%d0%b5%d1%82%d0%b8-%d0%b3%d0%b5%d1%80%d0%bc%d0%b0%d0%bd%d0%b8%d1%8f/", "text": "Президентът на Турция Реджеп Тайип Ердоган ще направи официална визита в Германия на 28 и 29 септември. Това обяви говорителят на германския президент Франк Валтер-Щайнмайер, предаде Reuters. Не е ясно дали Ердоган ще проведе разговори и с германския канцлер Ангела Меркел, но нейната администрация са отказали коментар. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.08.07", "title": " Ердоган ще посети Германия"}
{"url": "https://trud.bg/%d0%bf%d1%83%d1%81%d0%ba%d0%b0%d1%82-%d0%bf%d1%80%d0%b5%d0%b4%d1%81%d1%80%d0%be%d1%87%d0%bd%d0%be-10-%d0%ba%d0%bc-%d0%be%d1%82-%d1%85%d0%b5%d0%bc%d1%83%d1%81-%d0%be%d0%b1%d0%b7/", "text": "На 15 август започва строителството на отсечката Белокопитово-Търговище До 2024 г. ще е изцяло завършена магистрала “Хемус”. Върви мащабно строителство и ще изпълня обещанието си пред хората от Тетевен, Севлиево, Габрово, Търново, Търговище и Варна. Това обяви премиерът Бойко Борисов, който вчера инспектира изграждането на отсечката между Ябланица и пътен възел “Боаза” заедно със строителния министър Николай Нанков и председателя на Агенция “Пътна инфраструктура” инж. Светослав Глосов. Премиерът изтъкна, че това е най-трудният за изграждане участък, за който се изисква огромен труд и капацитет. “Виждате как се строи в планината – тези българи в камионите, в багерите, във валяците, са герои също. Това прави БВП, това ще доведе повече бизнес и туристи”, добави Борисов. Въпреки предизвикателствата и трудния планински терен отсечката от магистрала “Хемус” ще бъде завършена предсрочно със 7-8 месеца, обясни регионалният министър Николай Нанков. В същото време не е правен компромис с качеството на пътя и сигурността на работниците. Очаква се отсечката да бъде отворена за движение през август следващата година. Трасето включва и редица съоръжения. Ще бъдат изградени 5 селскостопански подлеза и 2 селскостопански надлеза, един подлез при общинския път Брестница-Съева дупка и една етапна връзка в близост до село Брестница, която ще свърза трасето с първокласния път Коритна-Белокопитово. Това обясни председателят на АПИ инж. Светослав Глосов за “Труд”. Магистралното трасе ще е с габарит от 27 метра, с две ленти в посока, две ленти за спиране и средноразделителна линия. От инженерна гледна точка се изграждат огромни съоръжения – насипи по 26 метра, за да се изравни денивелацията на трасето, обясни премиерът Бойко Борисов на място. Водостоците са огромни, тъй като зоната е вододайна. Отливат ги на място, допълни премиерът. Техническият ръководител на обекта Калин Борисов обясни, че големите насипи се изпълняват чрез арнонасипни системи, а водостоците са 14-тонни, извънгабаритни и се правят на място, за да се спестят разходите от транспорта им. Към момента 30 % от трасето на 10-километровия участък между Ябланица и пътен възел “Боаза” е готово, а заедно с проектирането изпълнението е на 35 на сто, обясни Нанков. Средствата, които се инвестират, са 55 млн. лв. без ДДС при обявена първоначално цена от 90 млн. лв. Спестени са 40%, подчерта регионалният министър. Той сравни инвестицията с тази за изграждането на магистрала “Люлин”. При същия терен и същите съоръжения търгуваната през 2005 г. магистрала струва около 8 млн. евро на километър. Тук говорим за под 3 млн. евро. за километър или почти 3 пъти разлика в цената, обърна внимание Нанков. В момента се подготвят и промени, с които ще се удължи гаранцията на магистралите с 3 години, допълни министърът. Премиерът Бойко Борисов обяви след инспекцията, че на 15-ти август ще започне строителството на отсечката между Белокопитово и Търговище от магистрала “Хемус”. До края на месеца ще стартира и търга за изграждане на отсечката от пътен възел “Боаза” до разклона за Плевен и Ловеч. Тези 52 км ще бъдат разделени на три етапа, обясни Нанков. До края на годината ще се търгуват и останалите около 83 км до Велико Търново, съобщи министърът. Премиерът Борисов коментира, че вероятно в началото на октомври, с 8 месеца предсрочно, ще бъде открита отсечката до Сандански на магистрала “Струма”. В момента останалите участъци от тази магистрала се строят или търгуват. По отношение на археологическите находки той посочи, че решението зависи от археолозите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.08.07", "title": " Пускат предсрочно 10 км от „Хемус“ (обзор)"}
{"url": "https://trud.bg/%d0%b3%d0%b5%d1%80%d0%bc%d0%b0%d0%bd%d0%ba%d0%b0-%d0%b1%d0%b5%d1%88%d0%b5-%d0%be%d1%81%d1%8a%d0%b4%d0%b5%d0%bd%d0%b0-%d0%b7%d0%b0-%d1%81%d0%b5%d0%ba%d1%81%d1%83%d0%b0%d0%bb%d0%bd%d0%be-%d0%bc%d0%b0/", "text": "В Германия – майка и нейният приятел бяха осъдени на дълги години затвор за изнасилване, сексуално малтретиране и насилствена проституция на сина й. Много служби и дори съдилища са държали семейството под око, без да разкрият мъченичеството на момчето. Става въпрос за един от най-тежките случаи на насилие над деца във Федералната република, съобщава  . Става въпрос за неподозирана жестокост, която майката и нейният житейския спътник са причинили на сина ѝ. Тежки изнасилвания, тежко сексуално малтретиране и насилствена проституция чрез видеа в интернет, когато момчето е било на седем години. В малкото градче Щауфен, в югозападната част на Германия, двамата са измъчвали детето. Предлагали са го онлайн за изнасилване срещу пари и пред включена камера. Минимум шестима мъже са пристигнали заради това от други части на Германия, Швейцария, Испания. Момчето, което вече е на 10 години, е настанено в пълна анонимност в приемно семейство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.07", "title": " Германка беше осъдена за сексуално малтретиране на сина й"}
{"url": "https://trud.bg/%d1%87%d0%b5%d0%b7-%d0%b3%d1%80%d1%83%d0%bf-%d1%81%d1%8a%d0%b4%d0%b8-%d0%b1%d1%8a%d0%bb%d0%b3%d0%b0%d1%80%d0%b8%d1%8f/", "text": "Чешкият енергиен гигант ЧЕЗ Груп е завел административно дело срещу Комисията за защита на конкуренцията (КЗК) заради отказа й да продаде на “Инерком” активите на ЧЕЗ в България  Информацията съобщил главният финансов директор на ЧЕЗ Мартин Новак пред чешката агенция CTK, цитиран и от Bloomberg. По думите му ЧЕЗ намирали решението на регулатора за “неоснователно”, затова компанията е решила да започне дело. Такова срещу решението на КЗК вече заведе и българската фирма “Инерком” преди седмица. Според антимонополната комисия сделката по закупуването на ЧЕЗ от страна на “Инерком” застрашава пазара и би породила вертикални ефекти на пазарите надолу по веригата. Припомняме, че през февруари ЧЕЗ подписа договор с “Инерком” за продажбата на своите активи в България, като стойността на сделката се изчисляваше на 320 млн. евро.", "date": "2018.08.07", "title": " ЧЕЗ Груп съди България"}
{"url": "https://trud.bg/%d0%b4%d1%8f%d0%b4%d0%be%d0%b2%d1%86%d0%b8-%d0%b8%d0%b7%d0%b1%d1%8f%d0%b3%d0%b0%d1%85%d0%b0-%d0%be%d1%82-%d1%81%d1%82%d0%b0%d1%80%d1%87%d0%b5%d1%81%d0%ba%d0%b8-%d0%b4%d0%be%d0%bc-%d0%b2-%d0%b3%d0%b5/", "text": "Двама възрастни германци са избягали от старчески дом, за да идат на рок концерт, съобщава  . Питомците на старопиталището отишли на един от най-големите фестивали в Европа – Wacken Open Air. Двамата пенсионери били забелязани от полицията в 3 часа през нощта и след края на концерта ги съпроводили до старческия дом. Полицаите са коментирали, че макар те да са били умрени, концертът много им е харесал. Сега двамата пенсионери са се прибрали и се чувстват добре, допълмат от полицията. Фестивалът Wacken Open Air, който е предимно за метъл музика, се проведе недалеч от Хамбург от 2 до 4 август.", "date": "2018.08.07", "title": " Дядовци избягаха от старчески дом в Германия, за да идат на рок концерт"}
{"url": "https://trud.bg/41-%d0%be%d1%82-%d0%bc%d0%b0%d0%ba%d0%b5%d0%b4%d0%be%d0%bd%d1%86%d0%b8%d1%82%d0%b5-%d1%89%d0%b5-%d0%bf%d0%be%d0%b4%d0%ba%d1%80%d0%b5%d0%bf%d1%8f%d1%82-%d0%b4%d0%be%d0%b3%d0%be%d0%b2%d0%be%d1%80%d0%b0/", "text": "41,5% от македонците са готови да одобрят на референдум договора за името с Гърция, а 35,1% биха гласували с „против“. Това сочат резултатите от проучване на общественото мнение, извършено от агенция „М-перспект“ в периода от 24 юли до 1 август 2018 г., съобщава  . Въпросът от референдума е „Дали сте за членство в ЕС и НАТО, с приемането на Договора между Република Македония и Република Гърция“. Мнозинството анкетирани – 66,4% са заявили, че ще излязат да гласуват, а 19,8 % ще се присъединят към инициативите за бойкот на референдума. 11,9% все още не са решили. От етническите албанци ще със „за“ ще гласуват 88%, а „срещу“ 2,2%. Голяма подкрепа дават младежите – 49,2%. По отношение на партийна принадлежност се очаква голямо мнозинство сред симпатизантите на двете най-големи партии – 75% – СДСМ са „за“, а 68% от привържениците на ВМРО-ДПМНЕ са „против“. Независимо от изхода на референдума, категорична е подкрепата за членство на Република Македония в ЕС (80,4%) и НАТО (79,9%). АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.07", "title": " 41% от македонците ще подкрепят договора за името на референдума, 35% – не"}
{"url": "https://trud.bg/%d0%b4%d0%b5%d1%82%d1%81%d0%ba%d0%b0-%d0%b2%d1%8a%d1%80%d1%82%d0%b5%d0%bb%d0%b5%d0%b6%d0%ba%d0%b0-%d1%81-%d0%b8%d1%81%d1%82%d0%b8%d0%bd%d1%81%d0%ba%d0%b8-%d0%bf%d0%be%d0%bd%d0%b8%d1%82%d0%b0-%d0%b2/", "text": "Въртележка на панаир в Брюксел предизвика гняв в социалните мрежи, заради използването на истински понита в нея. Потребител в туитър публикува видео клип от нетрадиционната атракция, на който се вижда как кончетата обикалят в кръг, яздени от деца.  „Видят тази „атракция“ на панаира в Брюксел и се чудя дали е законна? Понита, вързани по цял ден, които не правят нищо друго освен да обикалят в кръг… намирам го за срамно“, пише той. Повече от 37 000 потребители са споделили поста, изразявайки възмущението си. „Това е абсолютно отвратително, животните страдат в тази жега, за да обикалят в кръг по този начин“, написа един от тях. В Брюксел властите одобриха наредба, забраняваща подобни увеселения, но тя ще влезе в сила от 1 януари 2019 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.07", "title": " Детска въртележка с истински понита вбеси белгийците (ВИДЕО)"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%ba%d0%b0%d1%80%d0%b0%d0%bd%d0%b8%d0%ba%d0%be%d0%bb%d0%be%d0%b2-%d0%b2%d1%80%d1%8a%d1%87%d0%b8-%d1%81%d0%b5%d1%80%d1%82%d0%b8%d1%84%d0%b8%d0%ba/", "text": "Министърът на икономиката Емил Караниколов връчи сертификат за инвестиция клас А на „Интерлинк Груп“ АД за проекта „Технолинк Парк“ в Индустриална зона Марица, част от Тракия икономическа зона. Стойността на инвестицията е 6 670 000 лв. и се предвижда назначаването на 10 нови служители, съобщиха от МИ. Инвестиционният проект обхваща дейности, свързани с довършителни работи по изграденото едноетажно складово хале и изграждане на още три еднотипни логистични сгради с общо осем складови помещения с 24 рампи, тир паркинг за 18 тежкотоварни автомобила и сграда за охрана с пропускателен пункт. Новите складови площи ще осигурят капацитет на дружеството да осъществява икономическата си дейност. Министър Караниколов адмирира успеха на фирмата в една от най-добре развиващите се зони в България, а председателят на Управителния съвет на „Интерлинк Груп“ АД г-н Йордан Фиданов благодари за успешното сътрудничество между институциите и подкрепата, която е получила фирмата от Министерството на икономиката. От началото на 2018 г. по Закона за насърчаване на инвестициите (ЗНИ) са издадени 15 сертификата (тринадесет за клас А, един за клас Б и един за приоритетен инвестиционен проект). Общо предвидените инвестиции възлизат на 690.316 млн. лв. и се очаква разкриване на 1316 нови работни места.", "date": "2018.08.07", "title": " Министър Караниколов връчи сертификат за инвестиция клас А"}
{"url": "https://trud.bg/4-%d0%b1%d1%8a%d0%bb%d0%b3%d0%b0%d1%80%d1%87%d0%b5%d1%82%d0%b0-%d0%be%d1%81%d1%82%d0%b0%d0%b2%d0%b0%d1%82-%d0%b2-%d0%b1%d0%be%d0%bb%d0%bd%d0%b8%d1%86%d0%b0-%d1%81%d0%bb%d0%b5%d0%b4-%d0%b2%d0%b7%d1%80/", "text": "Пострадалите тийнейджъри тръгнали до близък магазин Четири от пострадалите български ученици при експлозията на камион-цистерна в Болоня остават за лечение в болница. Останалите 3 ранени младежи от инцидента в понеделник, учащи в Професионалната гимназия по механотехника „Владимир Комаров” в Си­листра, са изписани и нямат нужда от допълнително лечение. Това казаха пред „Труд” от Министерството на външните работи. Експлозията на магистралата край квартала “Борго Панигале” на Болоня стана, след сблъсък между камион и цистерна, която се възпламени. Взривът беше последван от още по-мощна експлозия, от която се срути част от моста на магистралата. Възпламениха се автомобилите на представителни магазини за продажба на коли, ударната вълна изпочупи прозорците на жилища и магазини. Според местните издания загиналите са 12, а пострадалите над 70. Общо 20 български ученици то 11 и 12 клас са пристигнали в Италия на 2 август на учебна практика, която трябва да продължи до края на месеца. Осем ученици са се придвижвали към местен магазин за покупки, когато се случва инцидентът. От взривната вълна са били засегнати седем от младежите, другите двама са се върнали в общежитието, в което е била настанена групата. Според началника на Регионалното управление по образованието в Силистра Марин Ботев не е имало проблем в това учениците да се движат непридружени в района до общежитието. “Все пак това са едни пълнолетни деца и не е необходимо, когато се придвижват до най-близкия маркет, да бъдат организирани”, твърди той.   Генералният ни консул в Милано Росен Руфев: Децата не са стресирани и уплашени, остават в Италия Пострадалите деца след взрива край квартала “Борго Панигале” на Болоня, които вече са изписани, не са стресирани и уплашени. Те ще останат в Италия до края на август, за да завършат учебната практика, заради която бяха заминали. Това стана ясно след срещата на генералния консул на България в Милано Росен Руфев с ранените от взрива ученици от силистренската гимназия, съобщиха от МВнР за “Труд”. Българските младежи са с леки обгаряния на краката и ръцете, а най-тежко пострадалото момче, което ще се лекува поне още няколко дни в град Чезена, е с обгаряния на долните крайници. То е на 17 години и ще остане под наблюдение в болницата за 40 дни. Бащата на момчето пътува за Италия днес. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.07", "title": " 4 българчета остават в болница след взрива в Болоня\t\t\t"}
{"url": "https://trud.bg/%d0%b8%d1%81%d0%bf%d0%b0%d0%bd%d1%81%d0%ba%d0%b0%d1%82%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d1%80%d0%b0%d0%b7%d0%ba%d1%80%d0%b8-%d0%be%d0%bf%d0%b0%d1%81%d0%b5%d0%bd-%d0%bf%d0%b5%d0%b4/", "text": "Педофил, който се снимал докато насилвал момиченца, бе арестуван в Испания, след като бе идентифициран по татуировка на горната част на ръката и по „много особените му ръце“, които се виждали във видеото, което разпространил, съобщиха полицията и Интерпол, предаде  . Мъжът на 46 години, румънец по националност, е заподозрян в изнасилване на пет момиченца, също румънки, на възраст от пет до седем години. Самият той снимал видеото с телефона си, съобщи полицията. „Арестуваният мъж е опасен сексуален хищник, обсебен от малолетни, които още не са стигнали пубертета“, се добавя в съобщението. Арестуването му е в резултат на комплексно разследване, започнало в Австралия, където полицията сподели видеозаписите с Интерпол. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.07", "title": " Испанската полиция разкри опасен педофил по татуировките му"}
{"url": "https://trud.bg/%d0%b5%d0%ba%d0%b2%d0%b0%d0%b4%d0%be%d1%80-%d0%bf%d1%80%d0%b5%d0%b3%d0%be%d0%b2%d0%b0%d1%80%d1%8f-%d1%81-%d0%b0%d0%b4%d0%b2%d0%be%d0%ba%d0%b0%d1%82%d0%b8%d1%82%d0%b5-%d0%bd%d0%b0-%d0%b0%d1%81%d0%b0/", "text": "Еквадорските власти водят преговори с адвокатите на основателя на „Уикилийкс“ Джулиан Асандж за неговото извеждане от посолството на страната в Лондон. Това обяви еквадорският президент Ленин Морено в интервю за колумбийския телевизионен канал „NTN24“, съобщава ТАСС. „Свързвахме се с неговите юридически представители, за да постигнем споразумение, което би осигурило безопасността на живота на Асандж и съблюдаването на международните норми. Ако постигнем подобно споразумение, с радост ще помолим господин Асандж да напусне посолството и да застане пред съответния съд“, заяви Морено. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.07", "title": " Еквадор преговаря с адвокатите на Асандж за извеждането му от посолството в Лондон"}
{"url": "https://trud.bg/200-%d0%ba%d0%b0%d0%bc%d0%b5%d1%80%d0%b8-%d1%81%d0%bb%d0%b5%d0%b4%d1%8f%d1%82-%d0%b7%d0%b0-%d0%bf%d1%80%d0%b5%d0%b2%d0%b8%d1%88%d0%b5%d0%bd%d0%b0-%d1%81%d0%ba%d0%be%d1%80%d0%be%d1%81%d1%82-%d0%bf/", "text": "Близо 200 камери следят за превишения на скоростта по пътищата у нас. В същото време родните шофьори се нареждат в челните места по пътни нарушения. Това каза гл. инспектор Росен Рапчев, началник на сектор „Пътен контрол” към Главна дирекция „Национална полиция”, по повод акцията по линия на TISPOL, която се провежда до неделя в целия ЕС, предаде  . „Операции за скорост се извършват на главните пътища и автомагистралите, както и на някои места от третокласната и общинската мрежа, в които имаме участъци с концентрация на ПТП по причина превишена или несъобразена скорост спрямо пътните условия“, обясни гл. инспектор Рапчев и допълни, че водачите не се спират за проверка, а се снимат с технически средства. „Имаме 148 мобилни камери, които са в автомобилите, 28 камери, които са на тринога, 23 стационарни камери и една за средна скорост за момента. С тези технически средства ние осъществяваме контрол на скоростта през цялото време, както през деня, така и през нощта“, обясни гл. инспектор Рапчев. „През 2017 година на територията на ЕС са заснети над 660 000 нарушения на скоростта, като за същия период в България са установени 19 000. През април месец когато беше предишната операция в България бяха установени над 26 000 нарушения и това е така, защото вече разполагаме с повече технически средства. Оказва се, че нашенци са големи нарушители като преди нас по нарушения ни бият германците, но те имат по-голям автопарк. Държавите подобни на България се движат доста под нас“, уточни инспекторът. Той не можа да коментира на какво се дължат тези самоволни действия от страна на водачите, но ги призова да спазват правилата, за да не бъдат заснети и да получат фишове на домашния си адрес АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.07", "title": " 200 камери следят за превишена скорост по родните пътища\t\t\t"}
{"url": "https://trud.bg/%d0%be%d1%81%d0%b5%d0%bc-%d0%b4%d0%b2%d0%be%d0%b9%d0%ba%d0%b8-%d1%89%d0%b5-%d1%81%d0%ba%d0%bb%d1%8e%d1%87%d0%b0%d1%82-%d0%b1%d1%80%d0%b0%d0%ba-%d0%bd%d0%b0-8-%d0%b0%d0%b2%d0%b3%d1%83%d1%81%d1%82/", "text": "Осем двойки ще сключат граждански брак на 8 август 2018 година. Те са предпочели тази дата заради трите осмици в датата, съобщиха от местната администрация. Само една двойка е пожелала церемония с всички официалности в ритуала. Останалите само ще положат подписи в присъствието на свидетели. От „Обредни домове и зали“ в общината заявиха, че на 7 юли 2017 г. гражданските бракове в Сливен са били девет. От началото на годината до момента са се разписали 270 брачни двойки, като 15 двойки са пожелали да кажат „да“ извън ритуалната зала. 11 мъже и жени от Сливен са сключили брак с чужденци. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.07", "title": " Осем двойки ще сключат брак на 8 август в Сливен"}
{"url": "https://trud.bg/%d0%b7%d0%b0%d1%82%d0%b2%d0%b0%d1%80%d1%8f-%d1%81%d0%b5-%d0%b7%d0%b0-%d1%80%d0%b5%d0%bc%d0%be%d0%bd%d1%82-%d0%ba%d1%80%d1%8a%d1%81%d1%82%d0%be%d0%b2%d0%b8%d1%89%d0%b5%d1%82%d0%be-%d0%bf%d1%80%d0%b8/", "text": "В събота в полунощ се затваря движението на кръстовището на Софийския университет „Св. Климент Орхидски“. Ремонтните дейности ще се извършат в събота и неделя. Това каза зам.кметът Евгени Крусев, съобщиха от Столична община. На 11 и 12 август строителите имат ангажимента да фрезоват асфалтовата настилка на кръстовището, както и да го асфалтират и маркират, така че в понеделник сутрин първият тролей в 4.30 часа да премине, уточни още Крусев. Призоваваме хората да ползват обходни маршрути като бул. „Евлоги и Христо Георгиеви“ , ул. „Гурко“, ул. „Георги Раковски“, бул. „ Дондуков“. В района няма жилищни сгради, така че строителите ще работят и през нощта. За тези 48 часа цялото кръстовище трябва да бъде реновирано, подчерта Евгени Крусев. След което цялата строителна механизация се пренася на бул. „Васил Левски“ в участъка от бул.“Дондуков“ до паметника на Апостола. Там трябва за около месец да се ремонтират пътните платна и тротоарната настилка от страната на Националната художествена академия . Това е част от проекта за обновяване на зона 4 от градския център. Ще се работи поетапно като движението няма да се спира цялостно, а ще се ограничава в едното или в другото платно, за по две седмици във всяко. Тук голямото предизвикателство е колектора на Топлофикация ,който преминава напречно на бул. „Васил Левски“ на кръстовището с ул. „Оборище“. Топлофикация ще имат ангажимента да сменят колектора максимално бързо, така че другите фирми да могат да възстановят пътната настилка. Очакваме в събота или неделя най-късно да бъде възстановено движението по трамвайна линия 7. В момента на обекта текат довършителни работи. Предстои да бъде направена проба с мотриса, която да мине по трамвайното трасе и най -вероятно в събота ще бъде възстановено движението. Участъка на бул. „България“ от „Иван Гешов“ до „Гоце Делчев“ ще бъде затворен за движение . Първо ще се ремонтира платното в посока „Бояна“ Очакваме строителните дейности да започнат тази събота и неделя. В зависимост от метрологичните условия и темпото, с което се справят строителите ще се прецени дали тази година ще се ремонтира и платното в посока център или то ще бъде ремонтирано през следващото лято. Анализите , които направихме предварително за натоварването на трафика показват, че бул. „България“ може да се ремонтира само през август и това ще ни бъде водещ критерии при решението дали да се прави и другото платно в посока център през това лято. От понеделник призоваваме всички хора да заобикалят бул. „България“ тъй като движението се осъществява в едното платно и ще има по една лента в посока. Очакваме затруднения на трафика. Изчакваме пускането на трамваите, за да могат хората да ползват обществения транспорт. Призоваваме шофьорите да използват алтернативни маршрути като „Цар Борис III“ и „Черни връх“ . От понеделник планираме да се започне работа по пътните платна на бул. „Арсеналски“ като движението няма да бъде спирано . Ще се работи на две половинки като ще се ограничава в едното или другото платно, и в момента там има стеснение, тъй като „Софийска вода“ подменят водопровода по бул. „Арсеналски“. Целта ни всички тези големи ремонти да приключат до първия учебен ден , когато очакваме трафикът да стане много по-сериозен. На „Пенчо Славейков“ започваме първо с тротоара, който е откъм Медицинска академия, там ще се работи без спиране и ограничаване на движението, след което ще започне работа и по пътните платна. Заедно с подлеза и изграждането на метростанцията при баня „Мадара очакваме през септември движението да бъде нормализирано изцяло. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.07", "title": " Затваря се за ремонт кръстовището при Софийския университет"}
{"url": "https://trud.bg/%d0%be%d0%b1%d1%89%d0%b8%d0%bd%d1%81%d0%ba%d0%b8-%d1%81%d1%8a%d0%b2%d0%b5%d1%82-%d0%bf%d1%80%d0%b8%d0%b7%d0%be%d0%b2%d0%b0-%d0%b4%d0%b0-%d0%b1%d1%8a%d0%b4%d0%b5-%d0%bf%d1%80%d0%b5%d0%bc%d0%b0%d1%85/", "text": "Общинският съвет на Западен Холивуд одобри с единодушие резолюция за премахване на звездата на президента на САЩ Доналд Тръмп от Алеята на славата, предаде Асошиейтед прес. Той призова Търговската камара на Холивуд и властите в град Лос Анджелис да премахнат звездата заради отношението на Тръмп към жените, което определи като притеснително, както и заради „други действия“. Президентът на камарата Лерон Гъблър отбеляза пред в. „Лос Анджелис таймс“, че от алеята никога не е била премахвана звезда, защото това се смята за част от историческото й наследство. Малко преди вчерашното гласуване се състоя съдебно заседание, на което бяха предявени обвинения във вандализъм на мъж, заподозрян, че миналия месец е повредил звездата на президента с кирка. Звездата на Тръмп беше подложена на вандализъм и дни преди изборите през 2016 г., но беше поправена, отбелязва АП. Тръмп получи звезда на Алеята на славата заради участието си в риалити шоуто „Стажантът“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.07", "title": " Общински съвет призова да бъде премахната звездата на Тръмп от Алеята на славата"}
