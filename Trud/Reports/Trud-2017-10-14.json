{"url": "https://trud.bg/%d0%b2%d0%bb%d0%b0%d0%b4%d0%b8%d0%bc%d0%b8%d1%80-%d0%bf%d1%83%d1%82%d0%b8%d0%bd-%d1%81%d0%b2%d0%b5%d1%82%d0%be%d0%b2%d0%bd%d0%b0%d1%82%d0%b0-%d0%be%d0%b1%d1%89%d0%bd%d0%be%d1%81%d1%82-%d1%82%d1%80/", "text": "Президентът на Русия Владимир Путин заяви, че световната общност вече трябва да се замисли за следвоенното възстановяване на Сирия, предаде  . „Световната общност вече трябва да се замисли за следвоенното възстановяване на държавата, за това как, в какви форми и обеми да се оказва помощ на Сирия, как ефективно да се съдейства за нейното социално-икономическо развитие и укрепване на държавните институции, в т.ч. и законодателното разклонение на властта“, заяви Путин. Той отбеляза, че тези задачи „са достойни за обсъждане на парламентарно и на междупарламентарно равнище“. Руският президент напомни, че в Астана са постигнати договорености за създаването на четири зони за деескалация в Сирия. Според него „те създават условия за изпълняването на резолюциите на Съвета за сигурност на ООН №2254 въз основата на пряк диалог между правителството и опозицията, а също така за обединението на усилията в интерес на скорошното ликвидиране на терористите, установяването на мир и запазването на единството на Сирия“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.14", "title": " Владимир Путин: Световната общност трябва да се замисли за следвоенното възстановяване на Сирия"}
{"url": "https://trud.bg/%d0%b6%d0%b0%d0%bd-%d0%ba%d0%bb%d0%be%d0%b4-%d1%8e%d0%bd%d0%ba%d0%b5%d1%80-%d0%b0%d0%ba%d0%be-%d0%bf%d0%be%d0%b7%d0%b2%d0%be%d0%bb%d0%b8%d0%bc-%d0%bd%d0%b0-%d0%ba%d0%b0%d1%82%d0%b0%d0%bb%d1%83%d0%bd/", "text": "Председателят на Европейската комисия Жан-Клод Юнкер в петък изрази притеснения относно каталунската криза, посочвайки, че отцепването ще доведе до подобни случаи в цяла Европа, пише испанското издание El Pais. „Ако позволим на Каталуния да се отдели, други ще направят същото“, заяви Юнкер по време на реч в люксембургски университет. „Не искам това. Не би ми харесвало след 15 години ЕС да се състои от 98 държави“, добави той. „Положението е сравнително сложно с 28 държави, а с 98 просто няма да е възможно“, добави той, илюстрирайки думите си с факта, че едва 5-6 държави в Европа нямат териториални спорове в границите си. Същевременно Юнкер посочи, че каталунската криза остава вътрешен въпрос за Испания, но същевременно добави, че настоява правителството на Испания да излезе от задънената улица. Той добави, че европейските институции биха действали като посредник в кризата единствено в случай, при който испанският министър-председател Мариано Рахой сам пожелае това. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.14", "title": " Жан-Клод Юнкер: Ако позволим на Каталуния да се отдели, други ще направят същото"}
{"url": "https://trud.bg/%d0%b6%d0%be%d0%b7%d0%b5-%d0%b2%d0%b7%d0%b5-%d1%82%d0%be%d0%b2%d0%b0-%d0%ba%d0%be%d0%b5%d1%82%d0%be-%d0%b8%d1%81%d0%ba%d0%b0%d1%88%d0%b5/", "text": "Жозе Моуриньо за пореден път доказа, че когато иска нещо силно, знае как да го постигне. В конкретния случай „Манчестър Юнайтед“ остана непобеден във Висшата лига и не загуби голямото дерби с „Ливърпул“ на „Анфийлд“ – 0:0.  Медиите на Острова се обединиха около мнението, че тактиката на Специалния е била да не допусне поражение.  „Жозе е такъв, какъвто си е. Жозе получи това, което искаше“, се казва в увода на материала на „Дейли Мейл“.  На същото мнение бе и мениджърът на домакините Юрген Клоп, разкритикувал начина на игра на „червените дяволи“. „За отбор като „Манчестър Юнайтед“ е приемливо да играе за точка, но за „Ливърпул“ не е – обяви ексцентричният специалист. – Представянето ни заслужаваше трите точки, защото бяхме по-добрият и активен отбор. Те дойдоха за точка и я взеха. Ние играхме за 3 точки и ги изпуснахме. Трудно е когато добър отбор като „Юнайтед“ идва с толкова дефанзивна тактика. Не ни дадоха чиста дузпа срещу Коутиньо. Всеки видя, че не сме на километри зад „Юнайтед“ и можем да вземем още точки.“  Нулевото равенство се дължи и на отличната игра на стража на гостите Давид Де Хеа. Испанският национал направи серия от отлични спасявания, а статистиката показва, че никой друг негов колега няма толкова ключови намеси през сезона, колкото той. В типичен стил Жозе Моуриньо даде да се разбере, че критиките към тактиката му са безпочвени.  „Мислих, че ще променят системата си вместо да играят с тримата в халфовата линия, но те не го направиха и затова продължихме да играем така – обясни португалецът. – За вас може да е изглеждало логично да изглеждаме по-офанзивно, но отстрани се говори лесно. Те бяха по-бързи от нас и нямах шанс да вкарам мача в друга посока.“  Двубоят пък бе първи за новата трибуна на домакините „Кени Далглиш“. Логично легендата на клуба бе на стадиона за церемонията и самото дерби. Там бяха и легендарният бивш мениджър на „Манчестър Юнайтед“ сър Алекс Фъргюсън, Боби Чарлтън и Луис ван Гаал, ръководил клуба преди Жозе Моуриньо.", "date": "2017.10.14", "title": " Жозе взе това, което искаше"}
{"url": "https://trud.bg/%d0%bf%d1%83%d0%bb%d0%b5%d0%b2-%d1%89%d0%b5-%d0%b8%d0%b7%d0%ba%d0%b0%d1%80%d0%b0-%d0%b8-36-%d0%bc%d0%b8%d0%bd%d1%83%d1%82%d0%b8-%d1%81-%d0%b4%d0%b6%d0%be%d1%88%d1%83%d0%b0-%d1%81%d0%bc%d1%8f%d1%82/", "text": "Кале Зауерланд, мениджър на Кубрат Пулев, се усъмни в издръжливостта на Антъни Джошуа. Боят между двамата е на 28 октомври в Кардиф, а британецът ще брани трите си пояса в тежка категория – на WBA, IBF и IBO.  „Имаме страхотен млад шампион – заяви промоутърът. – Той е невероятно силен, бърз, атлетичен. Но има и слаби страни. Колко рудна е направил досега? Не са много. Неопитен е като професионалист.“ Джошуа има 19 победи от 19 срещи и всичките е спечелил предсрочно с нокаут.  „Дали има проблем с издръжливостта? – попита Зауерланд задочно. – Бих казал: „Вероятно.“ Той е като гръцки бог, като Херкулес. Но дали Херкулес ще изкара 36 минути? (б.р.12-рундов мач, като всяка част е по 3 минути). Това е доста време, за да носиш всички тези мускули… Повечето боксьори не могат да изкарат 36 минути с Антъни на ринга. Но Кубрат може!“  Мениджърът разкри и друг детайл, но от „кухнята“ на Кубрат Пулев. „Българинът обича да се бие с по-едри боксьори, мрази мачове с по-дребни. Вижте кои е побеждавал – Александър Устинов, Тони Томпсън, Александър Димитренко. Не казвам, че те са на нивото на Джошуа. Но сега Пулев трябва да е много по-добър в сравнение с преди.“  Кобрата е висок 194 см, а съперникът му е с 4 см по-висок.", "date": "2017.10.14", "title": " Пулев ще изкара и 36 минути с Джошуа, смята мениджърът на Кобрата"}
{"url": "https://trud.bg/%d0%ba%d0%b0%d0%bf%d0%b8%d1%82%d0%b0%d0%bd%d1%8a%d1%82-%d0%bd%d0%b0-%d1%86%d1%81%d0%ba%d0%b0-%d1%82%d0%b2%d1%8a%d1%80%d0%b4%d0%be-%d0%b0%d1%83%d1%82-%d0%b7%d0%b0-%d0%bf%d0%b8%d1%80%d0%b8/", "text": "Капитанът на ЦСКА, защитникът Божидар Чорбаджийски, остана извън групата за предстоящия мач с „Пирин“ от 12-ия кръг на Първа професионална лига. Централният бранител все още лекува травма, получена по време на лагера на националния отбор на България преди мача с Франция. Така наставникът на „червените“ Стамен Белчев ще заложи на двойката Николай Бодуров – Александър Барт в сърцето на отбраната. Проблеми със състава има и Милен Радуканов, треньорът на гостите от Благоевград. По всяка вероятност опитният защитник Александър Башлиев ще остане резерва, тъй като не е готов да започне от първата минута. Дебютът на ирландеца Конър Хендерсън също може да е отложен, тъй като здравословното му състояние не стабилно.", "date": "2017.10.14", "title": " Капитанът на ЦСКА твърдо аут за „Пирин“"}
{"url": "https://trud.bg/%d0%bd%d1%8f%d0%bc%d0%b0-%d0%b4%d0%be%d0%b1%d1%8a%d1%80-%d0%b8-%d0%bb%d0%be%d1%88-%d0%bf%d0%b8%d1%81%d1%82%d0%be%d0%bb%d0%b5%d1%82-%d0%b2%d0%b0%d0%b6%d0%b5%d0%bd-%d0%b5-%d1%81%d1%82%d1%80%d0%b5%d0%bb/", "text": "Това е едно от най-успешните творения на чешките оръжейници. Пистолетът е създаден през 80-те години на миналия век с калибър 9×19 мм. Удобство, надеждност и простота на дизайна донася на това оръжие доста голяма популярност на запад. CZ-75/85 има отлична далекобойност и точна стрелба, а също така и много добра пробивна способност. Поради това броят на продадените копия от него е почти колкото на „Колт”.   Този пистолет е изработен от немската фирма Heckler & Koch в началото на 90-те години. През 1993 г. той е приет на въоръжение в Бундесвера и има голям брой модификации. Heckler & Koch USP е считан за едно от най-подходящите оръжия за специалните части и полицията. Той е изключително надежден и непретенциозен, има много точна стрелба. Оръжието може да се използва във всяка среда – и при голям студ, и при жега, не му влияе замърсяване или удар. Heckler & Koch USP е на въоръжение в спецчастите на Германия, САЩ, Италия, Франция, Украйна, Полша и Япония. В особеностите на пистолета трябва да се отбележат универсалната рама и буферната система за намаляване на триенето, както и възможността за бърза смяна на калибъра на боеприпаса.   „Стечкин“ е един от доста популярните пищови в света. Изработен е в СССР в края на 40-те. АПС (автоматичен пистолет Стечкин) използва патрон калибър 9х18 мм, автоматиката му работи на принципа на свободния затвор. Този пистолет е много популярен в Русия и в други бивши съветски републики. Предимството на „Стечкин“ е, че може да произвежда и автоматичен огън, което не е присъщо за обикновените пистолети. Кобурът му пък може да се използва и като приклад. Стандартният пълнител съдържа 20 патрона. АПС е разработен за служители на специалните служби, но много бързо е снет от въоръжение. Недостатъкът му е прекомерно тегло и обемност, което го прави неподходящ за скрито и продължително носене. Освен това е недостатъчно мощен. Въпреки това пистолетът е използван много успешно в десетки конфликти по време на Студената война и в горещите точки на територията на бившия СССР.   Един от най-добрите пистолети в света, създаден от най-старата европейска фирма за производство на оръжия. Той е приет на въоръжение през 1980 г., използва патрон 9 х 19 мм. Beretta 92. За неговите качествата е показателен фактът, че през 1985 г. е приет като основно въоръжение (вместо Colt M1911) в САЩ. Beretta 92 е в ръцете и на израелските войници. Всяка година се произвеждат около 100 хиляди пистолета от различните модификации. Има много версии на този пистолет, много популярен е моделът за гражданския пазар. Предимствата на Beretta 92 са отличната ергономичност, добър баланс, което осигурява висока точност и прецизност на изстрела. Специалната ръкохватка позволява да се стреля и лява, и с дясна ръка. Куршумът има мощна пробивна сила. Сред Негови недостатъци са теглото и чувствителност към замърсяване.   Това легендарно оръжие е първият съветски пистолет, разработен от оръжейния конструктор Токарев в началото на 30-те години. ТТ е на въоръжение в Червената армия през цялото време на Втората световна война. Използван е и във всички конфликти в следвоенния период, на въоръжение е и до днес в Русия. Пистолетът е просто и надеждно оръжие, което използва мощен патрон 7,62 ? 25 мм. Пробива по-голяма част от всички модели бронежилетки. TT има сравнително малък размер, удобен е за скрито носене, въпреки че има оплаквания за ергономията на пистолета.   Това е един от най-известните и най-успешните модели пистолети с изключително много произведени бройки. Walther PP е една от първите марки масови пистолети, който е с ударно-спусков механизъм с двойно действие. Разработен е през 1929 г. в Германия като полицейски пистолет, но по-късно е широко използван като лично оръжие. Любимото оръжие на танкисти, пилоти и моряци. През 60-те години на миналия век масовото производство на този пистолет е възобновено и продължава и до днес. Пистолетът се прави по лиценз и в САЩ. По света са произведени повече от милион такива оръжия. Съветският „Макаров” на практика е реплика на германския пистолет.   Colt M1911 е легендарен пистолет, създадена от гениалния оръжейник Джон Браунинг преди началото на Първата световна война. Той е на въоръжение в армията на САЩ и до ден днешен. Този пистолет е изпитал само една значителна модернизация през 1926 г. Армията на САЩ го е използвала в двете световни войни, в Корея, Виетнам и във всички конфликти по време на Студената война. Този пистолет е бил доставен в Русия по време на Първата световна война, а след това и по време на Великата отечествена война. Colt M1911 използва 0,45 патрон АКТБ (11,43 23 мм). Пистолетът има спусков механизъм с едно действие, което често се определя като една от основните му слабости. Както и високото тегло и размери. Въпреки някои недостатъци Colt M1911 е най-известният и почитан пистолет на миналия век.   Белгийският пещов FN Five-seveN е създаден от белгийската компания Fabrique Nationale в края на 90-те години в допълнение към P90 автомат. А това определя и неговите характеристики. Пистолетът исползва същия уникален патрон 5,7?28 мм с остър връх, който пробива по-голямата част от съществуващите днес бронежилетки. Това оръжие е много популярно сред командосите от специалните части, особено в САЩ. В последните години тези оръжия са все по-търсени на цивилния пазар. FN Five-seveN е използван в няколко войни и конфликти.   Desert Eagle, дело на израело-американски екип, се счита за един от най-мощните пистолети в света. Разработката е от 80-те години. Патронът му е голям калибър (12.7 мм). Конструкторите са търсили мощно оръжие за лов и самоотбрана. Desert Eagle не е на въоръжение в нито една армия по света, не го използват и в специалните сили, но е любимото оръжие на Холивуд. Именно поради тази причина е едно от най-разпознаваемите оръжия в света. Професионалистите не използват Desert Eagle заради прекомерното му тегло и обемност. А и защото има чудовищен откат и оглушителен изстрел, поради което е забранен в стрелбища на закрито. Този пистолет не е много надежден и е с много скъпи патрони.   Това е пистолетът, който оглавява топ 10, той е истински стожер в производството на късоцевни огнестрелни оръжия. Glock 17 използва патрони 9 х 19 мм Parabellum, като автоматиката работи на принципа на откат при къс ход на цевта. Историята за създаването на пистолета е много интересна. През 1980 г. е бил обявен конкурс за самозареждащ се пистолет за нуждите на австрийската армия и полиция. Заедно с другите утвърдени фирми участва и неизвестната Glock GmbH, която по-рано се е занимавала основно с доставката на щиковете на армията, изкопни инструменти и други боеприпаси, но никога и с оръжия. Въпреки това точно пистолет Glock 17 печели конкурса. Веднага е пуснат в масово производство. Отделно от австрийската армия, Glock 17 е на въоръжение в армиите и полициите на повече от трийсет страни по целия свят. За производството на пистолета е използвана удароустойчива и топлоустойчива пластмаса (полиамид), което го прави изключително здрав и лек. Освен това е и много устойчив на корозия, но при продължително използване неизбежно дава микропукнатини. Пистолетът има изключително точна и прецизна стрелба, много удобен за държане и лесен за разглобяване. Характерна особеност на този пистолет е, че той няма предпазител. Затова много бързо влиза в бойна готовност. С Glock 17 може спокойно да се стреля под вода.", "date": "2017.10.14", "title": " Няма добър и лош пистолет, важен е стрелецът"}
{"url": "https://trud.bg/%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d0%b8%d0%b7%d0%b4%d0%b8%d1%80%d0%b2%d0%b0-13-%d0%b3%d0%be%d0%b4%d0%b8%d1%88%d0%bd%d0%be-%d0%bc%d0%be%d0%bc%d1%87%d0%b5-%d0%be%d1%82-%d1%81%d0%be/", "text": "Столичното Пето РУ издирва 13-годишния Мануел Пенков Николаев от София. Момчето напуснало дома си на 13 октомври около 17.30 часа с велосипед и оттогава е в неизвестност. Мануел Николаев е висок около 160 см, с тъмнокестенява коса и тъмнокафяви очи. Бил е облечен с тъмно синьо шушляково яке, светло сини дънки и обут с черни обувки. Носел е бежова платнена шапка и тъмно синя раница марка „Пума“ . За последно е бил забелязан в района на магазин „Джъмбо“ в ж.к.“Дружба“. Умоляват се всички, които имат информация за 13 – годишния, да се обадят на тел.112 или в най-близкото районно управление. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.14", "title": " Полицията издирва 13-годишно момче от София"}
{"url": "https://trud.bg/%d0%bc%d1%8a%d0%b6-%d1%83%d0%b1%d0%b8-%d0%b6%d0%b5%d0%bd%d0%b0-%d0%bf%d1%80%d0%b8-%d0%bc%d0%b0%d0%bd%d0%b5%d0%b2%d1%80%d0%b0-%d0%bd%d0%b0%d0%b7%d0%b0%d0%b4/", "text": "69-годишна жена е загинала след инцидент в Шумен. Малко след 16 часа днес водач зад волана на товарен автомобил Рено „Канго“ с шуменска регистрация при опит да паркира на тротоар пред блок на бул.“Симеон Велики“ се ударил в жилищен блок. Продължил движението си, по време на което ударил 69-годишната си съпруга. Жената починала на място. 76-годишният Т.Т. се спрял в дърво , до което имало детска люлка. Произшествието е извън пътното платно. Водачът е тестван за алкохол. Наличие не е установено. Правоспособен е. Продължава работата по изясняване на причините довели до инцидента. Образувано е досъдебно производство. Това е втора жертва на пътен инцидент в Шуменско, след като преди обяд загина мъж от град Нови пазар. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.14", "title": " Мъж уби жена при маневра назад"}
{"url": "https://trud.bg/50-%d0%b7%d0%b0-%d0%b1%d0%b0%d0%b9%d1%80%d0%b5%d0%bd-%d0%b2-%d0%b4%d0%b5%d0%b1%d1%8e%d1%82%d0%b0-%d0%bd%d0%b0-%d1%85%d0%b0%d0%b9%d0%bd%d0%ba%d0%b5%d1%81/", "text": "„Байерн“ (Мюнхен) отново плаши! „Баварците“ се надигнаха след уволнението на Карло Анчелоти и смачкаха с 5:0 „Фрайбург“ при третото завръщане на Юп Хайнкес начело на тима. Това е и най-изразителният успех за шампиона на Германия през настоящата кампания.  Кингсли Коман, Роберт Левандовски, Тиаго Алкантара и Джошуа Кимих бяха точни за домакините, а резултатът бе открит след автогол на Юлиан Шустер.  В същото време съперникът на „Лудогорец“ в Лига Европа „Хофенхайм“ направи 2:2 като домакин на „Аугсбург“. Тимът на младия наставник Юлиан Нагелсман изпуснаха успеха в края, когато Вогт също вкара в собствената си врата.  В другите мачове от кръга: „Щутгарт“-“Кьолн“ 2:1, „Херта“ – „Шалке“ 0:2, „Майнц“ – „Хамбургер“ 3:2, „Хановер“ – „Айнтрахт“ 1:2.", "date": "2017.10.14", "title": " 5:0 за „Байрен“ в дебюта на Хайнкес"}
{"url": "https://trud.bg/%d1%85%d0%b8%d0%bb%d1%8f%d0%b4%d0%b8-%d0%bf%d1%80%d0%b0%d0%b2%d0%be%d1%81%d0%bb%d0%b0%d0%b2%d0%bd%d0%b8-%d1%85%d1%80%d0%b8%d1%81%d1%82%d0%b8%d1%8f%d0%bd%d0%b8-%d0%bf%d0%be%d1%87%d0%b5%d1%82%d0%be/", "text": "В църквата Света Петка Стара хиляди столичани присъстваха на литургия отслужена от патриарх Неофит. Преподобна Петка, наречена още Българска, е родена в град Епиват на Мраморно море през 11 век. Тя води благочестив живот, а след смъртта й нейните мощи, които притежават целителна сила, се превръщат в символ на борбата за съхраняване на християнската култура от ислямската асимилация. Цар Иван Асен IІ ги пренася в Търново, където се пазят до превземането му от турците. В християнската митология Света Петка се почита като покровителка на жените и техните домашни дейности – предене, тъкане, кроене, шиене. В района на Тракия около Петковден са известни специални жертвоприношения на черни кокошки, наричани Кокоша черква, Господева черква, Божи дух и др. На този ден обикновено става заплождането на домашните животни, известно още като овча сватба или мърлене. На Петковден се месят колаци, като най-големият от тях се нарича на св. Петка. Хлябът и къщата трябва да се поръсят със светена вода и цялото домочадие да се поклони трикратно на погачата. Обредна трапеза включва овче месо, курбан чорба, яхния с праз, сарми. Петковден се смята за завършек на лятото и есента, а с това и на активния стопански цикъл. Народът отбелязва Петковден като начало на зимните празници. По традиция се правят курбани, сборове и служби за здраве и плодородие. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.14", "title": " Хиляди православни християни почетоха Петковден в Света Петка Стара"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%b1%d0%b8%d0%b7%d0%bd%d0%b5%d1%81%d0%bc%d0%b5%d0%bd%d0%b0-%d0%b8%d0%bb%d0%b8%d1%8f-%d1%81%d1%82%d0%be%d0%b8%d0%bb%d0%be%d0%b2-%d0%b1%d1%80/", "text": "Бизнесменът Илия Стоилов, брат на депутата от БСП Георги Стоилов, е сред задържаните при  , информира  . Разследването е за организирана престъпна група за рекет и наркотици, задържани са повече от 10 души. Претърсени са нощният клуб, заложните къщи и заведението на Илия Стоилов. Открити са наркотици. Акцията е под ръководството на спецпрокуратурата. Сред задържаните в крайна сметка се оказа и самият Илия Стоилов, макар фирмата да е на името на съпругата му. Брат му е първи мандат в парламента. „Аз съм далеко от неговите неща, различни хора сме, различни физически лица, аз не съм го чувал от близо месец и нещо и повече, дори не съм го виждал…”, заяви пред БТВ народният представител. През целия ден екипи на жандармерията дежуриха на изходите на Русе, тъй като се издирваха още заподозрени. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.14", "title": " Задържаха бизнесмена Илия Стоилов, брат на депутат от БСП"}
{"url": "https://trud.bg/%d0%ba%d1%8a%d0%b4%d0%b5-%d0%b5-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b2-%d1%82%d1%80%d0%b8%d1%8a%d0%b3%d1%8a%d0%bb%d0%bd%d0%b8%d0%ba%d0%b0-%d1%81%d0%b0%d1%89-%d0%b5%d1%81-%d1%80/", "text": " Как ще се развият отношенията в триъгълника Русия – ЕС – САЩ – това е въпросът, който може да даде отговор на много от геополитическите проблеми днес. А основният външнополитически проблем на нашето съвремие са дълбоките противоречия между САЩ и Руската федерация. Те се коренят в съвършено различния подход към проблемите и перспективите в развитие на съвременния свят. САЩ продължават все още да залагат на своя глобалистичен неолиберален модел за развитие на един еднополюсен свят, изцяло зависим и контролиран от тях. А Русия на Путин с променлив успех, но с упоритост и последователност, се стреми да противодейства, организирайки различни международни организации и съюзи, като ШОС, ЕИС и БРИКС с цел изграждането на бъдещ многополюсен свят, в който основен компонент е националната държава. Двустранните отношения САЩ-Русия винаги са били и ще продължават да бъдат нестабилни, а в определени периоди и антагонистични, тъй като Русия ще продължи да бъде заплаха за американския стремеж за световно господство. Особено силни са тези двустранни противоречия по отношение на т.нар. Евразийски проект. Дългосрочните усилия на Русия за неговата реализация и очерталите се перспективи за практическо осъществяване на идеите за икономическо сътрудничество между Русия и ЕС, изправиха на нокти САЩ в края на миналия век. Очерталата се перспектива за оформянето на този нов икономически колос/конкурент, застрашаващ американската икономическа хегемония, изискваше спешни „мерки”. Включен бе целият арсенал от средства – политически,икономически и военни.  това са всички политически и военни мерки и действия на НАТО „на изток”, с основна цел изграждането на „военна дъга” по западните граници на Руската федерация. При това,насищайки я с бойна техника, включително с наземни системи за ПРО, позволяващи задействане и на ядрен арсенал в Полша и Румъния. Най-сериозното дестабилизиращо мероприятие в европейски мащаб беше организираната цветна революция в Украйна. В контекста на идеята за изграждане на „враждебен пояс“ по границите на Русия трябва да се разглеждат и цветните революции в Грузия (2003 г.) и Киргизстан (2005 г.), както и създадените американски бази в Средна Азия.В такъв аспект би трябвало да се възприема и заявлението на администрацията на Тръмп през март за предстоящото разполагане на противоракетен комплекс в Южна Корея. Неговата стратегическа цел всъщност е обкръжаването на Русия и Китай от двете страни на Евразия.  битката е още по-жестока. САЩ, водени от своя геополитически и икономически интерес да не допуснат „Евразийския проект”, по най-безцеремонен начин заставиха своите европейски партньори да наложат съвместни икономически санкции срещу Русия. Независимо от очевидните загуби за всички в Европа. На тези цели бяха подчинени и атаките срещу „Северен и Южен поток”, и огромния натиск за продажбите на американския втечнен газ в Европа. Основният замисъл в краткосрочен план е вбивайки клин в евро-руските икономически отношения, да се предотврати естественото и взаимоизгодно икономическо сътрудничество между ЕС и Русия, като се отслабят и двете страни. Мигрантската вълна към Европа, следствие преди всичко на „Арабската пролет”, а защо не и „Брекзит”, са все целенасочени мероприятия за елиминирането на ЕС, като един от основните конкуренти на Щатите.  целта е да се предотврати евентуалното изграждане на общо икономическо и пазарно пространство, включващо Китай, Русия и ЕС, в което съчетаването на интересите на износители и потребители, е в състояние да свали бариерите. А изграждащите се в Централна Азия и Европа мрежи от тръбопроводи и скоростни жплинии се превърнат в икономическата тъкан на огромен единен общ пазар в центъра на света. Стратегическите приоритети на руското и китайското ръководство на сегашния етап обаче са коренно противоположни и сблъсъкът е съвсем логичен.Доста наивно би било да се смята, че американците ще отстъпят от досегашните си лидерски позиции без борба по всички фронтове. Именно затова като най-сериозен и тревожен момент в сегашната международна ситуация трябва да приемем стремежа и откритите действия на администрацията на Доналд Тръмп към постепенно милитаризиране на международните отношения, към възприемане политиката на „твърдата ръка и свършените факти”. Особено в геополитическата война срещу Русия. Става все по-очевидно, чеВашингтон няма да приеме без борба „Евразийския проект” на Русия и Китай. В предстоящата битка място ще намерят както преките икономически санкции, така и международните финансови инструменти, включващи цените на въгловодородите, универсалната американска валута и ред други мерки, насочени срещу икономиките на двете свръхдържави. Основният въпрос, пред който е изправено човечеството, е дали при неуспех на тези мерки, американският елит ще бъде склонен да използва по-остра военна стратегия на конфронтация. Дали при определена критична ситуация би възприел като решение евентуален пряк военен сблъсък- примерно в Сирия или Украйна, разчитайки, че той едва ли ще прерасне в сериозен ядрен конфликт.  Ще съумее ли нашият политически елит да се ориентира в сложните проблеми на ЕС с предстоящото му реформиране и преформатиране, както и в непрекъснато усложняващата се обстановка на Балканите и в Черноморския регион, където все по-активно се наместват Великите сили? Възприетата роля на посредник и миротворец, изпълняващ поръчките на началниците от Брюксел и Вашингтон, едва ли е най-добрата перспектива в защита на българския национален интерес. За да си отговорим на тези въпроси, се налага и е добре да определим своите „опорни точки”. 1. България е член на ЕС и НАТО, които са основните гаранти за нашия икономически просперитет и националната ни сигурност. В настоящия етап, независимо от различията в отделни обществени групи, основният политически консенсус в страната засега е за евроантлантическа ориентация и принадлежност на България към тези съюзи. 2. Принадлежността ни към тези организации дава определени права и създава съответни задължения, които от една страна като че ли осигуряват националната ни сигурност във военен и икономически аспект, но от друга водят и до съответен отказ от национален суверенитет. Което означава, че България не може да бъде изцяло самостоятелна в своята външна и вътрешна политика. 3. България поддържа много активни външнополитически икономически отношения със своите съседи на Балканите, с държавите от Черноморския регион и най-вече с Руската федерация. Тези взаимоотношения имат своята икономическа логика и дълбоки исторически корени, които изискват и налагат специални двустранни взаимоотношения. 4. България продължава да е без Национална доктрина, т.е. без ясна визия и стратегически приоритети за своето бъдещо място и роля в съвременния свят. Изхождайки от тези „постулати”, с уговорката, че те далеч не изчерпват международната дейност на държавата, е ясно, че България днес се намира в„леко шизофренична“ позиция. От една страна, придържайки се към поетите ангажименти в рамките на НАТО, и следвайки неговата основна военна доктрина, че Руската федерация е основна заплаха. Много е трудно да доказваме на Русия, че нямаме нищо общо с тази политика на НАТО. Като добавим към това, че с изключение на президента Радев, всички други държавни институции мълчат гробовно по отношение на икономическите санкции към Русия, няма как да очакваме в отговор положително руско отношение. И за съжаление, Москва продължава да не вярва на нашите сълзи.  и може ли България да се ситуира по-успешно в съвременния свят?Очевидно, че в стратегически план,дали по-рано или по-късно, България ще бъде принудена да се изправи пред дилемата: Евроатлантически проект с неясни перспективи и затихваща икономическа мощ, или Евразийски проект. Всякакви твърдения, че България може да повлияе на процесите в тези два проекта, са чиста илюзия, но изборът си е наш. Това ще бъде съдбовен избор, който без съмнение ще раздели отново – за кой ли път, българското общество. А в най-мрачния сценарий може да раздели дори самата българска държава.", "date": "2017.10.14", "title": " Къде е България в триъгълника САЩ – ЕС – Русия\t\t\t"}
{"url": "https://trud.bg/%d0%bf%d0%be-560-%d0%b5%d0%b2%d1%80%d0%be-%d0%bd%d0%b0-%d0%bc%d0%b5%d1%81%d0%b5%d1%86-%d0%b1%d0%b5%d0%b7-%d0%b4%d0%b0-%d1%80%d0%b0%d0%b1%d0%be%d1%82%d0%b8%d1%88/", "text": "Какво би било, ако всеки получава по 560 евро, за които нито се отчита някому, нито има нужда да работи. Това ли е бъдещето на трудовия свят или само нелепа идея на леви икономисти? Във Финландия направиха експеримент. Мира Яскари ще получава по 560 евро месечно в продължение на две години. Може да работи, но не е длъжна. 34-годишната млада жена с боядисани в розово коси е сред онези 2000 финландци, които участват в експеримента за безусловния всеобщ доход. За участие бяха избрани само безработни. Мира Яскари днес получава парите и освен това разнася вестници в Турку. Този град наскоро беше разтърсен от терористичен атентат: един ислямист нападна с нож хора на пазарния площад и уби две жени. На местопрестъплението беше засадено дърво, минувачите продължават да полагат цветя, още горят и свещички. Уговорили сме се с Мира в отсрещното кафене, но тя не се явява. Знаем, че страда от депресии – тъкмо поради това многократно е губила работата си. По-късно се чуваме по телефона. „Получавам пристъпи на паника. Идват внезапно и по най-различно време. Принуждават ме да отида на лекар и да взема болнични. Последният ми работодател не беше особено доволен, че отсъствам по болест. И след последното отсъствие веднага ме уволни.“ За Мира Яскари безусловният доход е огромна подкрепа. Сега тя получава по 560 евро месечно, а когато не я мъчи депресията – яхва колелото и разнася вестници, което u носи допълнителни средства.  По принцип експериментът преследва две цели. Първата е така да се каже „идеологическа“: да се провери предположението, че човек работи, само ако е принуден поради финансови причини. В случая с безусловния доход хората могат и да работят – и пак ще си получават по 560 евро, а другият им доход ще се облага с данъци. Втората цел е да бъдат отменени всевъзможните видове социални помощи. На пазара в Турку честват 100-годишнината от основаването на държавата. Рок-музика и информационни щандове на различните партии. Юрки Аланд от дяснонационалистическата партия на „Истинските финландци“ приветства експеримента. Както и повечето хора в страната. „Резултатите са от огромно значение, защото ще отговорят на въпроса за икономическата целесъобразност: дали безусловният доход снижава мотивацията да се търси работа, особено сред младите хора.“  Доскоро Финландия се гордееше с фирмата за мобилни телефони Nokia и с победите си в образователните класации „PISA“. Но успехите на учениците в „PISA“ вече са минало, а и звездата на Nokia отдавна избледня. Eкспериментът с безусловния доход сега отново нарежда Финландия сред иновативните нации, казва Мика Рюсюнен от Тампере, който също получава такъв доход. „Много съм горд, че участвам в този експеримент, който е уникален в човешката история. Може да не е перфектно, но след 100 години ще казват: Финландия първа го изпробва.“ Самият Мика всъщност няма нужда от безусловния доход. Професионалният хлебар преминал курс за преквалификация, придобил професия като IT-специалист и постъпил на работа – малко преди да попадне в експерименталната програма, за която кандидатствал още като безработен.  „Някои мислят, че експериментът е сбъркан, понеже се раздават пари без нищо извършено насреща. Други пък казват, че точно от това имат нужда – от такава подкрепа, която им помага да се измъкнат от затруднено си положение.“ Дали хората ще бъдат склонни хем да получават безусловен доход, хем да работят и да плащат данъци – това засега не може да се каже. Финландският експеримент още продължава. Едва ли обаче ще бъде възможно всичките 5,5 милиона финландци да получават такъв доход, защото това би довело до разходи от 11 милиарда евро годишно, смята икономистът ВейкоПулка, един от организаторите на експеримента. Според него, за една държава с годишен бюджет от 55 милиарда евро това ще бъде непосилна тежест. Дискусията във Финландия се води прагматично. Критиците на експеримента настояват да се увеличи продължителността на проекта, която в момента е две години, а също така в него да участват не само безработни, но и студенти, хора с ниски доходи и начинаещи предприемачи. Перти Хонканен от Агенцията за социално осигуряване смята, че с края на експеримента ще отмре цялата идея за безусловен всеобщ доход. Просто на държавата ще излезе прекалено скъпо да промени из основи цялата си данъчна и социална система. „Повечето партии не са готови за едно толкова радикално решение“, казва той.    Цялата идея на безусловния базов доход (ББД) се базира върху утопията, че всеки един гражданин трябва да получава от държавата пожизнен безусловен базов доход, който не е функция на неговото образование, кариера и материално състояние. Тоест, всеки един гражданин от изпълнителен директор на голяма компания до безработен с начално образование трябва да получава от републиканския бюджет фиксирани месечни плащания от момента на своето раждане до смъртта си. В различните разновидности на ББД се споменават разнообразни суми, но на теория тя трябва да бъде достатъчно голяма, за да покрива всички основни нужди на човека, като храна, комунални сметки, образование, основно здравеопазване и т.н. Крайната цел е ББД да консолидира в себе си всички социални плащания на държавата към индивида. Преди година швейцарците категорично се противопоставиха на въвеждането на ББД, като гласуваха против него на проведения в страната референдум. По този начин те много ясно показаха, защо някои общества са богати, а други – бедни.", "date": "2017.10.14", "title": " По 560 евро на месец, без да работиш\t\t\t"}
{"url": "https://trud.bg/%d0%bd%d0%b5%d0%b3%d0%be%d0%b2%d0%be-%d1%81%d0%b2%d0%b5%d1%82%d0%b5%d0%b9%d1%88%d0%b5%d1%81%d1%82%d0%b2%d0%be-%d0%ba%d0%b0%d1%80%d0%b5%d0%ba%d0%b8%d0%bd-ii-%d0%bf%d1%80%d0%b5%d0%b4-%d0%b2/", "text": "– Изложбата пристигна в Армения, благодарение на неговия роднина Кеворк Крикорян, имайки подкрепата на Архимандрит Исахак Богосян- Архиерея на арменците в България, и подкрепата на Общоарменския благотворителен съюз Парекордзаган – Армения (AGBU) в лицето на президента на AGBU – Армения Васкен Якобиян. Ние сме радостни, че такава инициатива се реализира в Ереван и арменски творци от България се представят по този прекрасен начин в Армения. Чрез такива културни събития връзките между България и Армения стават по- силни. Радостен съм, че от България има многобройна група от интелектуалци и общественици, в това число и директорът на Софийската градска художествена галерия Аделина Филева, които са част от премиерата на изложбата „Пристани“ в Националната галерия на Армения. – Всеки арменец, независимо дали е роден в Армения или в своята родина, носи тези ценности в себе си и живее с тях. Например вие, когато се качвахме сега по стълбите, споделихте, че сте много щастлива затова, че сте тук. А представете си, как се чувства арменец, в чиито вени тече арменска кръв, когато посети Армения. Така през вековете нашият народ се е съхранил. Имаме общности, които са с хилядолетна история и са съхранили своята идентичност – като в Румъния и България например, в Индия, в Далечния и Близкия Изток. Арменците през поколенията, бидейки достойни граждани на държавата, в която живеят, са успели да съхранят и духовните и ценностни връзки с Армения. Така арменците по света, без значение къде са родени, са останали верни на своето отечество. – Когато казваме, че сме войници, това означава да сме винаги готови да принесем живота си за нашето отечество. Да си войник не означава да имаш желание да воюваш. Войникът е защитата на арменския дух, на националното самосъзнание, на Армения. И в този смисъл Църквата се състои от две части – победоносна църква – вярващите, които вече са се пренесли на небето, починалите. И живите, пазещи вярата на Христос – воините на Христа, които сме ние. Ние, които сме готови да отдадем живота си в името на Христа. Нашата мисия, нашият път е да бъдем воини на Църквата и на вярата ни. В духовен смисъл да си войник означава да воюваш срещу злото. Да останем чисти и да предпазим от греха, да сме добри един към друг и да живеем, съхранявайки вярата си в Христос. – Да си в служба на народа си, означава ценностите, които са ни дадени от Бог, да ги предаваме на хората около нас и да ги озарим със светлина. Да даваме пример с вярата си, с делата си. – Точно тези обстоятелства са повод за призиви за мир от духовните водачи по цял свят. Защото живеем във време, в което злото е активно и действа. Свят, в който има тероризъм, има войни и мизерия. Нашата мисия е да призовем хората да стоят далеч от злото, да следват Божиите заповеди, за да построят един по- добър свят, в който всички да живеем в мир и разбирателство. Задължението на нашите духовници е постоянно да припомнят на миряните да следват духовните добродетели и Словото на Христос. – В основата на религиите е заложено доброто и любовта. Само радикалният прочит и злите намерения са причината за използването на вярата за разпалването на войни. Защото каквото зло вършим в името на вярата срещу човека, ние го вършим всъщност срещу Бог. В Светото писание е казано, че ако не обичаш ближния си, значи не обичаш Господ. Затова трябва да се научим да обичаме ближния си по Божията повеля. – Да, така е. – Полагат се усилия, но е трудно да се каже какъв период ще отнеме. Отделните народи, отделните общности ще имат нужда от различно време, за да могат тези щети, тези загуби да бъдат възстановени. Християнското обучение е важно да е постоянно и продължително. Толкова, колкото човечеството ще съществува на тази земя. Ето вече 2000 години проповядваме евангелието на Иисус Христос. И ще продължим да го правим докато настъпи мир и благоденствие на земята. И Бог да пази народите, да не се повтаря това, което преживяха с тоталитарните режими страните от Източна Европа. – Водят се такива преговори. За да може всички християни да празнуват едновременно. Отправяме молитви към Бог този ден да дойде по- бързо. И всички християни да отбелязват тези светли празници заедно. Но още се нуждаем от време докато се случи. Трудно е, но се стремим. Защото има една вътрешно- религиозна нетърпимост. Показателно затова е, когато една църква отказва на друга църква да направят заедно свещенослужение. Трябва да се работи с търпение, за да може тези различия да бъдат преодоляни. И всички да осъзнаем, че сме деца на един Бог – божии чада на един Господ. Че сме спасени от кръвта на един Господ и всички братски трябва да му служим, за да може Царството небесно да дойде на Земята. – Основното е възпитанието и образованието на децата на нашия народ в духовните ценности и добродетели, за да могат те да живеят и да продължат по този път като носители на хилядолетната история на своя народ, живеейки в страните, където са се установили. Преди малко говорихме за събитията от времето на тоталитарните режими – сега работим по възстановяването на църкви, които са били разрушени през този период. И естествено работата по издаването на религиозна литература за подготовката на духовниците. – Те са войници и идват при нас с тази мисия. С това разбиране и с този дух те служат на Христос. Когато ръкополагаме духовник, той дава обет за послушание. Те отиват да служат там, където има нужда от тях и не поставят никакви условия. Даже ако е необходимо да се жертват, отиват и се жертват. И слава на Бога, че е така. И нещо извън протокола – но в обета, който свещениците ни дават, ние питаме – готови ли сте да служите и в трудности в името на Бог? А те отговарят – Да, готови сме. – С Божията помощ, когато имаме поканата. И когато има такъв подобен значителен повод ние да посетим България. – Да живеят в разбирателство и в мир, да вършат добри дела, за да може да се множи Божията благодат върху народите ни. И да живеем в мир, в името и за славата на Господ.    Негово Светейшество Карекин II е роден през 1951 година близо до Ечмиадзин, Армения. Ръкоположен е през 1972 година. Днес Карекин II e Върховен патриарх на Арменската апостолическа църква – Католикос на всички арменци.", "date": "2017.10.14", "title": " Негово Светейшество Карекин II пред в. „Труд“: Радикалният прочит на религиите е в основата на войните по света\t\t\t"}
{"url": "https://trud.bg/%d1%81%d0%bb%d0%b0%d0%b2%d0%b8%d1%8f-%d0%b2%d0%bb%d0%b5%d0%b7%d0%b5-%d0%b2%d1%8a%d0%b2-%d1%84%d0%be%d1%80%d0%bc%d0%b0-%d0%b2%d0%b5%d1%87%d0%b5-360-%d0%bc%d0%b8%d0%bd%d1%83%d1%82%d0%b8-%d0%b1/", "text": "„Славия“ постигна солиден успех с 3:0 над „Дунав“ в мач от 12-ия кръг на Първа професионална лига. По този начин тимът на Златомир Загорич се изкачи до 8-то място в класирането.  Стефан Велев, Иван Минчев и Ивайло Димитров изковаха четвъртия успех за „белите“ от началото на сезона, приближил отбора на 2 точки от първата шестица.  Най-старият столичен тим е и в серия от 4 поредни двубоя без поражение. Последната загуба датира от 9-ти септември от „Лудогорец“ (0:4).  На обратния полюс пък се представя миналогодишният хит в елита. Съставът на Веселин Великов е в опасна близост до дъното и няма успех от 8-и кръг, когато надви последния „Витоша“ с 3:0.  „Това беше може би най-слабият ни мач този сезон – обясни наставникът. – „Славия“ се възползва от глупавите ни грешки в защита за първите два гола в тяхна полза. И от там вече е лесно да се играе при 2:0.“", "date": "2017.10.14", "title": " Славия“ влезе във форма, вече 360 минути без загуба"}
{"url": "https://trud.bg/%d0%ba%d0%b8%d1%82%d0%b0%d0%b9%d1%81%d0%ba%d0%b8-%d1%84%d0%b5%d0%bd%d0%be%d0%b2%d0%b5-%d0%b8%d0%b7%d0%bf%d1%80%d0%b0%d1%82%d0%b8%d1%85%d0%b0-%d0%b3%d1%80%d0%b8%d0%b3%d0%be%d1%80/", "text": "Два дни след мача между Григор Димитров и Рафаел Надал в Шанхай продължават отзвуците от атрактивния им сблъсък, който испанецът спечели (4:6, 7:6, 3:6). Китайските фенове на първата ни ракета не спираха да скандират името му по време на мача, с възгласи на български: „Хайде, Гришо!“. А след края на битката изпратиха нашето момче с трибагреник и пременени във фланелки с неговия лик. „Може да се каже, че Григор измори Надал – написа пък Анабел Крофт, анализатор на „Скай спортс“. – Видяхме колебание у Рафа – много повече отколкото в последните седмици.“  Само за тази година сблъсъкът им бе трети, а до момента Матадора води с актив от 10:1 победи.  От понеделник Димитров ще играе в Стокхолм. Турнирът е специален за него, тъй като първата си титла при професионалистите спечели именно там през 2013 г.", "date": "2017.10.14", "title": " Китайски фенове изпратиха Григор"}
{"url": "https://trud.bg/%d0%bc%d0%b0%d1%80%d0%b8%d1%8f-%d0%b3%d0%b0%d0%b1%d1%80%d0%b8%d0%b5%d0%bb-%d0%b8-%d0%b5%d0%bc%d0%b8%d0%bb%d0%b8%d1%8f-%d0%bc%d0%b8%d0%bb%d0%ba%d0%be%d0%b2%d0%b0-%d1%81%d0%b5-%d0%b2%d0%ba%d0%bb%d1%8e/", "text": "Варненският народен представител от ГЕРБ д-р Емилия Милкова подкрепи инициативите в рамките на Европейската седмица на програмирането. Заедно с българския еврокомисар Мария Габриeл, която отговаря за цифровизацията, тя участва в организирания от Американския център на Столична библиотека семинар за работа с Робота Финч. Официалният старт на събитието беше даден от Мария Габриел и посланика на САЩ в България Ерик Рубин. Петокласници от 94 СУ „Димитър Страшимиров” в София направиха първите си стъпки в програмирането по един интересен начин и показаха колко са важни цифровите умения. С подкрепата на Фондация „Глобални библиотеки – България“ към това интерактивно занимание се присъединиха обществените библиотеки в Бургас, Варна, Велико Търново, Видин, Враца, Габрово, Димитровград, Кюстендил, Монтана, Пловдив, Разград, Русе, Сливен, Смолян, София, Стара Загора, Търговище, Шумен и Хасково. „Важно е все повече хора да бъдат създатели, а не просто потребители на цифрово съдържание. Да помогнем на децата за придобиването на такива умения е наша споделена отговорност”, подчерта българският еврокомисар. „Радвам се, че днес именно библиотеките са онова привлекателно място, което събира и насърчава хора от различни възрасти да придобият или да развият своите дигитални умения. Цифровите компетенции създават възможности за по-добро образование, за по-добра професионална реализация, за по-добър живот”, коментира на свой ред Емилия Милкова, която е дългогодишен директор на Регионалната библиотека „Пенчо Славейков” във Варна, член на Управителния съвет на Българската библиотечно-информационна асоциация, както и член на Постоянната комисия „Обществени библиотеки” към Международната федерация на библиотечните асоциации. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.14", "title": " Мария Габриел и Емилия Милкова се включиха в Европейската седмица на програмирането"}
{"url": "https://trud.bg/%d1%81%d0%b8%d1%80%d0%b8%d0%b9%d1%86%d0%b8-%d0%b8%d0%b7%d0%bb%d1%8f%d0%b7%d0%be%d1%85%d0%b0-%d0%bd%d0%b0-%d0%bf%d1%80%d0%be%d1%82%d0%b5%d1%81%d1%82-%d0%b2-%d1%81%d0%be%d1%84%d0%b8%d1%8f-%d1%81%d1%80/", "text": "Около 50 души се събраха пред посолството на Сирия с плакати показващи жертви на войната и знамена на сирийската революция, информира  . Протестът е в знак на несъгласие със ситуацията в Сирия, против режима на Башар Ал Асад и руската военна намеса. Според хората е крайно време международната общност да помогне за изграждането на свободна и демократична Сирия. „Всички външни сили, на които се надявахме за мирно разрешение на проблема, всъщност започнаха да водят борба по между си на територията на Сирия. Събрали сме се тук, за да изразим гнева на сирийския народ срещу продължаващите вече седма година кръвопролития в страната, в подкрепа на стотиците затворници и жертви на режима, в подкрепа на хилядите прогонени от домовете им хора. Режимът на Асад струва много кръв и жертви на сирийския народ. ”, каза д-р Халед Данки, който живее в България от близо 30 години. Мълчаливият протест продължи около час. Подобни акции са планирани в много световни столици и градове, в които има сирийска общност. Хората се събират и пред представителства на руската държава. „Денят на сирийската ярост“ е инициатива на активисти на революцията в страната. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.14", "title": " Сирийци излязоха на протест в София срещу Асад и руската военна намеса"}
{"url": "https://trud.bg/%d0%bd%d0%b0%d0%b9-%d0%bc%d0%b0%d0%bb%d0%ba%d0%be-40-%d0%b4%d1%83%d1%88%d0%b8-%d1%81%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d0%bf%d1%80%d0%b8-%d0%b2%d0%b7%d1%80%d0%b8%d0%b2-%d0%bd/", "text": "Кола-бомба е избухнала пред хотел в центъра на столицата на Сомалия Могадишу, предаде АФП. Най-малко 40 души са загинали. „Имаше огромен взрив, причинен от камион, натъпкан с експлозиви. Взриви се пред входа на хотел в натоварената част на града“, заяви представителят на местните сили за сигурност Мохамед Адан. Повечето загинали са цивилни. Мястото на взрива е отцепено, води се разследване. Все още никоя терористична групировка не е поела отговорност за нападението, но най-вероятно зад него стои местната „Аш Шабаб“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.14", "title": " Най-малко 40 души са загинали при взрив на кола-бомба в столицата на Сомалия"}
{"url": "https://trud.bg/%d0%b4%d0%b5%d0%bf%d1%83%d1%82%d0%b0%d1%82%d1%8a%d1%82-%d0%be%d1%82-%d0%b3%d0%b5%d1%80%d0%b1-%d1%81%d1%82%d0%b0%d0%bd%d0%b8%d1%81%d0%bb%d0%b0%d0%b2%d0%b0-%d1%81%d1%82%d0%be%d1%8f%d0%bd%d0%be%d0%b2-2/", "text": "Народният представител от ГЕРБ Станислава Стоянова участва в научна дискусия „Мениджмънтът – реалност и бъдеще“, която в петък започна в Свищов. Двудневният форум е посветен на 50-та годишнина от създаването на Катедра „Мениджмънт“ в Стопанска академия „Д. А. Ценов“. Гл. ас д-р Станислава Стоянова, която преди да бъде избрана за народен представител, бе част от академичния състав на ВУЗ-а и член на Катедра „Мениджмънт“, приветства организатори и участници при откриването на научната конференция. „В икономическата наука половин век е време, което мерим с поколения експерти, учени, преподаватели, студенти, посветили усилия на развитието на този важен дял от човешкото знание. Поглеждайки назад към началото, можем да се гордеем, че сме част от нещо истински голямо, от постижение, с което малко висши училища у нас могат да се похвалят“, каза народният представител и член на парламентарната Комисия по образование и наука Станислава Стоянова, която пожела на всички да продължават да работят с ентусиазъм и ефективност. Стоянова поднесе и поздравителен адрес от председателя на Комисията по образование и наука в НС Милена Дамянова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.14", "title": " Депутатът от ГЕРБ Станислава Стоянова участва в научна дискусия „Мениджмънтът – реалност и бъдеще“  в Свищов"}
{"url": "https://trud.bg/%d0%be%d0%b3%d1%80%d0%b0%d0%bd%d0%b8%d1%87%d0%b0%d0%b2%d0%b0%d1%82-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%b2-%d0%bd%d0%b5%d0%b4%d0%b5%d0%bb%d1%8f-%d0%b7%d0%b0%d1%80%d0%b0/", "text": "МВР обяви временни ограничения в движението в София за неделя. Те са във връзка с провеждането на  . Стартът ще бъде даден в 10.00 часа пред Национален Стадион „Васил Левски“ на кръстовището на булевард “Евлоги и Христо Георгиеви“ и улица „Гурко“. От 10 до 16 часа софийският маратон ще се проведе по маршрут: старт от северозападното пътно платно на бул. „Евлоги и Христо Георгиеви” пред националния стадион „Васил Левски” по северозападното пътно платно на бул. „Евлоги и Христо Георгиеви”, по ул. „Проф. Фритьоф Нансен, наляво по тротоара на бул. „Патриарх Евтимий”, наляво по източното пътно платно на бул. „Витоша”, наляво по западното пътно платно на бул. „Пенчо Славейков, надясно по северното пътно платно на бул. „България до бул. „П.Ю.Тодоров”, обратно по южното пътно платно на бул. „България”, надясно по бул. „Петко Каравелов”, наляво по бул. „Арсеналски”, наляво по бул. „Черни връх”, надясно по югоизточното пътно платно на бул. „Евлоги и Христо Георгиеви”, надясно по западното пътно платно на бул. „Драган Цанков” до ул. „Митрополит Кирил Видински”, обратно по източното пътно платно по бул. „Драган Цанков”, надясно по югоизточното пътно платно на бул. „Евлоги и Христо Георгиеви”до Орлов мост, преминава по пешеходната зона, по северозападното пътно платно на бул. „Евлоги и Христо Георгиеви” до Национален стадион „Васил Левски”, където е финала. Забраняват се престоят и паркирането на пътни превозни средства, както следва: До приключването на събитието югозападната част на моста на Национален стадион „Васил Левски”, северозападната част на моста на Национален стадион „Васил Левски”, на ул. „Ген. Гурко” между бул. „Евлоги и Христо Георгиеви” и ул. „Любен Каравелов” и по източното пътно платно на бул. „Витоша” между бул. „Патриарх Евтимий” и ул. „Пенчо Славейков”.  Забранява се влизането на пътни превозни средства по ул. „Ген. Гурко” между бул. „Васил Левски” и бул. „Евлоги и Христо Георгиеви”, по бул. „Евлоги и Христо Георгиеви” между бул. „Цар Освободител” и ул. „Граф Игнатиев”. От 08.30 до 16.00 часа на 15.10.2017 г. се забранява влизането на моторни превозни средства по : – бул. „Евлоги и Христо Георгиеви” между бул. „Цар Освободител” и ул. „Проф. Фритьоф Нансен”; – ул. „Проф. Фритьоф Нансен” между бул. „Евлоги и Христо Георгиеви” и бул. „Патриарх Евтимий”; – източното пътно платно на бул. „Витоша” между бул. „Патриарх Евтимий” и бул. „Пенчо Славейков”; – бул. Пенчо Славейков” между бул. „Витоша” и бул. „България”; – бул. „Петко Каравелов” между бул. „България” и ул. „Бяла Черква”; – ул. „Бяла черква” между бул. „Витоша” и бул. „Арсеналски”; – ул. „Арсеналски” между ул. „Бяла черква” и бул. „Черни връх”; – бул. „Черни връх” между ул. „Свети Наум” и бул. „България”; – бул. „Драган Цанков” между ул. „Митрополит Кирил Видински” и бул. „ Евлоги и Христо Георгиеви”; – по бул. „Драган Цанков” между бул. „П. Яворов” и ул. „Митрополит Кирил Видински”, посока център; – тунела на НДК, участъка водещ към бул. „Черни връх” и бул. „България” /бившето трасе на трамвай № 6/; – по бул. „България” между ул. „ Проф. Фритьоф Нансен” и бул. „П. Ю Тодоров”, с изключение на трамвайните мотриси. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.14", "title": " Ограничават движението в неделя заради „Маратон София 2017“"}
{"url": "https://trud.bg/%d0%b4%d0%bd%d0%b8-%d0%bd%d0%b0-%d0%be%d1%82%d0%b2%d0%be%d1%80%d0%b5%d0%bd%d0%b8-%d0%b2%d1%80%d0%b0%d1%82%d0%b8-%d0%b2-%d1%81%d1%82%d0%be%d0%bb%d0%b8%d1%87%d0%b5%d0%bd-%d0%be%d0%b1%d1%89%d0%b8%d0%bd/", "text": "На 19 Октомври (четвъртък) от 12:00 Столичен общински съвет е с вход свободен за всички жители и гости на София. Целта е постигане на по-голяма публичност и обществена заинтересованост от процеса по осъществяване на местното самоуправление. „Дни на отворените врати“ се организират от общинския съветник Стефан Марков и ще се проведат на 19 октомври, 2 ноември и 5 декември 2017 г. Тогава е позволено свободното посещение на сградата и заседателните зали на СОС. При проявен интерес е необходимо да заявите присъствие, за да бъдете включени в списъка за достъп. Това може да направите на  или на имейл  АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.14", "title": " Дни на отворени врати в Столичен общински съвет"}
{"url": "https://trud.bg/%d0%bc%d0%b0%d0%ba%d0%b5%d0%b4%d0%be%d0%bd%d1%86%d0%b8%d1%82%d0%b5-%d0%b2-%d0%b0%d0%bb%d0%b1%d0%b0%d0%bd%d0%b8%d1%8f-%d0%bf%d1%80%d0%b8%d0%b7%d0%bd%d0%b0%d0%b2%d0%b0%d0%bd%d0%b5%d1%82%d0%be-%d0%bd/", "text": "Македонците в Албания определиха признаването на българско малцинство в страната като „геноцид“ срещу тяхната общност, съобщава м . В новоприетия закон, освен съществуващите преди това осем групи, се признава наличието и на българско малцинство, за първи път в албанската история, припомня македонската медия. Президентът на македонското дружество „Илинден“ изрази неодобрението си от факта, като каза, че албанските власти са се подали на българските заплахи и добави, че според него българско малцинство в Албания няма. От партията на македонците в тиранското Народно събрание също протестираха остро, определяйки действието като „геноцид“ срещу македонците в страната, като също отрекоха наличие на българско малцинство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.14", "title": " Македонците в Албания: Признаването на българско малцинство е геноцид срещу нас"}
