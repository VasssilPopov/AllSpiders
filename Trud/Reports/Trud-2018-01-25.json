{"url": "https://trud.bg/%d0%b1%d0%be%d1%80%d0%b8%d1%81-%d0%b4%d0%b6%d0%be%d0%bd%d1%81%d1%8a%d0%bd-%d0%b5-%d0%bf%d0%be%d1%82%d0%be%d0%bc%d1%8a%d0%ba-%d0%bd%d0%b0-%d0%bc%d1%83%d0%bc%d0%b8%d1%84%d0%b8%d1%86%d0%b8%d1%80%d0%b0/", "text": "Швейцарски учени съобщиха, че са разгадали загадката на мумифицираните останки на жена, открита през 1975 г. по време на реставриране на църква в Базел, обявявайки неочаквано откритие – жената е далечна прародителка на британския външен министър Борис Джонсън, предаде Би Би Си. Заради липсата на надгробен камък експертите дълго умували коя може да е дамата, живяла през XVI в. и очевидно от знатен произход, тъй като била облечена в скъпи дрехи. Тялото й било пропито с живак, който по-рано бил използван за лечение на сифилис. Миналата година станало ясно, че останките й били откривани и по-рано – през 1843 г. След подробен преглед на архивите в Базел се оказало, че тя най-вероятно е принадлежала към известното семейство Бишоф. С използване на най-нови технологии учените извлекли ДНК от палеца на крака на мумията. След това тези образци били сравнени с ДНК на живите потомци на семейството. Резултатът показал, че с 99,8% вероятност жената е Ана Катарина Бишоф (1719-1787 г.). Най-вероятно се е заразила със сифилис в Страсбург, където известно време е живеела, грижейки се за болни от венерически болести. Според родословното й дърво тя е пра-пра-пра-пра-пра-пра-пра прабаба на дипломат №1 на Великобритания Борис Джонсън.", "date": "2018.01.25", "title": " Борис Джонсън е потомък на мумифицирана дама от Базел\t\t\t"}
{"url": "https://trud.bg/%d0%bf%d1%80%d0%b0%d0%b2%d1%8f%d1%82-%d0%b2%d0%b8%d1%80%d1%82%d1%83%d0%b0%d0%bb%d0%b5%d0%bd-%d0%bc%d0%be%d0%b1%d0%b8%d0%bb%d0%b5%d0%bd-%d0%be%d0%bf%d0%b5%d1%80%d0%b0%d1%82%d0%be%d1%80/", "text": "Петима доставчици на интернет и телевизия в България обединяват усилия за създаването на първия у нас виртуален мобилен оператор. Нет 1, Нетера, СКАТ, Телекабел и Телесим са създали с тази цел консорциума “Мобилни алтернативни комуникации”. Виртуалният мобилен оператор представлява компания, която предлага мобилни услуги, без да разполага с цялата инфраструктура на традиционен телеком. България е сред малкото държави в Европа, в които още няма такова нещо. В Германия например има над 120. Съседните страни също са ни изпреварили – в Румъния има два, в Македония един. “В България над 300 доставчици предлагат интернет и телевизия, а телекомите са само три. Страната ни е на челните места по съотношение цена/качество на интернета и е парадоксално, че в мобилния сегмент конкуренцията не е по-голяма. Има място за нови играчи”, заяви Петър Ризов, управител на Нет 1. За да съществува виртуалният мобилен оператор, той ще трябва да използва мрежата на някой от телекомите. В момента от обединението водят преговори и с трите оператора, обсъдили са идеята и в Комисията за регулиране на съобщенията и смятат, че тя ще се осъществи в най-скоро време. На въпрос дали виртуалният телеком ще предлага по-ниски цени от останалите, представителите на обединението отговориха, че засега това не е вероятно. Услугата ще бъде насочена към техните лоялни клиенти, но не е ограничена само до тях. Петте доставчика обслужват общо 45 града и 200 села. “Всяка от петте компании е спечелила доверието на клиентите си в региона, в който оперира. Добавянето на мобилна услуга към настоящите ни пакети ще повиши нашата конкурентоспособност”, каза Петьо Георгиев, собственик и управител на СКАТ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.25", "title": " Правят виртуален мобилен оператор"}
{"url": "https://trud.bg/%d0%b5%d0%bb%d0%b8%d0%bd-%d1%80%d0%b0%d1%85%d0%bd%d0%b5%d0%b2-%d1%81%d1%82%d0%b0%d0%bd%d0%b0-%d0%bf%d0%be%d0%b5%d1%82-%d0%bd%d0%b0-%d1%8f%d0%bd%d1%83%d0%b0%d1%80%d0%b8/", "text": "Продължава успешната инициатива на Юлия Цинзова всеки месец един поет да бъде във вниманието на софийската общественост. Поет за месец януари на Столичната библиотека е Елин Рахнев. В годината на неговия юбилей (Елин ще окръгли 50 години на 3 юли) това е заслужено признание за неговия талант. В препълнения клуб на библиотеката дойдоха негови колеги, приятели и почитатели, за да се включат в импровизиран спектакъл. Както и можеше да се очаква от един драматург и режисьор като Елин Рахнев, в главната роля не беше той, а неговата поезия, прочетена от изявени млади поети. Иновативният стил, формиращ мощното влияние на градиращите интонации в стиховете на Елин, е разпознаваем за всички ценители на поезията днес в България. В нашето пречупено от горчилка време думата като вътрешна сълза е нещо повече от стихоредене. Затова неговата поезия е извън правилата – фрагментарна, алюзивна, регистрираща потока на съзнанието с препратки към класиката в най-разнообразни форми и експликации. В рецитала по стихове от култовата книга „Канела” и най-новата „Зелда” се включиха поетите Васил Балев, Росен Карамфилов, Иван Ланджев и младите поетеси Димана Йорданова, Емилия Найденова, Габриела Михайлова. Актрисата от Народния театър Ева Данаилова разкъсваше поетичния водопад с джаз импровизации, над които падаше болката като последен благослов чрез поезията на Елин Рахнев. Ето фрагмент от „Канела”: „Много ме боли, когато си тръгваш. Това не е някаква глезотия. Нито творческа сентенция. Нито аристократичен модус… Това е болка. Отляво надясно, от сутрин до вечер, от мрак до изгрев. Това е елен в панелка. Лилия във ваза. Луна в чаша. Наясно съм, че само през поезията мога да кажа още нещо за себе си. Да се захлупя тотално в арта. Да пропагандирам сецесиона, хубавото, чучулигите… Позитивното в новите поколения. Но това е болка. Много ме боли. Генезисно, пост-, суб- ме боли. Това е армани на болката. Това е болка, болко-о, болчице… от а.г.”", "date": "2018.01.25", "title": " Елин Рахнев стана поет на януари"}
{"url": "https://trud.bg/%d0%ba%d0%bc%d0%b5%d1%82%d0%b8%d1%86%d0%b0%d1%82%d0%b0-%d0%b8%d0%b2%d0%b0%d0%bd%d1%87%d0%b5%d0%b2%d0%b0-%d0%bd%d0%b0%d1%80%d1%83%d1%88%d0%b8%d0%bb%d0%b0-%d0%b7%d0%b0%d0%ba%d0%be%d0%bd%d0%b0/", "text": " Поне три текста от Закона за устройство на територията (ЗУТ) е нарушила кметицата на столичния район „Младост“ Десислава Иванчева, показа проверка на „Труд“. Причината е опитът на Иванчева преди два дни да инспектира сама и посред нощ обект на турската фирма „Гаранти Коза“. Тя отшила на строителната площадка малко след 22:00 часа след сигнал на гражданин от близък блок, че се вдига шум. След разправия с охранителите Иванчева била изгонена. За да се оплаче, Иванчева публикува във фейсбук видео от караницата, с твърдението,  . На него се вижда ясно, че тя се намира в строежа, но кметицата вече твърди, че е била на улицата отпред. Разпоредбите в ЗУТ (чл. 194, чл, 222 и чл. 223) показват, че Иванчева не е имала право да ходи на проверка, защото за целта трябва да е издала заповед. Само така на нея може да й бъде позволен достъп до частния имот, какъвто представлява строежът на „Гаранти Коза“. Отделно в ЗУТ е записано още, че този вид контрол се изпълнява само от служители на администрацията, тоест кметът не може да ходи сам и да упражнява пряк контрол. От Дирекция за национален строителен контрол (ДНСК) посочиха пред „Труд“, че строежът е втора категория и проверките в него са изцяло в тяхното правомощие, а не на районната администрация. В същото време служители на район „Младост“ се оплакаха пред вестника, че все още няма назначен главен секретар – тоест липсва човек, който да води организацията на администрацията.", "date": "2018.01.25", "title": " Кметицата Иванчева нарушила закона"}
{"url": "https://trud.bg/%d0%b4%d0%b0%d0%b2%d0%b0%d1%82-200-%d0%bc%d0%b8%d0%bb%d0%b8%d0%be%d0%bd%d0%b0-%d0%bb%d0%b5%d0%b2%d0%b0-%d0%b7%d0%b0-%d1%82%d1%83%d1%80%d0%b8%d1%81%d1%82%d0%b8%d1%87%d0%b5%d1%81%d0%ba%d0%b8-%d0%b0/", "text": "Общините, Министерството на културата, вероизповеданията и техни юридически лица ще могат да кандидатстват за 200 милиона лева. Европарите са от Оперативна програма “Региони в растеж” (ОПРР), съобщиха от Министерството на регионалното развитие и благоустройството. Средствата под формата на нисколихвени кредити и безвъзмездно финансиране ще са за туристически проекти за консервация, опазване и популяризиране на културното и религиозното наследство с национално и световно значение. Това е и първата схема по ОПРР, която е изцяло с комбинирано финансиране – чрез кредит и субсидия, тъй като проектите по нея ще реализират приходи. Половината от осигурените 200 милиона лева ще се финансират чрез финансов инструмент, посредством финансови посредници, избрани от Фонда на фондовете. Останалите 100 млн. лв. – чрез безвъзмездни средства по процедура “Развитие на туристически атракции” на ОПРР. Одобрените проекти от финансовите посредници ще могат да получат максимално 50 на сто от бюджета на предложението си като безвъзмездна помощ. Какъв ще е точно делът й ще се решава след анализ на бизнес проекта и на риска и ефектите за постигане на икономическа активност и заетост, обясниха от регионалното министерство. От ведомството допълниха и, че ще бъдат подкрепяни интегрирани проекти, затова освен консервация и опазване на културните обекти ще бъдат финансирани и дейности по популяризирането и развитието им, така че да се привлекат повече туристи.   Бизнесът може да кандидатства за близо 1,9 млрд. лв. по Оперативна програма “Иновации и конкурентоспособност” (ОПИК), което надхвърля 75% от общия й бюджет. Това стана ясно от думите на зам.-министъра на икономиката Александър Манолев по време на публичното представяне на процедурата “Подкрепа за пилотни и демонстрационни инициативи за ефективно използване на ресурсите” в София. “Общият размер на безвъзмездната финансова помощ по процедурата е близо 72 млн. лв. Очакваме средствата да са достатъчни за финансирането на над 70 проекта в трите категории – микро, малки и средни предприятия”, съобщи зам.-министър Манолев. По думите му нейната основна цел е да се увеличат малките и средни предприятия, прилагащи мерките за ресурсна ефективност, което да намали себестойността на продукцията им и да повиши конкурентоспособността им. “Процедура с подобна насоченост не е имало до момента”, допълни зам.-министърът. Процедурата “Подкрепа за пилотни и демонстрационни инициативи за ефективно използване на ресурсите” беше обявена на 23 ноември 2017 г. и проектните предложения могат да бъдат подавани до 16:00 часа на 23 април 2018 г. Към днешна дата общият размер на разплатените средства по ОПИК надхвърля 588 млн. лв. “Разчетите показват, че вече около 1500 компании са се възползвали от финансирането по програмата, а ако запазим това темпо до края на програмния период се надяваме да обхванем около 3 хил. предприятия”, каза зам.-инистърът на икономиката Александър Манолев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.25", "title": " Дават 200 милиона лева за туристически атракции\t\t\t"}
{"url": "https://trud.bg/%d0%ba%d0%b0%d0%ba-%d0%b4%d0%b0-%d1%81%d0%b5-%d0%bf%d1%80%d0%b5%d0%b4%d0%bf%d0%b0%d0%b7%d0%b8%d0%bc-%d0%be%d1%82-%d0%b3%d1%80%d0%b8%d0%bf%d0%b0/", "text": "„Тенденциите в София в момента са отражение на това, което се случва в областта и в цялата страна. За разлика от предходни години обаче, сега се наблюдават много повече пациенти с грип Тип Б“, съобщи д-р Илия Цеков – началник лаборатория по вирусология в „Софиямед“. Грип Тип Б, като епидемичен пандемичен щам циркулира всяка година, но толкова масово като тази година не е идвал от поне 7-8 години.  Това означава, че има по-малък брой хора, които са изградили имунитет срещу него и по-голям процент хора се очаква да се разболеят, и то в млада възраст. Тези над 55 години е възможно да имат изграден имунитет, макар и частичен, споделя пред „Труд“ д-р Цеков и допълва, че и най-мъничките също боледуват, но не толкова тежко.  Неговият съвет е при наличие на симптоми да се уверим със сигурност, че става дума за грип чрез бърз тест или специализирано изследване. „Съчетанието от характерни симптоми, епидемия и евентуално – положителен тест за грип в първите 12 до 24 часа, дава възможност за приложение на специфично противогрипно лекарство. Взето в първите часове на проява на симптомите то забавя разпространението на вируса, заболяването протича по-леко и по-кратко, а рискът от усложнения намалява значително“, обяснява специалистът. Според него, когато в семейството има един човек, който е доказано болен с тест, останалите не е необходимо да се изследват, тъй като по типичните симптоми може да се приеме, че става дума за грипна инфекция. Един от начините да се установи грипна инфекция е чрез т.нар Real-time PСR или амплификационен метод, който се прави в Националния център по заразни и паразитни болести. Взимат се с тампон клетки от носоглътката, от тях се извлича тотална нуклеинова киселина –  ДНК и РНК  и в този микс се търси специфична РНК на грипен вирус по специална методика. В повечето случаи може да се направи и бърз тест за грипна детекция. „Изследването може да се направи в лабораторията по вирусология на „Софиямед“. За него също е необходимо да се вземат клетки от носоглътката. Материалът трябва максимално бързо да бъде обработен в лаборатория, а най-добре е да се направи на място. Той се препоръчва, когато клиничната картина не е характерна или е необходимо ограничаване на симптомите. Например едно дете на 3-4 години не винаги може добре да опише какво чувства – тази характерна болка по мускулите, това, че го втриса и температурата се покачва“, обяснява д-р Цеков. По думите му, с напредването на епидемията, особено в София, в следващите две-три седмици, все по-малко ще има нужда от тест и все повече от конкретни мерки. Освен лекарствата те включват и добра лична хигиена. „Този вирус има липидна обвивка и е относително неустойчив на различни детергенти, като сапун и спирт. Честото миене на ръце и лице със сапун намалява риска от заразяване. Пътуваме, например в градския транспорт. В момента, в който се приберем вкъщи или отидем на работа, първото нещо, което трябва да направим е да се измием добре със сапун и топла вода. Простичко, но може да намали драстично възможността от заразяване.  Добре е преди да сме се измили да не се пипаме много по очите“, съветва още д-р Илия Цеков. Честото проветряване също е добър метод, защото така се намалява броят на инфекциозните частици, с което пак се редуцира риска от заразяване. Препоръчва се още редовното почистване на работните повърхности и носенето на предпазна маска.   Лабораторията по вирусология към ДКЦ „Софиямед“ се намира в гр.София, бул.“Г.М.Димитров“16. Обемът на дейности включва серологична и молекулярна идентификация на различни патогенни микроорганизми, като  някои от тях са: вирусни хепатити(Хепатит А, В, С),  хламидийни инфекции ; херпесни вируси (Херпес симплекс -тип 1 и 2, Херпес Зостер, Цитомегаловирус, Епщайн-Бар вирус); остри вирусни респираторни заболявания (Грип А, В; Рубеола, Морбили и др.) Лабораторията работи с НЗОК, с частните здравно-осигурителни фондове и корпоративни клиенти по профилактичната програма на ДКЦ „Софиямед“, както и с пациенти по платен прием от цялата страна. Комплексната дейност на лабораторията се осъществява от лекари-специалисти, биолози и медицински лаборанти с опит и съответна квалификация. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.25", "title": " Как да се предпазим от грипа\t\t\t"}
{"url": "https://trud.bg/%d0%b7%d0%b0%d0%b1%d1%80%d0%b0%d0%bd%d0%b8%d1%85%d0%b0-%d0%b2%d0%be%d0%b4%d0%be%d0%bf%d0%be%d0%b4%d0%b0%d0%b2%d0%b0%d0%bd%d0%b5%d1%82%d0%be-%d0%be%d1%82-%d1%88%d0%b0%d1%85%d1%82%d0%be%d0%b2%d0%b8/", "text": "Районната здравна инспекция забрани водоподаването към горнооряховския квартал „Гарата“ от шахтовите кладенци на БДЖ, информира  . Причината е, че отново е открито наднормено съдържание на тетрахлороетен в четири от седемте водоизточника. За четири месеца това е втори случай на замърсяване на питейната вода от кладенците на железниците с тетрахлороетен. Източникът и тогава и сега остава неизвестен, посочиха от здравната инспекция. Тетрахлороетенът често се използва като обезмаслител в химическата промишленост. Класифициран е като канцероген. За жителите на засегнатия квартал има възможност водоснабдяването да бъде превключено към новоизградения водопровод на ВиК „Йовковци“. Местните хора не са склонни да сменят водоснабдяването си, защото водата, доставяна от кладенците на Локомотивно депо, струва около един лев за кубик, а от „Йовковци” е близо 1,80 лв. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.25", "title": " Забраниха водоподаването от шахтовите кладенци на БДЖ в Горна Оряховица\t\t\t"}
{"url": "https://trud.bg/%d0%bb%d0%b0%d0%b4%d0%b8%d1%81%d0%bb%d0%b0%d0%b2-%d1%85%d0%b0%d0%bc%d1%80%d0%b0%d0%bd-%d1%81%d1%8a%d1%82%d1%80%d1%83%d0%b4%d0%bd%d0%b8%d1%87%d0%b5%d1%81%d1%82%d0%b2%d0%be%d1%82%d0%be-%d1%81/", "text": "На 25 януари 2018 г. в Съдебната палата главният прокурор Сотир Цацаров се срещна с президента на Евроджъст Ладислав Хамран и заместника му Филипо Спиеца. Г-н Хамран подчерта, че комуникацията и сътрудничеството с българските власти е на отлично ниво, съобщиха от прокуратурата. Бяха обсъдени възможностите за разширяване на съвместните дейности с Евроджъст и създаването на повече съвместни екипи за разследване между държавите-членки на органа за съдебно сътрудничество. Взаимодействието между Евроджъст и Европейската прокуратура беше също сред темите на разговор. На 18 и 19 октомври т. г. в Хага ще се проведе Консултативен форум на членовете на Евроджъст. Основни организатори ще бъдат председателите на Европейския съюз за тази година – България и Австрия. Дискусионните теми ще бъдат борбата с тероризма и радикализацията, новият регламент за Евроджъст и взаимодействието между Евроджъст и Европейската прокуратура, както и сътрудничеството с трети държави. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.25", "title": " Президентът на Евроджъст Ладислав Хамран към Сотир Цацаров: Сътрудничеството с България е на отлично ниво“"}
{"url": "https://trud.bg/%d1%80%d0%b5%d1%88%d0%b0%d0%b2%d0%b0%d1%82-%d0%b4%d0%b0-%d1%81%d0%b5-%d0%be%d0%b1%d1%8f%d0%b2%d0%b8-%d0%bb%d0%b8-%d0%b5%d0%bf%d0%b8%d0%b4%d0%b5%d0%bc%d0%b8%d1%8f-%d0%b2-%d1%81%d0%be%d1%84%d0%b8%d1%8f/", "text": "Дали следващата седмица да има противоепидемични мерки в София ще се решава утре. Това посочи проф. Тодор Кантарджиев, директор на Националния център по заразни и паразитни болести (НЦЗПБ). По думите му през първата седмица на годината е имало 40 хиляди болни, втората седмица – 100 хиляди, а сега са 139 хиляди. Експертът посочи, че в момента доминира грип Б, който засяга много децата и дава усложнения. 404 училища в цялата страна са в грипна ваканция. Часове няма в областите Стара Загора, Бургас, Габрово, Димитровград, Кюстендил, Враца и Софийска област. Епидемия беше обявена и в област Ямбол. Такава е в сила в Софийска област, Бургас, Видин и Стара Загора. Междувременно десетки искания за обявяване на грипна ваканиця заляха профила на кмета на Хасково Добри Беливанов във фейсбук. Децата настояват за ваканция и твърдят, че голяма част от съучениците им са болни и не ходят на училище. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.25", "title": " Решават да се обяви ли епидемия в София"}
{"url": "https://trud.bg/%d0%b2%d0%b0%d1%81-%d0%bf%d0%be%d1%82%d0%b2%d1%8a%d1%80%d0%b4%d0%b8-%d1%83%d0%b2%d0%be%d0%bb%d0%bd%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d1%80%d1%83%d0%bc%d1%8f%d0%bd%d0%b0-%d1%87%d0%b5/", "text": "Тричленен състав на Върховния административен съд (ВАС) потвърди уволнението на Румяна Ченалова от съдебната система, съобщи  . Решението на върховните съдии Наталия Марчева, Мариета Милева и Любомир Гайдов е от 25 януари 2018 г., но заради течащо заличаване на личните данни, все още не е публикувано в системата, уточниха от съда. Съдиите оставят в сила решението на Висшия съдебен съвет (ВСС), взето с пълно единодушие на 19 ноември 2015 година. Срещу бившата съдийка от Софийския градски съд Румяна Ченалова имаше три предложения за дисциплинарни наказания, които бяха обединени в едно производство. Първото искане бе заради казуса „Белведере“, по който съдийката е демонстрирала предубеденост, с което е уронила престижа на съдебната власт. Съдебните кадровици приеха още, че Ченалова е забавила и администрирането на жалбите по делото за фалита на две дружества, дъщерни на компанията. Ченалова не бе спазила и сроковете за произнасянето по 50 дела, като по едно от тях има близо година закъснение. Според членовете на ВСС, Ченалова е нарушила и чл. 307, ал. 4, т. 2, 4 и 5 от Закона за съдебната власт, което е довело до неоправдано забавяне на производството, накърняване престижа на съдебната власт и неизпълнение на служебни задължения. Третото дисциплинарно производство бе образувано по предложение на тогавашния правосъден министър Христо Иванов, който твърдеше, че Ченалова е извършила четири групи нарушения – забавяне на производство, неспазване на Етичния кодекс, накърняване престижа на съдебната власт и неизпълнение на други служебни задължения. Румяна Ченалова обжалва уволнението си от съдебната система и две години очакваше решението на ВАС. Делото бе спряно, докато излезе Тълкувателно решение, свързано с дисциплинарните производства на магистрати. Решението на тричленния състав не е окончателно и Ченалова има възможност да обжалва още веднъж уволнението си от съдебната система. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.25", "title": " ВАС потвърди уволнението на Румяна Ченалова"}
{"url": "https://trud.bg/%d1%81%d1%8a%d1%80%d0%b4%d0%b8%d1%82%d0%b0%d1%82%d0%b0-%d0%ba%d0%be%d1%82%d0%ba%d0%b0-%d1%81%d0%bf%d0%b5%d1%87%d0%b5%d0%bb%d0%b8-%d0%b4%d0%b5%d0%bb%d0%be-%d0%b7%d0%b0-710-000/", "text": "Собствениците на прочутата Тардар Соус, станала сензация в онлайн пространството като Сърдитата котка (Гръмпи кет) заради намръщената си физиономия, спечелиха по съдебен път 710 000 долара обезщетение, предаде Би Би Си. Семейството на Соус осъди американската компанията за производство на напитки и кафе “Гренейд” за неправомерно използване на образа на домашния им любимец. Фирмата имала право да ползва изображение на Тардар само за своето айс “Гръмпучино”, но продавала в нарушение на договора и други продукти с котешкото си рекламно лице.", "date": "2018.01.25", "title": " Сърдитата котка спечели дело за $710 000"}
{"url": "https://trud.bg/%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d0%bc%d0%be%d0%b9-%d0%b4%d1%8a%d0%bb%d0%b3-%d0%ba%d0%b0%d1%82%d0%be-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82-%d0%b5-%d0%b4/", "text": "„Като президент отчитам и анализирам това, което се случва в държавата и засяга всички български граждани. Това е мой дълг“, заяви държавният глава Румен Радев пред журналисти днес, в отговор на въпрос. Попитан дали е очаквал такава остра реакция от Народното събрание на своя отчет, президентът подчерта, че думите му не са били обида, а констатация. „Удовлетворен съм, че депутатите се вслушват в моите думи. Те са важни за нас, всички сме ги избрали и очакваме от тях много повече. Гледаме с надежда на тяхната работа. Очакваме смислен дебат с ясни аргументи и по-малко лични нападки. Очакваме решаване на неотложни и важни въпроси за днес и за утре, а не взиране обратно в миналото“, добави още президентът Румен Радев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.25", "title": " Румен Радев: Мой дълг като президент е да отчитам и анализирам това, което се случва в държавата и засяга всички български граждани"}
{"url": "https://trud.bg/%d0%b7%d0%b5%d0%bc%d0%b5%d1%82%d1%80%d0%b5%d1%81%d0%b5%d0%bd%d0%b8%d0%b5-%d1%81-%d0%bc%d0%b0%d0%b3%d0%bd%d0%b8%d1%82%d1%83%d0%b4-58-%d0%ba%d1%80%d0%b0%d0%b9-%d0%ba%d0%b0%d0%bb%d0%b8%d1%84%d0%be%d1%80/", "text": "Земетресение с магнитуд 5,8 бе регистрирано днес край югозападния американски щат Калифорния днес, предаде ТАСС, като се позова на Геофизичния институт на САЩ. Трусът е станал на дълбочина от 12 километра, с епицентър на 486 километра северозападно от Сакраменто. Няма данни за пострадали хора и нанесени материални щети. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.25", "title": " Земетресение с магнитуд 5,8 край Калифорния"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-105/", "text": "220 млн. лв повече от средствата за миналата година. Приоритетите на общината са транспорт, образование и чист въздух.       Истината излезе наяве след въпрос в Брюксел. Авторът на питането – евродепутатката Карин Каденбах, била вносител на стратегия за развитие на Алпите.         Пълна забрана за реклама и търговия с уанкойни в Германия. Прокуратурата в Билефелд пред „Труд”: Няма Европейска заповед за арест на българката.       Тези „природозащитници“ са на протестите и хората все по ясно ги различават, казва Васил Велев, председател на УС на Асоциация на индустриалния капитал в България в интервю за „Труд“.         Борбата с корупцията е фалшива, както румънската „революция“ от 1989-а, казва румънският топразузнавач полк. Даниел Драгомир в третата част от интервюто си за „Труд“.         Няма такова нещо като „Първа национална катастрофа“ през 1913 г., даже напротив, би трябвало да се радваме, че получаваме освен територии тогава, днешни четири южни български области и излаз на Бяло море – статия на проф. Божидар Димитров от поредицата „Политически разкопки“.     Какво казват мълчаливите учени юристи – анализ на Анна Заркова.                 Силует на Карлос Сайнс. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.25", "title": " Вижте акцентите в броя на вестник „Труд“ в петък, 26 януари 2018"}
{"url": "https://trud.bg/%d0%b0%d0%b2%d1%81%d1%82%d1%80%d0%b8%d0%b9%d1%81%d0%ba%d0%be-%d0%bb%d0%be%d0%b1%d0%b8-%d0%b2-%d0%b5%d0%bf-%d0%b0%d1%82%d0%b0%d0%ba%d1%83%d0%b2%d0%b0-%d0%b7%d0%b8%d0%bc%d0%bd%d0%b8%d1%8f-%d0%bd%d0%b8/", "text": "Като лобист срещу развитието на зимния туризъм в България се изявила австрийската евродепутатка Карин Каденбах от групата на Прогресивния алианс на социалистите и демократите в Европейския парламент. Това се говори в Брюксел, след като в сряда Каденбах отправи въпрос за Пирин към министъра на околната среда и водите Нено Димов. Той бе в ЕП, където представи приоритетите на българското европредседателство в екологичната сфера пред Комисията по околна среда. Според очевидци в залата, евродепутатката е четяла внимателно написания й въпрос, преди да го отправи към Димов. Питането преповтаря манипулациите на българските зелени, които от години спират развитието на зимния туризъм у нас в полза на чуждестранни интереси. “Виждала съм този парк (Пирин – б.а.) само на снимка, но има широки групи, които са загрижени за бъдещето му”, каза Каденбах. След това изказа тезата на зелените, че след решението на кабинета от 28 декември може да се строи в над 40% от НП “Пирин”. Проверка на “Труд” показа, че през 2013 г. Карин Каденбах е била вносител на предложение за обща резолюция относно макрорегионална стратегия за Алпите. Документът призовава ЕК да “представи конкретен план за действие за региона с цел преодоляване на структурните ограничения на планинските територии и създаване на подходящи условия за икономически растеж и ефективно социално и териториално сближаване”. Накратко – икономическо развитие на Алпите. Според колеги на евродепутатката, сред които и българският представител в ЕП Ангел Джамбазки, става дума за защита на интересите на алпийските държави в зимния туризъм. От години фактите показват, че Швейцария и Австрия ще бъдат засегнати, ако нашата страна развие сектора, тъй като цените тук са по-ниски, а обслужването и природните дадености с нищо не отстъпват на алпийските курорти. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.25", "title": " Австрийско лоби в ЕП атакува зимния ни туризъм\t\t\t"}
{"url": "https://trud.bg/%d0%be%d1%89%d0%b5-6-%d0%b4%d0%bd%d0%b8-%d0%b7%d0%b0-5-%d0%be%d1%82%d1%81%d1%82%d1%8a%d0%bf%d0%ba%d0%b0-%d0%be%d1%82-%d0%b4%d0%b0%d0%bd%d1%8a%d0%ba%d0%b0-%d0%b2%d1%8a%d1%80%d1%85%d1%83-%d0%b4%d0%be/", "text": "Само 6 дни остават, в които може да се ползва 5% отстъпка от данъка върху доходите за довнасяне, при онлайн подаване на годишната данъчна декларация. Крайният срок за ползване на облекчението е 31 януари, напомниха от НАП. Допълнително условие за ползване на отстъпката е гражданите да нямат подлежащи на принудително изпълнение публични задължения към момента на подаване на декларацията и данъкът да бъде платен до 31 януари. През миналата година срокът за ползване на отстъпката беше до 31 март. Друга промяна от тази година е, че отстъпката е до 500 лв., докато през миналата година беше до 1000 лв. В годишната си данъчна декларация вече може да обявяваме и необлагаеми доходи като например печалби от хазарт, получено наследство, както и получено имущество с възстановено право на собственост по реда на нормативен акт. Но това се прави само по желание в новото приложение №13 към годишната данъчна декларация. Целта е да се оптимизират проверките на хора, чиито официални доходи не съответстват на притежаваните имоти и автомобили. Досега в данъчните декларации не можеше да се посочват суми, получени по наследство или от хазарт. И ако човек с ниски официални доходи си купи луксозна кола или къща, данъчните стартираха проверка за да установят дали не укрива налози. Като при проверката често се установяваше, че човекът просто е получил доходи, които не се декларират. Друга промяна от тази година, е че фирмите и самоосигуряващите се лица – платци на доходи, трябва да подадат справката за изплатените през миналата година суми на граждани до 15 март, а не както беше досега до 30 април. Освен това предприятията задължително трябва да подадат тези декларации по интернет. Целта е при попълване на годишната си данъчна декларация за доходите хората да могат да направят онлайн справка какви суми са обявили техните работодатели, че са им изплатили. Това може да се направи на сайта на НАП като е необходим безплатният код да достъп – ПИК. Така в данъчните си декларации хората няма да изпуснат някакъв случаен доход, който са получили през миналата година. Както и досега, едноличните търговци и самоосигуряващите се могат да подадат годишната си данъчна декларация както онлайн, така и на хартия. Фирмите обаче вече са задължени да подават годишните си декларации за корпоративния данък само по интернет.", "date": "2018.01.25", "title": " Още 6 дни за 5% отстъпка от данъка върху доходите\t\t\t"}
{"url": "https://trud.bg/%d0%ba%d0%b0%d0%ba%d0%b2%d0%be-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d0%b7%d0%bd%d0%b0%d0%b5%d0%bc-%d0%b7%d0%b0-%d0%b7%d0%b4%d1%80%d0%b0%d0%b2%d0%bd%d0%be%d1%82%d0%be-%d0%be%d1%81%d0%b8/", "text": "Промяната на държавата на живеене често е свързана с различни процедури и действия, излизащи извън простото „събиране на багажа“. Здравното осигуряване е едно от нещата, които задължително трябва да проучите, ако ще се местите в друга държава. По тази причина, ние ще ви запознаем със здравното осигуряване в Германия, тъй като от 2009г. насам, всички живущи и дълготрайно пребиваващи на територията й, трябва да са здравно осигурени. Самата здравна система в Германия е една от най-добрите в света, но за да се възползвате от нея, трябва да сте си „написали домашното“ предварително и да имате поне основната информация. Немското здравно осигуряване се дели на два типа – държавно здравно осигуряване и частно здравно осигуряване. При държавното (или законово) размерът на вноските се определя на база общия брутен доход на лицето. От него се удържа вноска в размер на 14.6% (източник:  , 2018 г.), която се разпределя еднакво между лицето, което се осигурява и работодателя му. Различните здравни каси начисляват и допълнителна такса, чийто размер се определя от самата каса. Тази такса се поема само от осигуреното лице. Важно условие е да нямате неплатени вноски по здравната си осигуровка в България. При държавното здравно осигуряване в Германия съществува и семейна осигуровка, при която може да включите децата и половинката си безплатно. От държавното здравно осигуряване задължително се възползват:  – служители с брутен доход, който е под задължителната граница за осигуряване;  – пенсионери, които са изпълнили условието за предварително осигуряване;  – бенефициенти на обезщетение за безработица. При частното здравно осигуряване в Германия, условията са малко повече. От него могат да се възползват служители и работници с брутен доход, който надхвърля 4859 евро/месец (задължителната граница на осигуряване), след подаване на заявление. Тук размерът на вноските е индивидуално фиксиран и зависи главно от медицинската ви история, податливостта на заболявания, както и от пол, възраст и тн. Като цяло, факторите за определяне на членската вноска не са малко. Но с това идват и някои предимства, например, частно осигурените имат предимство в чакалните пред лекарския кабинет. При тази система, обаче, няма възможност за семейно осигуряване, което означава, че всеки член на семейството ви трябва да се осигурява отделно. Както казахме, лицата, които най-често се възползват от частното здравно осигуряване в Германия са служители и работници с доход над задължителната осигурителна граница. Към тази група спадат и самостоятелно заетите лица, лицата на свободна практика, както и държавните служители. Здравноосигурителната система в Германия е добър пример за качествено и ефективно здравно осигуряване. Ако това е държавата, където смятате да живеете, работите и/или учите, добре е да се запознаете с всички процедури по задължителното здравно осигуряване там. На www.krankenkassenzentrale.de може да намерите всичката нужна информация, да разгледате в дълбочина предимствата и недостатъците на двете системи, както и да сравните цени на доставчици на здравноосигурителни услуги.", "date": "2018.01.25", "title": " Какво трябва да знаем за здравното осигуряване в Германия"}
{"url": "https://trud.bg/%d0%b2%d0%be%d0%b9%d0%bd%d0%b8-%d0%b7%d0%b0-%d0%b2%d0%bb%d0%b8%d1%8f%d0%bd%d0%b8%d0%b5-%d0%bd%d0%b0-%d1%88%d0%b0%d1%85%d0%bc%d0%b0%d1%82%d0%bd%d0%b0%d1%82%d0%b0-%d0%b4%d1%8a%d1%81%d0%ba%d0%b0/", "text": "Мини надпревари в стил студена война между Запада, от една страна, и Русия, от друга, са в ход в района на Западните Балкани. В същото време Москва се стреми да подкопава сближаването на страните от региона с ЕС и НАТО, ЕС на свой ред иска да вдигне ембаргото върху по-нататъшното разширяване на Съюза, наложено до неотдавна, Турция се опитва да яхне мюсюлманските населения, а САЩ се намесват, като всяко тяхно усилие е насочено към засилване на влиянието им в региона. „Геополитиката се завърна на Балканите“, каза наскоро един германски евродепутат, който призова ЕС да играе „по-прозрачна“ роля в района.  Миналото лято секретни документи разкриха, че руски агенти и дипломати са се опитали в продължение на повече от едно десетилетие да провокират поляризация и разединение в страната, с цел да бъде възпрепятствано в рамките на една по-широка кампания присъединяването на балканските страни към НАТО. Руската пропаганда, която размаха опасността от Велика Албания и от иредентистки стремежи на Тирана, имаше за цел да осигури подкрепа за националистическия лидер Никола Груевски и за неговата антизападна реторика. За отбелязване е, че при ескалация на кризата в БЮРМ, европейски и американски високопоставени лица многократно са пътували до Скопие, за да решат безизходицата. Подходът им е бил знак за значимостта, която те придаваха, за да не бъде загубена играта в страната в интерес на Русия. Издигането на Зоран Заев до избраник на ЕС и САЩ разтревожи Москва – показателни са нейните неотдавнашни напътствия към Атина за неотстъпление, дошли от устата на външния министър Сергей Лавров.  В момент, когато предстоеше да започне диалогът между Сърбия и Косово с посредничеството на ЕС, убийството на един умерен сръбски политик в Митровица разпали конспиративните теории и страстите, останали от войната в края на 90-те години. Американци и европейци наляха милиарди долари в Косово, за да легализират решението си за неговото признаване като независима държава през 2008 г. Въпреки всичко това около 5 на сто от населението емигрира през 2014 г. най-вече в страни от ЕС. Междувременно голям брой косовари, а също и албанци и босненци се вляха в редиците на джихадистките групи в Ирак и Сирия.  Само преди няколко дни албанският премиер Еди Рама постави въпроса за евентуален „съюз“ на неговата страна с Косово, като  пробуди призрака за Велика Албания сред населението от района. Той направи това, като се позова на решението на парламента на БЮРМ да направи албанския втори език в държавата. Москва побърза да го предупреди, че „е записала“ спорното му изказване. На другия край турският президент Реджеп Тайип Ердоган бе казал миналата седмица, че „албанците трябва първо да интегрират териториите си, а след това да се присъединят към ЕС“. Повечето анализатори възприемат реториката на албанските политици като опит за печелене на националистически гласове, тъй като техните гласоподаватели ги обвиняват, че са били подкупени от САЩ и ЕС.  Босненският сръбски лидер Милорад Додик е обвиняван, че е нарушил напълно споразумението от 1995 г., като е пристъпил към сформиране на милиция с участието на наемници, обучавани в Русия. Миналата седмица паравоенната група „Сръбска чест“ организира парад в Баня Лука. Тя се оглавява от бивш член на сръбските специални части, който се е обучавал в Москва и се е клел пред портрета на Владимир Путин.  Неотдавнашно изследване показа, че повечето сърби смятат, че Русия е най-големият спонсор на страната, а не ЕС, въпреки че трите милиарда евро, които Белград получи от Брюксел от 2000 година насам, надхвърлят значително сумата по чека от Москва. Миналата седмица на американски сенатори бе представен доклад, в който между другото се казва: „Руската намеса в страни като Сърбия е по-малко агресивна и е съсредоточена в насаждане на приятелски елементи в обществото, за да бъдат възпирани правителствените усилия за интегриране към Запада“.  Неуспелият преврат преди година и половина си бе поставил като първоначална цел да бъде извършено покушение над премиера Мило Джуканович, който от 21 години е на власт, след това разпускане на парламента и поставяне под контрол на всички институции. Сред инициаторите на преврата са двама руснаци, въпреки настойчивите опровержения на Кремъл, че не стои зад опита за преврат. Независимо от усилията на Москва обаче, Черна гора миналата година стана член на НАТО. Синодът на гръцката православна църква свиква спешно заседание по въпроса за спора за името на Македония на 26 януари 2018 г., петък. Съветът се събира по искане на архиепископа на Атина и цяла Гърция Йеронимус и водещи теми на разговорите между духовниците ще бъдат както преговорите около името, така и провелия се в Солун преди дни многохиляден протест срещу предоставяне на правото на Скопие да използва името “Македония”, съобщи в-к “Катимерини”. Решението идва в резултат на призива на солунския митрополит Антимос синодът да преразгледа позицията си, за да не допусне терминът “Македония” да е част от съставното име на бившата югославска република.", "date": "2018.01.25", "title": " Войни за влияние на “шахматната дъска” на Западните Балкани\t\t\t"}
{"url": "https://trud.bg/%d1%80%d1%83%d0%bc%d1%8a%d0%bd%d1%81%d0%ba%d0%b8%d1%8f%d1%82-%d1%82%d0%be%d0%bf%d1%80%d0%b0%d1%80%d1%83%d0%b7%d0%bd%d0%b0%d0%b2%d0%b0%d1%87-%d0%bf%d0%be%d0%bb%d0%ba-%d0%b4%d0%b0%d0%bd%d0%b8%d0%b5/", "text": " – За да разберете всичко, нека първо ви кажа коя е г-жа Кьовеши. Тя е главен прокурор на Румъния между 2006 и 2011 г. От 2013 до сега е главен прокурор на Националната дирекция „Антикорупция“ (ДНА), която е на подчинение на главния прокурор. Тази жена ръководи прокурорите в Румъния от 2006-а вече 12 години. И ние непрекъснато се борим с корупцията, а тя всяка година расте и става все повече. Това означава ли, че борбата не е ефективна или просто Румъния е една корумпирана държава, и освен това сме единствените корумпирани, които имат стотици заведени дела?  – (Смее се.) Ооо, не. Нека се обърнем към цифрите – броят на делата расте, но още повече расте и цифрата на оправдателните присъди. У нас прокурорите са деполитизирани. В парламента сега има комисия, която разследва нощта на изборите от 2009 г. втория тур. В тази нощ шефовете на спецслужби, г-жа Кьовеши, политици и шефове на известни медии са се срещнали в къщата на един политик, за да започнат действия в подкрепа на един от кандидатите, без значение кой. Лаура Кьовеши е била викана три пъти пред парламента, за да свидетелства дали е била на тази тайна среща, но тя отказва да се яви.  – Конституционният съд каза, че тя е задължена да отиде, но Кьовеши не се съобрази с това. В едно от моите дела г-жа Кьовеши е свидетел, аз поисках от прокуратурата да свидетелства, но тя изпрати отговор на листче, че е заета и няма да дойде. И до днес не е изслушана. Госпожата я питат десетки пъти за дейността й, но тя не отговаря на никого. Кьовеши говори само пред нейни доверени журналисти, прави политически изявления, намесва се в писането на законите и никой не взима никакви мерки срещу нея.  – Г-жа Кьовеши е добре поддържана отвън. Срещу нея през последните години са направени много разкрития, но тя не си подава оставката.  – Техните връзки са установени посредством Моника Маковей, която направи правосъдните закони в Румъния. Парламентът се опитва да ги промени, защото тези закони направиха много злини в страната. Посещението на Кьовеши в София привлече и моето внимание – беше преди парламентарните ви избори миналата година. Това е недемократично и представя чужди интереси. Защото намесата по такъв начин в една държава под чадъра на борбата с корупцията, е пределно ясна. В Румъния госпожата е арестувала цели правителства. И то не защото министрите са взели подкуп или са упражнили търговия с влияние, а за служебна злоупотреба. С такова обвинение тя може да обвини всеки, защото започва да разследва министри за някакви политически решения, нищо че КС каза, че това е незаконно. Т.е. нейната намеса в политиката е явна.  – Това е причината, поради която днес държавната администрация е блокирана, никой не иска да подписва нищо. Погледнете европейските фондове, които са получени в Румъния – с изключение на тези в земеделието, цифрите в другите области са отчайващи. През 2017 г. в Румъния не е построен нито един километър магистрала или път. Не е построена нито една болница и г-жа Кьовеши казва, че това не е направено заради корупция. Но аз ви казвам, че това не е истина. Не може да стане, защото г-жа Кьовеши е блокирала държавата.  – Да. Погледнете цифрите – те никога не лъжат. Само в земеделието всичко върви. Наскоро разговарях с един кмет, който беше извикан да подпише два договора за спечелени европроекти – за канализация, пречиствателни станции, но той не пожела да ги подпише. От страх. И след 2-3 седмици бе повикан пред Дирекцията на г-жа Кьовеши да даде обяснение защо не е пожелал да подпише.  – Тук е основната грешка, която бе направена в Румъния – бяха направени такива закони за борба с корупцията, които да помогнат на прокурорите да арестуват хората и да ги вкарват в затвора. Но борбата с корупцията не означава само белезници. Означава да има и един свестен закон за обществените поръчки – ясен и прозрачен, че да не дава възможност да се правят злоупотреби, да има една онлайн система и всичко да е ясно. Това означава и силно управление, силна администрация, добри закони за нея и добри заплати. Кмет на един голям град получаваше заплата от 800 евро, а един прокурор в Дирекцията взима 3000 евро. Значи кметът подписва обществени поръчки за над 10 млн. евро, а прокурорът нищо не прави, освен да чака да го арестува.  – Така е и трябва да добавя много важен фактор. През последните години има целенасочена атака по отношение на културата и традициите на страната. Има атаки срещу православната църква и като поставите всичко това в по-широк контекст, ще разберете за какво идва реч. Миналата година т.нар. „Коалиция за семейството” събра над 3 милиона подписи за промяна на конституцията, където много ясно бе поискано да се запише, че бракът може да се сключва единствено между мъж и жена. Защото има много сериозен натиск да се действа не само срещу православието, но и срещу румънските традиции изобщо. И до ден днешен искането за референдум не е изпълнено, макар че за него бяха необходими един милион гласа, а ние представихме три пъти повече.  – В Румъния най-често използваното средство за шантаж е доносът. Арестуват човека и ако е написал някакъв донос за някого, го освобождават, а присъдата му се намалявала наполовина според закона. Днес във всички дела на Националната дирекция „Антикорупция“ (ДНА) – без тези, които са образувани по сигнали на различни институции, ще намерите поне един-двама доносници или пък свидетели под прикритие. И това е причината, поради която се издават оправдателни присъди, когато тази дела попаднат пред съдията. Познавам конкретни случаи за хора, които са били арестувани на базата на донос без никакво друго доказателство. Например, авторът на доноса пише, че преди 2 или повече години му е дал 10 000 евро – кеш. И това е всичко.  – До този момент хората от ДНА бяха най-изкусните доносници. Има нещо много интересно. Г-жа Кьовеши използва следния аргумент: „Ние вършим изключителна работа, защото блокираме сметки и така работим за държавата“. Цифрите обаче не лъжат. Трябва да видим какви са щетите, нанесени от Дирекцията, и установени на базата на счетоводни експертизи, направени от самата нея. И накрая – какви са решенията на съдиите, и чак тогава да се сравнят. Когато доносниците са написали донос срещу високопоставено лице от държавата, срещу тях се прилага определен член от закона, в който пише, че ако първи са уведомили, не може да им се заведе наказателно дело, няма наказателно преследване, и си остават и с парите. Това борба с корупцията ли е? Най-ужасяващото е, че при доносите се толерират действия срещу съпруг и съпруга, дори децата включват.  – Така е. Използват децата, за да накарат родителите да направят признания. Има и доказателства че са вкарвали в ареста деца при болни от СПИН, дрогирани, за да накарат родителите да правят признания. Това е известно в общественото пространство.  – Вече не мълчим. Защото в продължение на 10 години на хората им промиваха мозъците.  – Много точно го определихте!  – Нарекох тази система „Секуритате.0” – като програмата на Майкрософт. Защото тази система на масово подслушване на хората, записите – всичко това е страшно. Разполагам с данни за колко мандата за били давани разрешения за подслушване. А идеята за системата на доносите е, че всеки румънец трябва да има събрани за него данни в дело. Базира се на предварителни арести и то при най-тежките условия в Европа – това го казва Европейският съд за борбата с корупцията. Позовават се на фалшиви доказателства по делата, но най-вече се основават на оказван натиск върху съдиите. През декември главният секретар на Румънската разузнавателна служба генерал Думбрава беше извикан пред парламентарната комисия и беше изслушан в продължение на 8 часа. Там той е признал, че прави нарушение и на закони, и на конституцията.  – Никакви. Комисията дори е гласувала и е поискала да го свалят от длъжност, но и до сега парламентът не е получил отговор на това искане. Това трябва да накара българите да си поставят следния въпрос: За колко от личната си свобода сме готови да се откажем и дали искаме да се върнем почти 30 години назад. И тук нещата са доста прости. Трябва да се намери правилното равновесие между борбата с корупцията – която е необходима, и демократичния контрол върху силовите институции. В случая с Румъния и генерал Колдя, който беше оперативен директор на Румънската разузнавателна служба (СРИ), бяха представени доказателства, документи и информация пред парламентарната комисия, че фактически той е давал нарежданията за арести, кои прокурори по кое дело да работят, при кой съдия да отиде то – всъщност той е взимал решенията за човешките съдби. Дали да бъде вкаран в затвора или не, дали да му вземе фирмата или да я даде на друг, дали да унищожи съдбата на семейството му или не. Българският парламент трябва да постави всичко това на масата. И който и да заеме тези постове, да бъде под демократичен контрол. – Официалните данни сочат, че има два типа разрешителни за даване на мандат за подслушване в Румъния: мандат за национална сигурност разрешителни, дадени от спецслужбите – а този вид служби у нас са шест. И мандат, който се иска от прокуратурата. Говорим за последните искания. В периода 2010-2015 г. са били поискани да се издадат 109 946 разрешителни за подслушване, а одобрените са 102 729 – тоест 97% от тях. Отделно от Върховния съд в Румъния са поискани 4523 разрешителни, като са одобрени с едно по-малко. Шестте апелативни съдилища, които са под Върховния съд, на 100% са одобрили всички искания. В един град в Румъния – Савен, който е с население от 7000 души, съдът там е одобрил 250 разрешителни.  – В едно разрешително искането средно е за 10 души, а то е многократно, може да са го подслушвали, после за същото лице се издава друго разрешително. Имам данни за разрешително за подслушване на 80 души – в него става дума за политици, журналисти, бизнесмени. Предоставих данните за него публично. Що се отнася за разрешителните по линия на национална сигурност – на 12 октомври 2017 г. в Комисията за специалните разузнавателни служби е била изслушана бившата началничка на Дирекцията за борба с организираната престъпност Алина Бика. Всички разрешителни имат нужда да бъдат одобрени от двама прокурори. Тази шефка казва, че за една година самата тя е подписвала на ден между 16 и 20 разрешителни по линия на националната сигурност извън другите. Сега разбирате ли за какво става дума…   Даниел Драгомир е на 39 години. 12 г. работи в Румънската разузнавателна служба (СРИ) – Дирекция “Антитерор”, но през 2013 г. си подава оставката. Сега той публично разкрива шокиращи факти за престъпните методи на работа на СРИ и Дирекцията “Антикорупция”, ръководена от Лаура Кьовеши. След разкритията му в парламента на Румъния са създадени три специални комисии, които да разследват предоставените от него данни и доказателства. Драгомир е инициатор за създаването в Румъния на “Гражданско движение за защита на човешките права и ценности”.", "date": "2018.01.25", "title": " Румънският топрарузнавач полк. Даниел Драгомир пред „Труд“: Борбата с корупцията не е само белезници"}
{"url": "https://trud.bg/%d1%83%d0%bd%d0%b3%d0%b0%d1%80%d0%b8%d1%8f-%d0%bf%d1%80%d0%b8%d0%b5%d0%bc%d0%b0-%d0%b7%d0%b0%d0%ba%d0%be%d0%bd%d0%b0-%d1%81%d1%82%d0%be%d0%bf-%d1%81%d0%be%d1%80%d0%be%d1%81/", "text": "Унгарското правителство е подготвило законодателен пакет от мерки за борба с незаконната имиграция. Пълният текст на пакета, ще бъде представен на широката публика в четвъртък, 25 януари, след което в продължение на три седмици ще бъде подложен на общонационално обсъждане и публичен дебат. Всеки гражданин, всяка обществена организация или сдружение ще могат да вземат отношение и да правят предложения по законопроектите. Новите законови мерки, ако бъдат приети от парламента – най-вероятно към края на февруари, ще изискват от всички организации и физически лица, поддържащи нелегалната имиграция, да разкриват данни за финансирането  си, което получават от чужбина. „Целта на пакета от законопроекти е да наложи волята на огромното мнозинство на унгарския народ и да въведе строги мерки срещу онези, които организират и финансират нелегалната имиграция. Лицата и организациите, които финансират организирането на имиграцията, са поне толкова опасни, колкото и лицата, които организират самата имиграция. Те застрашават сигурността на Унгария, поради което срещу тях трябва да бъдат предприети особено строги мерки, предвидени в предлаганите разпоредби“, подчерта Шандор Пинтер, министър на вътрешните работи на пресконференция миналата сряда, след заседанието на кабинета. Законодателният пакет, който съдържа три проектозакона, изисква от организациите, които улесняват имиграцията, да се регистрират и да докладват за всяко свое действие във връзка с организирането и улесняването на имиграцията. Те ще трябва да заплащат 25% данък върху средствата, получавани от чуждестранното си финансиране. Приходите от този данък ще бъдат изразходвани от правителството за поддържане защитата на държавната граница. В допълнение, лица, които организират или подпомагат организирането на нелегална имиграция, могат да бъдат подвеждани под наказателна отговорност. „Резултатите от общонационалното обсъждане трябва да получат законов израз с ясен набор от правила за гражданите, нелегалните имигранти и тези, които организират незаконната имиграция. Въз основа именно на тези законови разпоредби, на официалните държавни органи ще се възложат съответни правомощия за възпиране на нелегалната имиграция и съблюдаване на правовия ред в страната“, уточни Шандор Пинтер. „Спазването на новите разпоредби ще бъде наблюдавано от прокуратурата, а при установяване на нарушения, ще бъдат повдигани обвинения, които ще се разглеждат от съда. Законопроектът предвижда още чуждестранни граждани, които подпомагат нелегалната имиграция, да бъдат експулсирани от Унгария“, добави министърът. Говорителят на правителството Золтан Ковач пък нарече „Стоп Сорос“ предложения законопроект. В отговор на журналистически въпрос дали новото законодателство може да засегне Джордж Сорос, говорителят на правителството заяви: „Ако се окаже, че Сорос извършва такива дейности, т.е. активно участва в организирането на незаконна имиграция, то новите разпоредби ще бъдат прилагани и към него, както и към всеки друг.” Междувременно, 11 имигранти бяха задържани преди дни в Калошемйен, източно от Нийредхаза, след като успяха да пресекат унгарската граница с лек самолет. „В момента разследващите органи установяват дали те могат да бъдат считани за бежанци. Ако не са обхванати от Женевската конвенция, те ще бъдат третирани като незаконни нарушители на границата”, посочи министър Пинтер, добавяйки, че вероятно най-лесното решение за тях е да бъдат екстрадирани обратно в Украйна, откъдето се смята, че са дошли. Янош Лазар, министър, отговарящ за работата на кабинета на министър-председателя, заяви на пресконференция миналия четвъртък, че организациите, участващи в организирането и улесняването на нелегалната имиграция, трябва да оперират по по-прозрачен начин. Затова именно правителството въвежда задължителната регистрация, която, ако тези организации и лица не я съблюдават, ще бъдат глобявани, а също ще им бъдат налагани ограничения от имиграционните власти, включително и експулсиране от страната. На журналистически въпрос кои точно организации визира, той отговори: „Ако трябва да ви посоча пример, бих казал, че сътрудниците на Хелзинкския комитет могат да попаднат в тази категория“. Но ако бъде приет, законът ще има действие от момента на влизането му в сила, подчерта министър Лазар. Това може да бъде добра възможност за тези организации и за Джордж Сорос да спрат да подкрепят нелегалната миграция в Централна Европа. Ако Сорос спре финансирането на нелегалната имиграция в бъдеще, законодателството няма да може да се прилага спрямо него и неговите организации. „Що се отнася до евентуалното експулсиране на Джордж Сорос, никой не иска да го изгони от Унгария. Законите обаче трябва да бъдат спазвани от всички и следователно всеки, който открито подкрепя и организира имиграцията в бъдеще, ще трябва да се изправи пред суровите мерки на закона”, допълни той. Янош Лазар изтъкна, че другата цел на законопроекта е да спре различните неправителствени организации да използват предоставени на Унгария средства от ЕС, за подкрепа на незаконната миграция. Министърът съобщи пред представителите на медиите, че миналата година Унгария е предоставила защита на близо 1300 чужденци. „Помагаме на тези, които са застрашени; те трябва да бъдат разграничавани от икономическите мигранти. Унгария спира тези, които попадат в последната категория. От началото на тази година закрила са получили 50 души, а броят на лицата, които евентуално могат да получат статут на бежанци, може да нарасне между 500 и 1000 до края на годината“, посочи той. Гюла Будай, депутат от партията ФИДЕС, каза на съботната си пресконференция в Будапеща, че законопроектът още не е публикуван за обществен дебат, а организациите на Сорос вече го атакуват.Според ежедневника „Мадяр хирлоп” организациите, които първи надигнаха глас срещу законопроекта „Стоп Сорос“, са същите, които атакуват имиграционната политика на правителството, организират и насърчават миграцията и са платени от Джордж Сорос. Това са унгарският „Хелзинкски комитет”, „Амнести интернешънъл” и организацията „Права за свободата на обществото” (Society Freedom Rights). Те са затънали до ушите в „мигрантския бизнес”, отказват да дават прозрачност на парите, които получават от чужбина. Тези организации подготвиха резолюция за Европейския съюз, в която клеветят Унгария и настояват страната да бъде осъдена заради законопроекта „Стоп Сорос“. По данни на унгарската гранична полиция същите са организатори на демонстрациите покрай граничната ограда; те са тези, които от самото начало не съблюдават разпоредбите за закриване на определени гранични контролно-пропусквателни пунктове, скачат срещу транзитните зони и защитата на унгарските граници. Правителственият законодателен пакет от различни позиции бе критикуван от опозиционните политически партии: „зелената” партия „Политиката може да бъде различна” (LMP), както и Демократическата коалиция на бившия премиер Ференц Дюрчани го атакуват като антидемократичен; докато крайно дясната партия „Йоббик” – като недостатъчно последователен. Официално бе съобщено, че Адам Миркоцки – депутат от „Йоббик”, е отправил обвинения от четири точки срещу Джордж Сорос: • подготовка за опит за насилствена промяна на конституционния ред в страната;  • конспирация срещу конституционния ред на Унгария;  • организиране на размирици;  • подготовка за дестабилизация на страната. В изявленията си Миркоцки просто изброява няколко цитата от изказвания на правителствени политици, които многократно са огласявали подробности за предполагаем „план Сорос”, насочен към дестабилизиране на Унгария. Миналия вторник обаче, унгарската Национална следствена служба отказа да разследва повдигнатите от Миркоцки обвинения срещу Джордж Сорос. В мотивите си от пет страници следствената служба намира, че няма данни за престъпление, извършено от Сорос, нито пък за милиардите форинти, разходвани от правителството в кампанията си срещу Сорос.", "date": "2018.01.25", "title": " Унгария приема закона “Стоп Сорос”\t\t\t"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d1%80%d0%b0%d0%b7%d0%b3%d0%be%d0%b2%d0%b0%d1%80%d1%8f-%d1%81%d1%8a%d1%81-%d1%81%d0%b0%d1%83%d0%b4%d0%b8%d1%82%d1%81%d0%ba/", "text": "Премиерът Бойко Борисов разговаря с министрите на търговията и инвестициите на Саудитска Арабия Маджид Бин Абдулла Ал-Касаби и с министъра на енергетиката, промишлеността и минералните ресурси Халид Ал-Фалих. Те оцениха високо визитата на министър-председателя в края на ноември м. г. и посочиха, че разговорите в Рияд между представителите на правителствата са отлично начало за ползотворно сътрудничество между двете страни, съобщиха от правителствената информационна служба. Срещата на премиера Борисов със саудитските министри се състоя в рамките на Годишната среща на Световния икономически форум в Давос. На нея бяха обсъдени предприетите действия след официалното посещение в Кралство Саудитска Арабия за активизиране на двустранното икономическо сътрудничество и засилване на търговския стокообмен и инвестициите. Премиерът Борисов използва повода да предаде сърдечните си поздрави към крал Салман бин Абдулазиз Ал-Сауд и престолонаследника Мохамед бин Салман Ал-Сауд и да благодари за отлично организираното посещение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.25", "title": " Бойко Борисов разговаря със саудитски министри в Давос"}
{"url": "https://trud.bg/%d0%bf%d1%80%d0%be%d0%ba%d0%be%d0%bf%d0%b8%d0%b5%d0%b2-%d0%b6%d0%b0%d0%bb%d0%b8-%d0%b7%d0%b0%d0%bf%d0%be%d1%80-%d0%bd%d0%b0-%d0%bb%d1%83%d0%ba%d1%81%d0%be%d0%b7%d0%bd%d0%b0-%d0%ba%d1%8a%d1%89%d0%b0/", "text": "Въззивно частно гражданско дело е образувано в Апелативен съд Бургас, след като Иво Прокопиев е обжалвал за запорирани имоти. Пристигналото дело в съда е цели 60 тома, „научи“ Труд. Жалбата му е срещу определението на Бургаския окръжен съд, с което е допуснато налагане на обезпечителните мерки върху имотите му. Става дума за запориран от Комисията за отнемане на незаконно придобито имущество (КОНПИ) имот в Созопол и други активи на фирмите му за над 13.5 милиона лева. Имотът в Созопол е къща с два басейна в атрактивната местност „Буджака“, с луксозни вили, по стария път Созопол- къмпинг „Каваците“. Той е бил запориран в началото на декември миналата година от Бургаския Окръжен съд по искане на КОНПИ. Комисията е започнала проверка срещу Прокопиев още в началото на 2017 г. заради обвинението му по делото ЕВН, припомниха юристи. При ревизията на дружествата от групата “Алфа финанс холдинг” КОНПИ установила редица нарушения при приватизационната процедура на предприятието “Каолин”. Запорът е бил наложен, след като комисията е установила несъотвествие с около 14 млн. лв.  между доходите и имуществото на Прокопиев. На пресконференция пред медиите тогава лично Пламен Георгиев – председател на КОНПИ, Иво Иванов – заместник-председател и инспектори от комисията оповестиха, че КОНПИ има претенции към 30% от имот в Созопол, в който освен къща има и 2 басейна. На практика обаче е запориран целият имот. Мотивите на бургаските окръжни магистрати за мярката са били, че може да се направи извод за незаконно придобито имущество. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.25", "title": " Прокопиев жали запор на луксозна къща в Апелативен съд – Бургас\t\t\t"}
{"url": "https://trud.bg/%d1%81%d1%8a%d0%b4%d1%8a%d1%82-%d0%be%d1%81%d1%82%d0%b0%d0%b2%d0%b8-%d0%b2-%d0%b0%d1%80%d0%b5%d1%81%d1%82%d0%b0-%d1%88%d0%be%d1%84%d1%8c%d0%be%d1%80-%d0%bd%d0%b0-%d1%82%d0%b8%d1%80-%d1%83%d0%b4%d0%b0/", "text": "Районният съд във Велико Търново постани постоянен арест за шофьор на тир, който посегна на полицай преди броени дни. В понеделник Районната прокуратура във Велико Търново повдигна обвинение на беларуски гражданин, за причиняване на телесна повреда на блюстител на ред и хулиганство. На 21 януари под наблюдението на държавното обвинение е образувано бързо производство за престъпление по чл. 131 от НК. В хода на разследването в процесуалното качество на обвиняем е привлечен Дмитрий С. гражданин на Република Беларус за това, че в неделя в района на великотърновското село Мишеморков хан при проверка е ударил с щанга по главата 42-годишеният полицай Иван Иванов. Чужденецът е причинил средна телесна повреда  на мл.автоконтрольор сектор „ Пътна Полиция към ОД на МВР“ във Велико Търново при изпълнение на службата му. Пострадалият е в болница с мозъчно сътресение, протекло със загуба на съзнание, което е довело до разстройство на здравето, временно опасно за живота му. Шофьорът на тира бил спрян от полицейски автопатрул по сигнал на жители на Гурково, че шофира пиян. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.25", "title": " Съдът остави в ареста шофьор на ТИР ударил с щанга полицай\t\t\t"}
{"url": "https://trud.bg/%d0%bc%d0%b0%d1%80%d0%ba%d0%b8%d1%80%d0%b0%d1%82-%d1%81%d1%8a%d1%81-%d1%81%d1%82%d0%b8%d0%ba%d0%b5%d1%80%d0%b8-%d0%b5%d0%bb%d0%b5%d0%ba%d1%82%d1%80%d0%be%d0%bc%d0%be%d0%b1%d0%b8%d0%bb%d0%b8%d1%82/", "text": "Електромобилите в Бургас ще бъдат маркирани със специален стикер, който ще позволява на контролиращите инспектори да ги разпознават по-лесно от останалите коли. Стикерите са безплатни, а мярката е необходима, тъй като според наредбите на Община Бургас, собствениците на такъв тип превозни средства са освободени от такса за паркиране. Така се насърчава опазването на околната среда. Броят на електромобилите в Бургас продължава да се увеличава, съобщават от кметството и припомнят, че има изградени две зарядни станции, които се намират в подлеза на Операта и на общинския паркинг на ул. „Гурко“. Те са за безплатно използване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.25", "title": " Маркират със стикери електромобилите"}
{"url": "https://trud.bg/%d1%80%d0%b8%d0%be%d1%81%d0%b2-%d0%be%d1%82%d1%85%d0%b2%d1%8a%d1%80%d0%bb%d0%b8-%d0%bf%d1%80%d0%be%d0%b5%d0%ba%d1%82%d0%b0-%d0%b7%d0%b0-%d0%b4%d0%be%d0%b1%d0%b8%d0%b2-%d0%bd%d0%b0-%d0%b3%d0%b0%d0%b7/", "text": "РИОСВ – Варна не одобри разработването на находище „Спасово“ на територията на община Генерал Тошево за проучване и добив на природен газ. Това реши на свое заседание в четвъртък Експертният екологичен съвет, който разгледа инвестиционното предложение на „Русгеоком БГ“ ЕАД за усвояване на находището с площ 219 кв.км, което включва четири участъка -„Рогозина“, „Чернооково“, „Калина“и „Рогозина изток“ и обхваща 18 села. Предложението е отхвърлено и в срок до 7 дни ще излезе решението по оценка на въздействието върху околната среда /ОВОС/, съобщиха от пресцентъра на РИОСВ-Варна. Преди заседанието имаше отново протест на Инициативния комитет на недоволните срещу намерението да се дупчи най-плодорната земя в Добруджа за природен газ. В средата на миналия месец в община Генерал Тошево беше проведен референдум, на който 97% от избирателите с право на глас казаха „не“ на проекта за добив на газ в региона. На 3 януари премиерът Бойко Борисов обсъди резултатите от допитването с кмета на Генерал Тошево Валентин Димитров и разпореди на четирима министри от кабинета да се намери в спешен порядък решение на въпроса. Тогава стана ясно, че министерството на енергетиката няма да предприеме никакви действия за разрешително за добивни дейности преди получаване на становище по ОВОС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.25", "title": " РИОСВ отхвърли проекта за добив на газ в Генерал Тошево"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%b7%d0%b0-%d0%b8%d1%81%d1%82%d0%b0%d0%bd%d0%b1%d1%83%d0%bb%d1%81%d0%ba%d0%b0%d1%82%d0%b0-%d0%ba%d0%be%d0%bd%d0%b2%d0%b5%d0%bd%d1%86%d0%b8%d1%8f-%d0%b1/", "text": "Убеден съм, че ние като една държава с морал и хуманност не можем да не защитим жените. От БСП са двулични – в Европа говорят едно, в България гласуват друго. Ще приемем конвенцията с резерви, така че всички да са спокойни. Жалко е в България да страхуваш хората, а в Европа да се правиш на европеец. Това каза министър-председателят Бойко Борисов пред журналисти на Световния икономически форум в Давос. Западните Балкани вече са тема от изключително високо ниво, интересът на страните е много голям, посочи премиерът Борисов. Той подчерта, че регионът ни има рядък шанс да формира модел, от който другите държави да се поучат. Министър-председателят коментира и вота на недоверие, внесен от БСП, който тази сутрин парламентът отхвърли. Борисов каза, че уважава правото на опозицията да използва вота на недоверие, но разкритикува избора това да се прави точно в двата дни, през които голяма част от българските министри председателстват Съвети в Брюксел, което е част от ангажимента ни като председател на Съвета на ЕС. Премиерът Борисов подчерта, че не само Балканите, но и големите ни други съседи чакат да направим много по време на нашето председателство. По повод дискусиите около ратифицирането на Истанбулската конвенция министър-председателят посочи, че ако има референдум, той трябва да е „за“ или „против“ насилието над жените и децата, защото в документа няма дефиниции в противоречие с българската Конституция. „Винаги съм работил в диалог с обществото, с църквата, с мюфтиите затова помолих колегите да не бързат с вкарването й в зала, да направим още веднъж обсъждане. Убеден съм, че ние като държава с морал и хуманност, не може да не защитим жените и децата“, каза Борисов и допълни, че при съмнения за въвеждане на термини, несъвместими с българското законодателство, конвенцията може да бъде ратифицирана с резерви. „От БСП са двулични – в Европа говорят едно, в България друго. Жалко е да лъжеш и да плашиш българските граждани, а пред Европа да се правиш на европеец“, смята Борисов, който е убеден, че конвенцията е за закрила на слабите, на децата и жените. „Не мога да допусна, че България е от малкото държави, в които изобщо се води подобен дебат“, каза премиерът. Той посочи, че ще проведе среща с представители на БПЦ, за да обяснят какво точно в текстовете на Конвенцията ги притеснява. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.25", "title": " Борисов за Истанбулската конвенция: БСП са двулични – в Европа говорят едно, в България гласуват друго\t\t\t"}
{"url": "https://trud.bg/%d0%b2%d0%b8%d1%86%d0%b5%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d1%82%d0%be%d0%bc%d0%b8%d1%81%d0%bb%d0%b0%d0%b2-%d0%b4%d0%be%d0%bd%d1%87%d0%b5%d0%b2-%d1%89%d0%b5-%d0%bf%d1%80%d0%b8/", "text": "Вицепремиерът Томислав Дончев ще е гост на церемонията по връчването на дипломите на абсолвентите от професионално направление „Администрация и управление” на Стопанския факултет на ВТУ „Св. Св. Кирил и Методий”. Проявата е насрочена за 26 януари от 13 часа в Аулата на ВТУ. Томислав Дончев ще приветства абсолвентите и заедно с ректора проф. д-р Христо Бонджолов ще връчи дипломите на отличните студенти. Дипломиралите се са 203 души, от които 88 студенти са с отличен успех. Те ще получат специални грамоти, а Грета Ганчева и Боян Йорданов, които завършват магистърската програма „Управление на проекти” с успех 6.00, ще получат и луксозното издание на книгата „Символите на България”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.25", "title": " Вицепремиерът Томислав Дончев ще приветства абсолвенти във ВТУ"}
{"url": "https://trud.bg/4500-%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb%d0%b0-%d0%bd%d0%b0%d0%b2%d0%bb%d0%b8%d0%b7%d0%b0%d1%82-%d0%b2-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%b5%d0%bd-%d0%bf%d0%b0/", "text": "Само за един уикенд 4500 автомобила са навлезли в пределите на НП „Пирин”. Това бе установено след направена проверка от служители на националния парк. „Едно от задълженията на публичните власти е спазването на екологичното законодателство и подпомагане поддържането на околната среда. В тази връзка и в контекста на многократно заявяваната твърда позиция на български „екологични” организации против изграждането на най-щадящия природата транспорт – лифтовия, оповестяваме горните данни за броя на МПС, навлезли на територията на Пирин“, заяви кметът на Банско Георги Икономов по повод изнесената информация. „Всички ние добре знаем, особено след сериозното замърсяване на въздуха в столицата, че то идва вследствие на два основни фактора – вредните емисии от изгорелите автомобилни газове и битовото горене. Не е необходимо да бъдеш тесен специалист, за да разбереш разликата между достъпа до планината посредством лифтове и достъпа посредством автомобили. Заявил съм позицията на местната администрация за създаване на данъчни облекчения за потребителите на екологични горива за битово отопление на територията на общината. Още през 2013 година съм заявил позицията си и по отношение присъствието на автомобили в парк „Пирин”. Единственото, което ме озадачава в случая е, че т.нар. „еколози” следваше сами да търсят тази логика при категоричното си отричане на възможността за изграждане на втори лифт в ски зона Банско. Държавата и общината са на своето място, защитавайки обществения интерес – давайки възможност за развитие на един планински регион по начин, който да не ощетява природните дадености. А къде точно се позиционират т.нар. „еколози” и дали защитават Пирин или зад този гръмък лозунг се крие нещо по-прозаично, оставям всеки сам да прецени за себе си“, каза още Икономов. „Това, което знам като градоначалник е, че ще търся варианти и добри европейски практики за ограничаване на достъпа на автомобили до парк „Пирин”, които да предложа на държавните органи за реализация. Това, което знам е, че ще продължавам да работя в посока създаването на официална статистика за броя на МПС, движещи се по общинския път Банско – х. Вихрен чрез монтирането на интелигентно видеонаблюдение. Такава статистика има сериозна стойност за изготвянето на обективни анализи при определяне политиката на управление на националните паркове“, заяви кметът. „Това, което знам е, че уплътняването на ски-зона Банско с допълнително лифтово стопанство, не би нарушило баланса в планината. Далеч по-вредно е излъчването на вредни емисии от едно натоварено шосе насред Пирин”, подчерта Георги Икономов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.25", "title": " 4500 автомобила навлизат в Национален Парк „Пирин”"}
{"url": "https://trud.bg/%d0%bb%d0%b8%d1%88%d0%b0%d0%b2%d0%b0%d0%bd%d0%b5-%d0%be%d1%82-%d1%81%d0%b2%d0%be%d0%b1%d0%be%d0%b4%d0%b0-%d0%b8-%d0%b3%d0%bb%d0%be%d0%b1%d0%b8-%d0%b7%d0%b0-%d1%83%d1%87%d0%b0%d1%81%d1%82%d0%b8%d0%b5/", "text": "Съдът е одобрил споразумения, сключени между Окръжна прокуратура – Перник и подсъдимите Ст. Кръстев и Д. Димитров по обвинение за незаконно държане на високорисково наркотично вещество в особено големи количества с цел разпространение, съобщиха от държавното обвинение. Подсъдимият Ст. Кръстев (на 51 години), известен по прякор „Драгановеца“, контактувал с криминално проявени лица и такива, осъждани за разпространение на наркотици на територията на България и други страни на ЕС. Той е многократно осъждан, в това число и от Областния съд Гьотинген в Германия. Последното му наложено наказание „Лишаване от свобода“ за срок от три години Кръстев е изтърпял на 23.01.2011 г. Другият подсъдим по делото – Д. Димитров (на 49 години), по прякор „Котарака“, е криминално проявен. През 2011 – 2012 г. от специализираните служби била извършена оперативна работа спрямо лица, участващи в изграден и функциониращ канал за трансграничен трафик на големи количества наркотични вещества. Сред тях бил и Ст. Кръстев. В хода на разследването бил установен механизмът на извършване на престъпната дейност –транспортиране на хероин от Турция през България за страните на ЕС, чрез използване на леки автомобили с изградени в тях тайници. Те били предназначени за укриване на дрога, като за целта били обшити с оловни листа, което затруднявало откриването им при използване на рентген. С цел документиране на процеса на комуникация между участниците в подготвената престъпна схема, както и начинът на пренасяне, доставяне и съхранение на наркотичните вещества, спрямо лицата били използвани специални разузнавателни средства На 23.11.2012 г. между двамата подсъдими се състояла среща в гр. Перник, по време на която лекият автомобил на Димитров бил вкаран за половин час в гаража в дома на Кръстев на ул. „Владислав Граматик“. Около 19 ч. Димитров потеглил със същия автомобил в посока към българо-турската граница и напуснал територията на държавата през ГКПП Малко Търново. При провежданата впоследствие комуникация между тях той уведомил Кръстев, че осъществил срещата, заради която предприел пътуването – снабдяване с хероин. Ден по-късно Димитров се върнал в България със същото превозно средство. На 26.11.2012 г. подсъдимите отново се срещнали пред дома на Кръстев в Перник. Автомобилът на Димитров бил вкаран в гаража, двамата били вътре, като затворили ролетната врата. Около 17 ч. служителите на ГДБОП – МВР проникнали в гаража и извършили проверка на място. Лицата и автомобилите били откарани на ГКПП – Калотина за проверка с мобилен рентген, при която било установено наличие на кухина между облегалките на задните седалки и багажника. Това бил специално пригоден тайник, облицован с оловни листа. При свалянето на седалките били открити седемдесет пакета, облепени с кафяво тиксо. Според физико-химическата експертиза, съдържащо се в тях прахообразно вещество, представлява хероин. Общото му количество е 34,45606 кг, на стойност 3 101 045.40 лева. При претърсване в имота в с. Лесковец, в къща, находяща се в двора на стопанска постройка – бивша птицеферма, ползвана от Кръстев, били намерени незаконно държани боеприпаси – 50 бойни патрони калибър 22LR, произведени в България. До приключването на наказателното производство срещу Кръстев и Димитров се стигнало след възлагане на съдебна поръчка на властите в Германия и изпълнение на Европейска заповед за арест. Обвинителният акт срещу тях е бил внесен в съда от Окръжна прокуратура – Перник през юли 2017 г. Подсъдимите са се признали за виновни за извършеното от тях престъпление, като наложените им наказания са осем години „Лишаване от свобода“ и 100 000 лева глоба за Кръстев и три години „Лишаване от свобода“, с петгодишен изпитателен срок, и глоба в размер на 20 000 лева за Димитров. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.25", "title": " Затвор и глоби за Драгановеца и Котарака за трафик на хероин от Турция към България"}
{"url": "https://trud.bg/%d0%b2%d0%bc%d1%81-%d0%b2%d0%b7%d1%80%d0%b8%d0%b2%d0%b8%d1%85%d0%b0-%d1%81%d1%82%d0%b0%d1%80-%d0%b0%d1%80%d1%82%d0%b8%d0%bb%d0%b5%d1%80%d0%b8%d0%b9%d1%81%d0%ba%d0%b8-%d1%81%d0%bd%d0%b0%d1%80%d1%8f/", "text": "ВМС обезвредиха силно корозирал 75 мм артилерийски снаряд, съобщиха от пресцентъра на бойния флот. В четвъртък на телефон 112 е получен сигнал за опасната находка от кмета на село Присад, община Созопол. След получен факс на областния управител на Бургас и разрешение на началника на отбраната формированието за унищожаване на невзривени боеприпаси от състава на флотилия бойни и спомагателни кораби начело с капитан Иван Карчев е открило снаряда, който не можел да бъде транспортиран и е взривен на място с отцепване на района и при стриктно спазване на мерките за безопасност. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.25", "title": " ВМС взривиха стар артилерийски снаряд"}
{"url": "https://trud.bg/%d0%bf%d1%80%d0%b8%d0%bc%d0%be%d1%80%d1%81%d0%ba%d0%be-%d0%bd%d0%b0-%d1%82%d1%83%d1%80%d0%b8%d1%81%d1%82%d0%b8%d1%87%d0%b5%d1%81%d0%ba%d0%be-%d0%b8%d0%b7%d0%bb%d0%be%d0%b6%d0%b5%d0%bd%d0%b8%d0%b5/", "text": "Родният курорт Приморско участва и се презентира като туристическа дестинация на Международното изложение Slovakiatour 2018, което се провежда в Братислава. Морският град е изключително популярен сред мехи и словаци, които от години го предпомитат като място за почмивка през лятото. На самостоятелен щанд с богата колекция от рекламни материали, преведени на словашки език, Приморско представя своите природни и културно-исторически забележителности. Атрактивният щанд привлича голям брой посетители, планиращи своята лятна почивка. Всеки, проявил интерес към морската курортна община, е посрещан от професионален екип, който гостоприемно разказва за големите пясъчни плажове, чистата морска вода, красотите на Странджа планина, мистиката на Тракийското светилище Бегликташ и другите уникални дадености, с които Приморско се отличава от други курорти. Щандът на Приморско е бил посетен и от българският посланик в Словакия Йорданка Чобанова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.25", "title": " Приморско на туристическо изложение в Словакия"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bd%d0%b5%d0%bd%d0%be-%d0%b4%d0%b8%d0%bc%d0%be%d0%b2-%d0%b4%d0%b0-%d1%81%d0%b5-%d0%b7%d0%b0%d1%81%d1%82%d1%80%d0%be%d1%8f%d1%82-200-%d0%ba%d0%b2/", "text": "Не мисля, че някой със здрав разум може да си мисли, че ще се застроят 200 квадратни километра в Национален парк „Пирин“, заяви министърът на околната среда и водите Нено Димов в парламента. Димов посочи, че не може да знае дали има скрита причина зад протестите срещу решението на Министерския съвет от 28 декември, с което бе променено Действащият план за управление на парка. „Зимният туризъм в България като цяло е добре развиван и страната ни може да бъде ски дестинация. Тук разбира се, говорим за Пампорово, за Витоша, а защо не и за други места. Това е свързано с определен тип разрешения и определен инвеститорски интерес. Такъв в момента не е заявен, но е нормално ски зона „Банско“ да се развива. По същия начин трябва да възстановим и Витоша. Мисля, че позицията на правителството се основава на закона и е много балансирана“, каза Нено Димов. Той отново поясни, че в 45-те процента от територията на НП „Пирин“, за които зелените твърдят, че в тях вече може да се строи, става дума само за водховащания за питейни нужди. „Разрешава се изграждането на спортна инфраструктура само в 2% и  това е естествено за развитието на региона. Паркът е 400 кв. км, половината от него е 200 км. Брюксел е 160 квадратни километра“, каза още Димов. Тезата за застрояване на 150 квадратни километра бе изказана преди седмица от съпредседателката на групата на зелените в Европейския парламент Ска Келер. Тогава тя цитира тази цифра във въпроса си към премиера Бойко Борисов, който представяше приоритетите на българското председателство на Съвета на ЕС. Келер обяви данните, вероятно заблудена от българските зелени, които ги разпространяват като част от манипулациите си за Пирин.", "date": "2018.01.25", "title": " Министър Нено Димов: Да се застроят 200 кв. км от Пирин? Абсурд!"}
{"url": "https://trud.bg/%d0%bd%d0%b5-%d0%bf%d1%83%d1%81%d0%bd%d0%b0%d1%85%d0%b0-%d0%b8%d0%b3%d1%83%d0%b0%d0%bd%d0%b0%d1%82%d0%b0-%d0%bf%d1%80%d0%b5%d0%b4%d1%81%d1%80%d0%be%d1%87%d0%bd%d0%be-%d0%be%d1%82-%d0%b7%d0%b0%d1%82/", "text": "Бургаският Окръжен съд не пусна предсрочно от затвора Рашко Димитров, по прякор Игуаната. Той търпи присъда от 7 години и 8 месеца за грабеж, наркотици и блудство. Част е от бандата на Мечо, Шливата и Ламята, които са известни бургаски крими герои, автори на въоръжени грабежи на магазини и бензиностанции. Въпреки, че му остават само 4 месеца затвор, Игуаната се изнервил, защото жена му не искала вече да го чака и подала молба за развод. Категорично се противопоставих на предсрочното освобождаване, тъй като Димитров няколко пъти е бягал от затвора, не се е прибирал след отпуск и има дисциплинарни наказания, каза пред Труд прокурор Георги Чинев. В крайна сметка, съдията по делото не се трогна от молбите на Игуаната и го остави зад решетките. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.25", "title": " Не пуснаха Игуаната предсрочно от затвора\t\t\t"}
{"url": "https://trud.bg/%d0%bc%d0%b0%d1%80%d0%b8%d1%8f-%d0%b8%d0%bb%d0%b8%d0%b5%d0%b2%d0%b0-%d1%80%d0%be%d0%b4%d0%b8-%d1%81%d0%b8%d0%bd/", "text": "Днес, 25.01.2018г., в Първа САГБАЛ „Света София“ (бивша „Тина Киркова“) в 11:30ч. Мария Илиева роди син – Александър, с тегло 3кг 80г и дължина 48см, съобщиха от болницата. Мария и близките ѝ изразяват своята огромна благодарност към целия екип с ръководител д-р Мажена Риш-Панова и анестезиолог Мирослав Стоянов. Майката и бебето се чувстват прекрасно. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.25", "title": " Мария Илиева роди син"}
{"url": "https://trud.bg/%d0%b5%d0%bb%d0%b5%d0%ba%d1%82%d1%80%d0%be%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb%d0%b8%d1%82%d0%b5-%d1%89%d0%b5-%d0%b7%d0%b0%d1%80%d0%b5%d0%b6%d0%b4%d0%b0%d1%82-%d0%b8-%d0%bf%d0%b0/", "text": "Собствениците на електрически автомобили ще ползват синята зона във Варна и ще зареждат колите на електростанции на 11 места напълно безплатно. Това е записано в новата Наредба за организация на движението на територията на община Варна, която получи одобрението на съветниците на ПК „Транспорт“ към Общинския съвет. Към момента няма информация колко са електромобили във Варна, но безплатните услуги и немалкият брой зарядни станции ще стимулират варненци да предпочетат тези екологично чисти автомобили. Това каза на заседание на комисията инж. Младен Иванов, директор на общинското предприятие „Паркинги и синя зона”. Предвижда се зоната за почасово платено паркиране да бъде въведена през май от 9 до 19 ч. през работните дни. Цената за 1 час в синята зона ще бъде 1 лв. Във Варна шофьорите ще имат възможността да плащат и половинчасов престой. За живеещите в центъра паркирането на един автомобил ще струва 5 лева на месец и 55 лв.за година. Тарифите за зоната за почасово платено паркиране ще бъдат разгледани на заседанието на ПК „Финанси и бюджет“ към Общински съвет в петък.За обслужването на синята зона Община Варна ще купи 18 електромобила, 5 хибридни коли и три нови „паяка“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.25", "title": " Електроавтомобилите ще зареждат и паркират безплатно във Варна"}
{"url": "https://trud.bg/%d0%bd%d0%be%d0%b2%d0%b8-11-%d0%b4%d0%b5%d1%81%d1%82%d0%b8%d0%bd%d0%b0%d1%86%d0%b8%d0%b8-%d0%be%d1%82-%d0%bb%d0%b5%d1%82%d0%b8%d1%89%d0%b5-%d0%b1%d1%83%d1%80%d0%b3%d0%b0%d1%81/", "text": "От 27 март авиокомпания Ryanair предлага нови линии, които ще се изпълняват от летище Бургас. Полетите Бургас-Братислава например ще се изпълняват два пъти седмично. Ще може директно да се лети до още 10 дестинации от Бургас: Дюселдорф Везе, Франкфурт-Хан, Краков, Мюнхен Меминген, Милано Бергамо, Рига, Жешов, Тел Авив, Варшава Модлин и Каунас. Очаква се тези маршрути да обслужат над 250 000 клиенти годишно и да осигурят около 200 работни места на летище Бургас. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.25", "title": " Нови 11 дестинации от Летище Бургас"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b8%d0%bd%d0%b0-%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d0%be%d1%82%d0%b1%d0%b5%d0%bb%d1%8f%d0%b7%d0%b2%d0%b0%d0%bc%d0%b5-%d0%bd%d0%b0%d0%b4-60-%d1%80/", "text": "Бележим ръст от над 60% на туристите от Португалия, които са посетили България за периода януари-ноември 2017 г. Това съобщи министърът на туризма Николина Ангелкова на работна среща с Мануел Калдейра Кабрал, министър на икономиката на Португалия, чийто ресор е и туризмът. Двамата разговаряха в рамките на Световния икономически форум в швейцарския град Давос. Над 15 хил. португалски туристи са посетили България за 11-те месеца на миналата година, сочат данните на НСИ. Тема на срещата между министър Ангелкова и португалския министър на икономиката Кабрал бе и сътрудничеството между България и Португалия в областта на туризма. Те се обединиха около идеята, че двете държави биха могли да надградят доброто взаимодействие чрез насърчаване на участие в туристически панаири, изложби, семинари и събития, провеждани в другата страна, както и посещения на представители на медиите с цел популяризиране на дестинациите. За нас би било полезно да обменяме опит в областта на програмите за образование и обучение, също и информация за програми за развитието на туризма, които да стимулират инвестициите в сектора, заяви министър Ангелкова. Двамата министри обсъдиха и възможността португалски експерти да се обучават в българския Център за квалификация и преквалификация на кадри в туризма, който се подготвя в момента. Очаква се скоро министър Калдейра да дойде на визита в България. На работната среща бяха обсъдени и единните европейски политики в областта на туризма за устойчив икономически растеж. Развитието на устойчивия туризъм е основен приоритет на министерството. Българското правителство създава условия за привличане на повече инвестиции в сектора и насърчава партньорства, които ускоряват развитието на туризма в сигурна среда, заяви министър Ангелкова. И допълни, че целта на Министерството на туризма е не само да бъдат привлечени повече вложения в сектора, но и да затвърди и надгради имиджа на България като конкурентна дестинация, която предлага условия за много забавления и отдих през цялата година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.25", "title": " Николина Ангелкова: Отбелязваме над 60% ръст на португалските туристи"}
{"url": "https://trud.bg/%d0%b0%d0%bd%d0%b4%d1%80%d0%b5%d0%b9-%d0%b1%d0%be%d1%86%d0%b5%d0%b2-%d0%b8-%d0%bc%d0%b8%d1%85%d0%b0%d0%b8%d0%bb-%d0%ba%d0%be%d1%81%d1%82%d0%b0%d1%80%d0%b0%d0%ba%d0%be%d1%81-%d0%be%d0%b1%d1%81%d1%8a/", "text": "Министърът на отбраната Красимир Каракачанов награди днес председателя на Военния комитет на Европейския съюз генерал Михаил Костаракос с почетен знак на Министерството на отбраната „Свети Георги“ – I степен за офицери, съобщиха от Министерство на отбраната. Официалната церемония се проведе в Министерството на отбраната. След връчването на наградния знак министърът на отбраната Красимир Каракачанов поздрави генерал Михаил Костаракос и подчерта неговите заслуги като председател на най-висшия военен форум на Европейския съюз. На среща по-рано днес двамата обсъдиха въпроси, свързани с европейската отбрана, както и проблеми по сигурността в Западните Балкани. Генерал Костаракос е в страната ни по покана на началника на отбраната генерал-лейтенант Андрей Боцев и в рамките на визитата си проведе срещи с военното и политическото ръководство на Министерството на отбраната. “Приветствам възможността заедно да обсъдим важни въпроси в областта на Общата политика за сигурност и отбрана, включително по теми, които са част от приоритетите на настоящото българско председателство на Съвета на ЕС. Днешният разговор бе съсредоточен в двете основни приоритетни линии: по-нататъшните дейности в развитието на отбранителните способности на ЕС и сътрудничеството с партньорите“, заяви генерал-лейтенант Андрей Боцев на церемонията по награждаването. Началникът на отбраната посочи, че в областта на способностите е било обсъдено продължаването на усилията и инициативите, произтичащи от новата Глобална стратегия на Европейския съюз по външна политика и сигурност. Той отбеляза, че страната ни приветства решението на Съвета на ЕС за Координиран годишен преглед на отбраната. В изказването си генерал-лейтенант Боцев се спря също и на необходимостта от продължаване на работата по Европейския фонд за отбрана и приемането на Регламента за създаване на Европейска програма за индустриално развитие в областта на отбраната. Генерал-лейтенант Боцев посочи, че по отношение на Постоянното структурирано сътрудничество, страната ни вече е изпратила своя Национален план за присъединяване към инициативата. След анализ са избрани и потенциалните проекти, в които България да участва след утвърждаването им от Съвета на ЕС. „Един от нашите приоритети при работата с партньорите, това е задълбочаване на сътрудничеството между ЕС и НАТО. Приветстваме постигнатия напредък в тази област“, категоричен бе генерал-лейтенант Боцев. Той подчерта специфичния фокус на взаимодействието между двете организации в региона на Западните Балкани. „Считам, че трябва да се използва всяка възможност за координирани стратегически послания, съвместно между НАТО и Европейския съюз, и провеждане на съгласувани действия по изграждане на капацитет и устойчивост на региона“, заяви началникът на отбраната. Той изрази високата си оценка за доказания професионализъм при изпълнение на задачите от командирите и военнослужещите на операция „АЛТЕЯ“ в Босна и Херцеговина. Като допълни, че страната ни ще продължи поетите отговорности за предоставяне на сили и средства за операцията в рамките на досегашния принос. „Европейският съюз е изправен пред многостранни рискове и предизвикателства, произлизащи от източното и южното направление. В резултат на това бе разработена новата Глобална стратегия на ЕС и бе извършена рязка промяна в посоката на развитие на Съюза“, заяви председателят на Военния комитет на ЕС генерал Михаил Костаракос. „България вече изпита тези предизвикателства и от двете посоки и сега, по време на своето председателство, тя има важната роля да запази набраната инерция и да приближи Европейския съюз с още една крачка към осъществяването на идеята за една по-силна Европа“, категоричен бе той. Председателят на най-висшия военен орган на ЕС отбеляза, че в приоритетите на българското председателство на Съвета на ЕС са включени всички въпроси от областта на отбраната – от Постоянно структурираното сътрудничество и развитието на военни способности до задълбочаването на сътрудничеството между ЕС и НАТО. Той се спря и на факта, че една от дежурните Бойни групи на ЕС по време на българското председателство, е групата ХЕЛБРОК, в която участва и страната ни. „Така, през следващите 6 месеца ще имаме държава-член на ЕС, която активно допринася за засилването на европейската сигурност, както на политическо, така и на военно ниво“, категоричен бе генерал Костаракос. В заключение той изказа високата си оценка за неотклонната ангажираност и успешното изпълнение на задачите от страна на българските Въоръжени сили към мисиите и операциите на ЕС в рамките на Общата политика за сигурност и отбрана. По-рано днес генерал-лейтенант Андрей Боцев и генерал Михаил Костаракос се поклониха пред Паметника на незнайния воин в столицата. Председателят на Военния комитет на ЕС изнесе лекция във Военната академия „Г. С. Раковски“ на тема „Европейската отбрана – развитие и напредък“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.25", "title": " Андрей Боцев и Михаил Костаракос обсъдиха Общата политика за сигурност и отбрана на ЕС"}
{"url": "https://trud.bg/%d0%bd%d0%b0%d0%bf-%d0%bf%d1%83%d1%81%d0%ba%d0%b0-174-000-%d0%bf%d0%b8%d1%81%d0%bc%d0%b0-%d0%b7%d0%b0-%d0%b4%d0%b0%d0%bd%d1%8a%d1%86%d0%b8%d1%82%d0%b5/", "text": "174 000 клиенти на НАП получиха на електронната си поща напомняне, че срокът за ползване на 5% отстъпка за подаване на декларация за облагането на доходите изтича след една седмица – на 31 януари. В имейлите приходната агенция уведомява и за променения ред за ползването на отстъпката при подаване на годишната данъчна декларация за облагане на доходите на физическите лица през тази година. Електронни писма получиха всички клиенти на администрацията, които са декларирали електронен адрес пред НАП и са подали декларации за облагане на доходи през миналата година. 43 % от подадените от началото на годината над 1600 годишни данъчни декларации в НАП Бургас са получени по електронен път. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.25", "title": " НАП пуска 174 000 писма за данъците"}
{"url": "https://trud.bg/%d0%bf%d1%80%d0%b8%d0%b5%d1%85%d0%b0-775-%d0%bc%d0%bb%d0%bd-%d0%bb%d0%b2-%d0%b1%d1%8e%d0%b4%d0%b6%d0%b5%d1%82-%d0%bd%d0%b0-%d1%88%d1%83%d0%bc%d0%b5%d0%bd/", "text": "Общинските съветници на Шумен приеха бюджета за настоящата година в размер на 77,5 млн.лв. след няколко часа обсъждане в четвъртък. 32-ма в сесийна зала бяха „за“, а 7 от БСП и 1 от „Атака“ гласуваха „въздържал се“. “Това е бюджет на растежа и финансовата стабилност”, коментира след вота зам. кметът по финанси Татяна Костова. И уточни, че миналата година макрорамката е била 71 млн.лв., а сега ръстът е значителен. Средствата за образование, строителство и екология са повече и шуменци ще го усетят. За образование са предвидени 26,125 млн.лв. или 117,82% спрямо м.г. За здравеопазване над 3 млн.лв. или 114,17%. с ръст са и парите за социални дейности – 3,798 млн.лв. или 108,61%. С близо 300 000 лв. са завишени и парите за култура – 2,614 млн.лв. или над 112% спрямо предходната година. Предвидено е общината да изтегли и кредит от 2,5 млн.лв. от фонд „Флаг“ за финансиране на проекти.  Приоритет през 2018 г. в Шумен ще бъде и създаването на модерна и европейска градска среда, както и инвестиции в образователната инфраструктура. Затова за капиталови разходи са предвидени над 28,313 млн.лв. От тях 19,421 млн.лв. са по европроекти. 375 000 ще даде общината за належащи ремонти по кметствата в селата. Още 120 000 лв. бяха гласувани за тяхното благоустрояване. По предложение на общинския съветник от АБВ Пламен Петков парите ще се харчат с решение на общоселски събрания, които трябва да се проведат до 15 март. На всяко село ще се полагат средства според броя живеещи. По данни на ГРАО в селата на общината живеят близо 14 000 души. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.25", "title": " Приеха 77,5 млн. лв. бюджет на Шумен"}
{"url": "https://trud.bg/%d1%80%d0%b5%d0%b0%d0%bb-%d0%b2-%d1%81%d0%b5%d0%b7%d0%be%d0%bd%d0%b0-%d0%bd%d0%b0-%d1%83%d0%b6%d0%b0%d1%81%d0%b8%d1%82%d0%b5/", "text": "„Реал“ живее в сезона на ужасите. Клубът завърши славната 2017-а с огърлица от 5 трофея и … „Сантяго Бернабеу“ сензационно се срина. „Леганес“, скромният мадридски тим с най-малък бюджет в Примера, се подигра с „кралете“. Удари ги с 2:1 насред храма им и ги изхвърли от купата на Испания.  „Провалихме се и аз съм отговорен“, каза Зинедин Зидан. Преди месец Зизу бе смятан за треньор №1 в света, спечелил всичко възможно за по-малко от 2 години труд. Днес бъдещето му зависи от два мача – осминафиналите в Шампионската лига срещу „Пари Сен Жермен“. Апропо, в седмицата на позора „Реал“ бе обявен за втория най-печеливш отбор в света след „Манчестър Юнайтед“.  Кристиано Роналдо и Гарет Бейл ги нямаше на терена, но оправдания за „Реал“ няма. Особено след 1:0 в първия мач като гост. Миналата година „кралете“ пак се сринаха на четвъртфинал – срещу „Селта“. Публиката на „Бернабеу“ бурно освирква всички футболисти начело с Карим Бензема. Дори първият гол на французина след 6 мача суша не успокои запалянковците. Накрая точно Бензема изпусна най-чистото положение за 2:2, което можеше да прати „Реал“ напред. За първи път в историята си грандът отпадна, след като бе спечелил като гост. Еврошампионът е на 19 точки зад лидера „Барселона“ в Примера. Отпадне ли от ПСЖ, март, април и май ще са като цяла вечност за „Реал“.  Какво е бъдещето на Зизу? Най-сигурно е, че без работа няма да остане. Интерес има от ПСЖ и от националния отбор на Франция за нова ера след Мондиал 2018.", "date": "2018.01.25", "title": " “Реал“ в сезона на ужасите"}
{"url": "https://trud.bg/%d0%b1%d0%be%d0%b6%d0%b8%d0%bd%d0%be%d0%b2-%d0%bf%d0%be%d0%b3%d0%bb%d0%b5%d0%b6%d0%b4%d0%b0-%d0%ba%d1%8a%d0%bc-%d1%85%d1%8a%d1%80%d0%b2%d0%b0%d1%82%d0%b8%d1%8f/", "text": "Валери Божинов е на крачка от 14-и клуб в кариерата си. След като изкара 3 месеца без отбор от раздялата с швейцарския „Лозана“, най-близо до нападателя е „Риека“, твърди „Дарик“. Предстоят финални преговори с треньора Матия Кеж и ръководството на клуба. Словенецът води „Риека“ от 5 години и думата му тежи като скала. В отбора преди години игра Георги Иванов-Гонзо. Сега „Риека“ е на четвърто място в класирането, въпреки че през миналия сезон стана шампион.  Божинов вече има славата, че рядко се задържа дълго на едно място. Последният престой в „Лозана“ продължи 3 месеца. По-малко от половин година той се подвизава и в китайския „Мейжоу“ в началото на 2017-а.  В зората на новия век българският нападател бе сензацията на футбола. Дебютира като 15-годишно момче за „Лече“, а авторитетния в. „Таймс“ го нареди сред очакваните феномени на новото столетия. Тежки контузии и непостоянство обаче вкараха Божинов в „малка уличка“, въпреки че кариерата му мина в грандове като „Фиорентина“, „Ювентус“ и „Спортинг“ (Лисабон). Статистиката показва, че нападателят е вкарал най-много голове за „Партизан“ – 23 за две години в Белград.", "date": "2018.01.25", "title": " Божинов поглежда към Хърватия"}
{"url": "https://trud.bg/%d0%b1%d0%b5%d0%bb%d1%87%d0%b5%d0%b2-%d0%b7%d0%b0%d0%b1%d1%80%d0%b0%d0%bd%d0%b8-%d0%b5%d1%83%d1%84%d0%be%d1%80%d0%b8%d1%8f-%d0%b2-%d1%86%d1%81%d0%ba%d0%b0/", "text": "Никой в ЦСКА няма право да си вдига носа! Тази заповед издаде треньорът Стамен Белчев, след като „червените“ унижиха китайския „Дзянсу“ и славния му треньор Фабио Капело с 8:0. Наставникът на ЦСКА се прочу, че дори след отлични мачове намира забележки. „ ЦСКА продължава с контролите срещу най-успелия украински клуб „Динамо“ (Киев) в събота на обяд отново в Испания.", "date": "2018.01.25", "title": " Белчев забрани еуфория в ЦСКА"}
{"url": "https://trud.bg/%d0%b8%d0%b7%d0%b3%d1%80%d0%b0%d0%b6%d0%b4%d0%b0%d1%82-%d1%83%d0%bc%d0%bd%d0%be-%d0%be%d1%81%d0%b2%d0%b5%d1%82%d0%bb%d0%b5%d0%bd%d0%b8%d0%b5-%d0%b2-%d1%88%d1%83%d0%bc%d0%b5%d0%bd/", "text": "Община Шумен започна изпълнение на проект за намаляване разходите от улично осветление в града и селата. Пилотно проектът вече е реализиран в шуменското село Белокопитово, където е извършена цялостна подмяна на уличното осветление. 75 нови енергоспестяващи светодиодни (LED) улични лампи са поставени на електрическите стълбове. Изградена е цялостната система за управление. Монтирани са две ел. табла, които позволяват осветителната система да се управлява както на място ръчно, така и на автоматично – дистанционно, от кабинет в общината, например, обясни инж.Биляна Иванова, гл. експерт „Електроснабдяване, телекомуникации и енергийна ефективност“ в общината. „Новите LED лампи светят с бяла, неутрална и по-близка до дневната светлина. Те са два пъти по-ефективни, отколкото старите осветителни тела. Дистанционното управление дава възможност да се проследява разходът на енергия. Освен това, ако има авария, засича, че мощността е намалена“, поясни специалистът. Тъй като новите лампи са с мощност от 25 вата, веднага може да се разбере колко лампи са изгорели и своевременно да се отстрани повредата. Така нареченото „умно“ осветление позволява да бъде зададен и съответният режим на работа – графици, мощност, които стават проследяеми и управляеми. Модел ще бъде приложен в Шумен и в останалите села на общината. Тепърва се очакват данните от Белокопитово за консумираната ел. енергия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.25", "title": " Изграждат „умно“ осветление в Шумен"}
{"url": "https://trud.bg/%d0%b3%d1%80%d0%b8%d0%bf%d0%bd%d0%b0-%d0%b5%d0%bf%d0%b8%d0%b4%d0%b5%d0%bc%d0%b8%d1%8f-%d0%b8-%d0%b2-%d1%8f%d0%bc%d0%b1%d0%be%d0%bb-%d0%be%d1%82-%d1%83%d1%82%d1%80%d0%b5/", "text": "РЗИ – Ямбол обявява грипна епидемия на територията на област Ямбол от утре с всички произтичащи от това противоепидемични мерки и преустановяване на учебните занятия за шест календарни дни – до 31 януари, включително, съобщиха от Министерство на здравеопазването. От утре грипна епидемия е обявена и на територията на община Габрово. Учебните занятия се преустановяват до 29 януари, включително. До второ нареждане се преустановяват детските и женските консултации, свижданията в лечебните заведения за болнична помощ и провеждането на профилактични имунизации. Регионалните здравни инспекции следят епидемичните показатели и предприемат незабавни мерки, тъй като картината на заболяваемостта е динамична. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.25", "title": " Грипна епидемия в Ямбол и Габрово от утре"}
{"url": "https://trud.bg/%d0%ba%d1%80%d0%b8%d1%81%d1%82%d0%be%d1%84%d1%8a%d1%80-%d0%bd%d0%be%d0%bb%d0%b0%d0%bd-%d0%bf%d1%80%d0%b5%d0%b4-%d0%bf%d1%80%d0%b0%d0%b3%d0%b0-%d0%bd%d0%b0-%d0%be%d1%81%d0%ba%d0%b0%d1%80/", "text": "Единственото препятствие по пътя на Кристофър Нолан към заветния режисьорски “Оскар” е силната идеологизация на Холивуд и залитането в политически коректни крайности. Възможно е хората от журито на Академията да изберат филм, който е по-социално ангажиран, занимава се с проблемите на етнически или сексуални малцинства, и/или не е дело на бели мъже. Всички тези фактори работят против Нолан, но със сигурност колосалният успех на “Дюнкерк” затвърди позицията на Кристофър като едно от най-важните и влиятелни имени в съвременното кино. Военната драма на Нолан описва Битката за Дюнкерк, която се разгръща през лятото на 1940 г. и продължава от края на май до началото на юни. Съюзническите сили (предимно британски, френски, полски и белгийски войски) губят и са притиснати от немската военна машина. Останали без други възможности, Съюзниците организират едно от най-мащабните отстъпления, което военната история познава. Стотици хиляди войници бягат от плажовете на Дюнкерк в открити широки кораби. Разглеждано в ретроспекция, това може да не е най-славното решение, но избирайки да живеят, за да се бият друг ден, Съюзниците се спасяват от пълен погром. Нолан е режисьор и сценарист, а в ролите ще са Том Харди, Марк Райлънс, Кенет Брана, Килиън Мърфи, Фьон Уайтхед, Анерин Бернар, Джеймс Дарси, Джак Лоудън, Бари Кеган, Том Глин-Карни, Хари Стайлс и Миранда Нолан. Десетте филма на Кристофър Нолан досега са донесли над 4,4 милиарда долара в глобалния бокс-офис и имат общо седем награди “Оскар” и 26 номинации. Самият той вече има общо пет номинации, но нито една спечелена статуетка. Нолан е един от малкото съвременни режисьори, които са обожавани едновременно от масовите зрители и елитарните критици сноби. Неговите филми – от “Мементо”, през трилогията за Батман, до “Интерстелар”, са дебатирани, интерпретирани, изследвани детайлно от максимално широк кръг хора, ангажрирани с киното. Нолан си изгради репутация на майстор на “интелигентния блокбастър”, на човек, който може да инжектира интелект в скъпи и епични произведения, предназначени за големия пазар. Кристофър Нолан се ражда на 30 юли 1970 г. в Лондон, Англия. Баща му Брендън Нолан е британец и работи като копирайтър в рекламната индустрия, а майка му Кристина е американка и работи като стюардеса.  Кристофър Нолан има двама братя – Матю и Джонатан Нолан – и двойно гражданство – американско и британско. Детството му е разделено в пътувания между Лондон и Чикаго, той започва да снима аматьорски късометражни филми на седемгодишна възраст, използвайки камерата на баща си и различни екшън фигурки. Когато става на единадесет години, решава че иска да се занимава със създаването на игрални филми професионално. Нолан учи в престижния колеж “Хейлибъри” край Хартфорд, Хартфордшър, а след това се записва в специалност английска литература в Лондонския университетски колеж. Той избира Лондонския колеж заради доброто му филмово оборудване. В колежа Кристофър става председател на “Колежанското филмово общество”.  Заедно със своята състудентка Ема Томас, която после става негова съпруга и професионална партньорка в продуцирането, започват да снимат филми на 35 мм. лента по време на учебната година, а парите, спечелени от тези филми, използват за заснемане на филми на 16 мм. лента по време на лятната ваканция.  Той има някои по-слаби филми, ала е доказан виртуоз. А “Дюнкерк” вече е смятан за най-големият му връх. Нолан избягва да ползва прекалено много компютърни ефекти, предпочита практическите трикове и винаги държи да снима на реални локации, а не в студио, когато е възможно. Той не ползва мобилни устройства и живее като в ерата преди масовото навлизане на дигиталните технологии. Смартфоните са абсолютно забранени на неговите снимачни площадки.  Крис е несравним майстор на сложните филми, който обича да изгражда своите сценарии като лабиринти. Притежава страхотно усещане за структурата на времето. За мен беше изключително преживяване да участвам в главна роля в неговия филм “Мементо” и аз съм безкрайно щастлив, че филмът се превърна в такова влиятелно и революционно кино произведение.  Нолан и аз сме работили по “Генезис”, който за мое щастие стана огромен хит и аз съм останал с невероятно силни и положителни впечатления от него. Със сигурност пак бих се снимал във филм, написан и режисиран от Крис. Той е от онези големи режисьори, които искат да превърнат визуалния стил в част от историята. Дюнкерк” заслужава да спечеи “Оскар” за филм и режисура.  “Дюнкерк” е наистина качествен филм, който показва войната с изключителен реализъм и неслучайно ветерани, които посетиха официалната премиера на излизане от салона споделиха, че все едно са се върнали в битката.  “Донкерк” не е просто военен филм, а е история за човешкото оцеляване. За оцеляването и спасението като победа. От друга страна Нолан не дава исторически контекст и обяснения за случващото се. Може би щеше да е добре да покаже поне Чърчил, който взима важните решения за евакуацията.", "date": "2018.01.25", "title": " Кристофър Нолан – Пред прага на „Оскар”-а"}
{"url": "https://trud.bg/%d1%81%d1%8a%d1%81%d1%82%d0%be%d1%8f%d0%bd%d0%b8%d0%b5%d1%82%d0%be-%d0%bd%d0%b0-%d0%b1%d0%b8%d0%be%d1%80%d0%b0%d0%b7%d0%bd%d0%be%d0%be%d0%b1%d1%80%d0%b0%d0%b7%d0%b8%d0%b5%d1%82%d0%be-%d0%b8-%d0%b3/", "text": "България се нарежда на 30-то място в света и на трето в региона на Източна Европа в глобалния Индекс за екологична ефективност 2018 г. (Environmental performance index 2018). В предишната класация през 2016 г. страната ни заемаше 33-то място сред общо 180 държави. България се представя отлично в категория „Биоразнообразие и хабитат“, изкачвайки се с 41 позиции от 64-то до 23-то място спрямо класацията от 2016 г. Значително подобрение е отбелязано и в категория „Гори“ където за две години сме се изкачили от 50-то на 34-то място. В категория „Замърсяване на въздуха“ страната ни заема 74-то място, което е подобрение с три позиции. Данните от доклада показват, че по показателя „Качество на въздуха“ България е на 89-то място, като лекото влошаване на позицията ни се дължи основно на показателя „Твърдо гориво за домакинствата“. Индексът оценява 180 държави по 24 показателя за ефективност, в десет категории, обхващащи екологичното здраве и жизнеността на екосистемите. Тези данни дават яснота каква екологична политика трябва да води съответната държава.  Индексът се изготвя на всеки две години от Йейлския и Колумбийския университет съвместно с организаторите на Световния икономически форум. Можете да видите данните за България ", "date": "2018.01.25", "title": " Състоянието на биоразнообразието и горите в България се подобрява значително"}
{"url": "https://trud.bg/2076159-2/", "text": "Марин Чилич ще измести Григор Димитров от третото място в световната ранглиста от понеделник. 29-годишният хърватин ще се изкачи до рекордната за него позиция, след като за първи път стигна финал на откритото първенство на Австралия и общо трети от Големия шлем. Чилич спечели трофея на Ю Ес Оупън през 2014-а и загуби титлата на „Уимбълдън“ миналото лято.  В Мелбърн хърватинът успя да преодолее екзекутора на Григор Димитров. Британецът Кайл Едмънд бе далеч от напористата си игра в битката с българина и след 2 часа и 18 минути се предаде с 2:6, 6:7, 2:6. „Мисля, че във втория сет играх на приливи и отливи. Не връщах толкова ретури, за да го подлагам на напрежение. В същото време Кайл започна да сервира по-добре и да вкарва повече опасни форхенди. Аз изпитвах трудности да спечеля две поредни точки. Имах ментални проблеми да задържа нивото си, но важното е, че се вдигнах и успях да взема тайбрека“, заяви Чилич. „Във втория сет играх на приливи и отливи – призна Чилич . – Имах ментални проблеми да задържа нивото си, но важното е, че се вдигнах и успях да взема тайбрека. А Едмънд играе великолепен тенис и прогресира много в тура. Взе няколко скалпа, но това му оказа влияние в днешната среща. Най-доброто тепърва му предстои.“  Другият финалист ще бъде определен днес между Роджър Федерер и корейската сензация Хьон Чунг, който следващия месец ще играе на турнира в София.  –––––––- Изненада Нова шампионка при жените Нова шампионка ще има при жените в Мелбърн, защото нито една от финалистките не е печелила откритото първенство на Австралия. Съперничките нямат и титла от Големия шлем. Румънката Симона Халеп преодоля трудно миналогодишната победителка Ангелик Кербер (Германия) с 6:3, 4:6, 9:7 като продължилата 140 минути битка бе достойна за финал.  В другия полуфинал датчатката Каролине Возняцки надви Елиз Мертенс (Белгия) с 6:3, 7:6 и стигна до трета възможност да атакува първа титла от шлема. И за двете финалистки залогът е и първото място в световната ранглиста. Двубоят е в събота.", "date": "2018.01.25", "title": " Чилич на финал, измести Григор от №3"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b8%d0%b3%d1%80%d0%b0%d0%b5-%d0%ba%d0%be%d0%bd%d1%82%d1%80%d0%be%d0%bb%d0%b0-%d0%b2-%d1%80%d0%b0%d0%b7%d0%b3%d1%80%d0%b0%d0%b4/", "text": "Българският национален отбор ще изиграе два приятелски мача през месец март. Една от контролите вече е потвърдена – срещу Румъния, съобщи агенция БЛИЦ. Срещата ще се състои на българска земя, но не в София, а на стадион „Лудогорец Арена“ в Разград. Вторият двубой все още не е уточнен на сто процента. Водят се обаче финални преговори с Казахстан. Мястото на спаринга най-вероятно ще е на унгарска територия. Причината – на 23 март евентуалният ни съперник Казахстан играе с националния тим на маджарите. Приятелски мач с Египет няма да има. През декември президентът на местната федерация по футбол Хани Абу-Рида обяви за сигурна контролата с България. Двубоят трябваше да се играе на 27 март в Португалия. Финалистът на световното първенство обаче се отказа от двубоя и вместо с родните „лъвове“ Мухамед Салах и компания ще мерят сили с Гърция. Снимка: Sportal.bg", "date": "2018.01.25", "title": " България играе контрола в Разград"}
{"url": "https://trud.bg/%d0%b2-%d0%b4%d0%be%d0%bc%d0%b0-%d0%bd%d0%b0-%d0%b5%d0%b2%d1%80%d0%be%d0%bf%d0%b0-%d0%b2-%d1%81%d0%be%d1%84%d0%b8%d1%8f-%d0%bd%d1%8f%d0%bc%d0%b0-%d1%82%d0%be%d0%b0%d0%bb%d0%b5%d1%82%d0%bd%d0%b0-%d0%b7/", "text": "„Поради засиления интерес към тоалетните в обществената част на Дома на Европа държим да уточним: табелката долу на тази врата наистина е за тоалетна (тук всички са познали!), но горният символ обозначава асансьор (а не, както някои се притесниха – тоалетна за „третия пол“).“ Това съобщиха от българското представителство на Европарламента в туитър относно врата с две табелки в сградата на ул. „Раковски“ 124. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.25", "title": " В Дома на Европа в София няма тоалетна за трети пол\t\t\t"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%be-%d0%b5-14-%d0%b3%d0%be%d0%b4%d0%b8%d1%88%d0%bd%d0%be-%d0%bc%d0%be%d0%bc%d1%87%d0%b5-%d0%b7%d0%b0-%d0%b3%d1%80%d0%b0%d0%b1%d0%b5%d0%b6-%d0%bd/", "text": "14-годишно момче е задържано за побой и грабеж на възрастен мъж в пловдивското село Момино село. Непълнолетният влязъл в дома на свой съсед на 77 години, нанесъл му няколко удара и взел 500 лева, предаде  . По случая е образувано досъдебно производство в Районното управление в Раковски. Момчето е в ареста за 24 часа, предстои материалите да бъдат докладвани в Районната прокуратура. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.25", "title": " Задържано е 14-годишно момче за грабеж на възрастен мъж в Момино село"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d1%81%d0%b5-%d0%b2%d0%b8%d0%b4%d1%8f-%d0%b8-%d1%81-%d0%b4%d0%b8%d1%80%d0%b5%d0%ba%d1%82%d0%be%d1%80%d0%b0-%d0%bd%d0%b0-%d0%bc%d0%b2%d1%84-%d0%ba%d1%80%d0%b8/", "text": "Премиерът Бойко Борисов и управляващият директор на МВФ Кристин Лагард коментираха доброто сътрудничество между правителството и Фонда, както и отличните макроикономически показатели на страната ни, съобщиха от правителствената информационна служба. Последната мисия на МВФ излезе с положителни заключения за държавните финанси, финансовия сектор и надзора на банките, напомниха от МС. България и Германия имат отлично партньорство в областта на отбраната, както в рамките на НАТО, така и на ЕС, потвърдиха в разговора си премиерът Борисов и министърът на отбраната на Германия Урсула фон дер Лайен. Двамата оцениха като стъпка напред в интеграцията на ЕС установяването на Постоянно структурирано сътрудничество в областта на отбраната.", "date": "2018.01.25", "title": " Борисов се видя и с директора на МВФ Кристин Лагард в Давос\t\t\t"}
{"url": "https://trud.bg/500-%d1%80%d1%83%d1%81%d0%ba%d0%b8-%d1%83%d0%bd%d0%b8%d0%b2%d0%b5%d1%80%d1%81%d0%b8%d1%82%d0%b5%d1%82%d0%b0-%d0%bf%d1%80%d0%b8%d0%b5%d0%bc%d0%b0%d1%82-%d0%b1%d0%b5%d0%b7%d0%bf%d0%bb%d0%b0%d1%82%d0%bd/", "text": "Около 500 водещи руски университета с над 600 специалности участват в програмата RUSSIA.STUDY, предлагаща прием за безплатно образование за чуждестранни студенти в Русия. Програмата е предназначена за 15 000 студенти от цял свят, както и за български студенти, като квотите за броя на кандидатите се увеличава през годините, предаде БТА. Представителят на руското МОН у нас Роберт Шестаков каза, че квотата, определена за прием на български студенти по програмата, се увеличава. През 2013 г. квотата е включвала 50 българи, през 2014 г. – 100, през 2015 г. – 150, през 2016 г. – 190, а през 2017 г. – 208 наши студенти. През 2017 г. 670 българи са проявили интерес към програмата и са се регистрирали на портала RUSSIA.STUDY, като в конкурса трима са се състезавали за едно място. Така през миналата учебна година 236 български кандидати са приети в руски университети при квота за 208 души. В България има над 60 000 възпитаници на съветските и руските университети във всички научни области, каза Константин Пеев – ръководител на отдела „Наука и образование“ в Руския културно-информационен център. Обучението по програмата е напълно безплатно за българските студенти и е за сметка на бюджета на Руската федерация, посочи Пеев. Всеки студент, приет по програмата, получава държавна стипендия от руското правителство. „Приетите чужди студенти се настаняват в общежитие, което е на цена от 100 до 400 рубли, колкото е цената на една кока-кола или на едно кафе в Берлин, Лондон или Мадрид“, посочи Пеев. По думите му най-голям е интересът към специалностите „Международни отношения”, „Икономика”, „Мениджмънт”, „Право”, „Авиостроене”, „Психология”, „Медицина”. Кандидатите за прием по програмата се регистрират на портала RUSSIA.STUDY. Необходимите документи за кандидатстване са диплома за средно образование или академична справка за учениците в XII клас, две медицински свидетелства, международен паспорт и заявление – анкета с личните данни и желаните специалности. Всеки кандидат-студент има право да си избере шест университета, но не повече от два във федерален окръг, а в Русия има седем федерални окръга. Москва и Санкт Петербург имат статут на федерален окръг. Обучението в руските университети е стандартно, като за бакалавър обучението е четири години в осем семестъра. За магистратура се учи две години или четири семестъра, а за аспирантура – три години или шест семестъра. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.25", "title": " 500 руски университета приемат безплатно чужденци в над 600 специалности"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%b2-%d0%b4%d0%b0%d0%b2%d0%be%d1%81-%d0%b8%d0%bc%d0%b0-%d0%b5%d0%b4%d0%bd%d0%b0-%d0%bd%d0%b5%d1%81%d0%bf%d1%80%d0%b0%d0%b2%d0%b5%d0%b4%d0%bb%d0%b8%d0%b2/", "text": "Министър-председателят Бойко Борисов постави фокус върху Западните Балкани и необходимостта международната общност да подкрепи развитието на страните от региона при участието в дискусия в рамките на Годишната среща на Световния икономически форум в Давос, съобщиха от правителствената информационна служба. Премиерът припомни преживените от Европа войни, катастрофи и превратности, но посочи, че все още не са преодолени последиците, резултат от конфликта през 90-те години на миналия век в западната част на Балканите. „Има една несправедливост, която Европа трябва да поправи – Западните Балкани. Тези страни правят необходимото и всичко, което е по-силите им, за да отговорят на изискванията към тях, и ние – техните съседи, партньори, държавите от ЕС, също трябва да направим необходимото за да придвижим процеса на интеграцията им”, каза българският министър-председател. Той повтори тезата си, че сега – докато страните от региона се подготвят за членството си в НАТО и ЕС, е най-подходящият момент да бъдат подкрепени за развитие на инфраструктурата – транспортна, комуникациона, енергийна, екологична – такава, с каквато ще бъдат най-полезни и за себе си, и за останалата част от Европа. На форума Борисов представи и останалите приоритети на Българското председателство на Съвета на ЕС – бъдещето на Европа и младите хора, сигурност и стабилност в силна и единна Европа, цифрова икономика и умения на бъдещето.", "date": "2018.01.25", "title": " Борисов в Давос: Има една несправедливост, която Европа трябва да поправи – Западните Балкани"}
{"url": "https://trud.bg/%d0%ba%d0%b0%d0%bb%d0%be%d1%8f%d0%bd-%d0%bf%d0%b0%d1%80%d0%b3%d0%be%d0%b2-%d0%be%d1%82%d0%ba%d0%b0%d0%ba%d1%82%d0%be-%d0%b3%d0%b5%d1%80%d0%b1-%d1%83%d0%bf%d1%80%d0%b0%d0%b2%d0%bb%d1%8f%d0%b2%d0%b0/", "text": "За съжаление, откакто ГЕРБ управлява в Столична община имаме модел, в който ние общинските съветници сме притурка и гумен печат на решенията на администрация. Отказвам да стана съучастник в тази ваша игра – да се оправдавате с това, че общинският съвет е виновен. С тези думи лидерът на БСП – София и председател на групата на БСП в СОС Калоян Паргов се обърна към управляващите от ГЕРБ по време на обсъждането на  . „С днешния акт ще подпечатаме вашите решения как да се харчат парите на софиянци. Бюджетът звучи рекордно – над 1,5 млрд. лв., но ако се вгледаме какво има в него, ще видим, че отново става дума за 100-150 млн. лв., с които се прави политика. Всичко останало е държавна, делегирана или общинска отговорност като издръжка. Когато говорим за рекорден бюджет, това е в резултат от повишаването на минималната работна заплата, което рефлектира и върху бюджета на Столична община“, заяви Паргов. Лидерът на столичните социалисти припомни, че преди една година съветниците от БСП са посочили кои части на приходната част на бюджет 2017 нарочно са подценени, за да се отчетат впоследствие уж по-добри резултати и това се случи. „За 10 години ГЕРБ, които имаха цялата власт и подкрепата на мнозинството в СОС, не решиха изцяло нито един проблем на столицата. Има една трайна тенденция, която става вече дразнеща и за хората, а тя е, че общината обикновено върви след проблемите и се опитва да ги „замита под килима“. И този бюджет не решава нито един проблем на София. Ето защо ние от БСП няма да го подкрепим и ще гласуваме против“, категоричен бе Калоян Паргов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.25", "title": " Калоян Паргов: Откакто ГЕРБ управлява, СОС е притурка и гумен печат на решенията на администрацията"}
{"url": "https://trud.bg/%d0%b4%d0%be%d0%bd%d0%b0%d0%bb%d0%b4-%d1%82%d1%80%d1%8a%d0%bc%d0%bf-%d1%89%d0%b5-%d0%b1%d0%bb%d0%be%d0%ba%d0%b8%d1%80%d0%b0-%d0%bf%d0%b0%d1%80%d0%b8%d1%87%d0%bd%d0%b8%d1%82%d0%b5-%d0%bf%d0%be%d0%bc/", "text": "Президентът на САЩ Доналд Тръмп заяви в четвъртък, че палестинците „не са показали уважение“ към Съединените американски щати и поради тази причина той ще блокира стотици милиони долари помощи за тях, докато не се съгласят на мирни преговори с посредничеството на Вашингтон, предава AFP. “Те не показаха уважение към нас миналата седмица, когато отказаха да се срещнат с великия ни вицепрезидент“, заяви Тръмп по време на срещата си с премиера на Израел Бенямин Нетаняху в Давос, Швейцария. „Даваме им стотици милиони долари“, добави американският държавен глава. „Те няма да получат тези пари, докато не седнат и не започнат мирни преговори“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.25", "title": " Доналд Тръмп ще блокира паричните помощи за палестинците"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d1%81%d0%b5-%d1%81%d1%80%d0%b5%d1%89%d0%bd%d0%b0-%d1%81-%d0%bf%d1%80/", "text": "Държавният глава и върховен главнокомандващ на Въоръжените сили Румен Радев прие днес на „Дондуков“ 2 председателя на Военния комитет на Европейския съюз генерал Михаил Костаракос, съобщиха от Президентството. Гостът е на посещение у нас по покана на началника на отбраната генерал-лейтенант Андрей Боцев. По време на срещата бяха обсъдени актуални теми от дневния ред на Общата политика за сигурност и отбрана на ЕС. Акцент бе поставен върху необходимостта от реализиране на Постоянното структурирано сътрудничество и възможностите, които предоставя Европейския фонд за отбрана. „Тези инициативи способстват за изграждането и поддържането на ключови отбранителни способности, отчитайки високите технологични постижения, което гарантира дълготрайна сигурност и стабилност на държавите-членки на ЕС“, посочи президентът Радев. Двамата обсъдиха и ролята на Военния комитет на ЕС в развитието на отбранителните способности, както и работата му за синхронизиране на Процеса на отбранително планиране в НАТО и Годишния координиран преглед на отбраната в ЕС. Генерал Костаракос даде висока оценка на българското участие в мисии и операции на ЕС, както и на приноса на страната ни към бойната група „Хелброк“. В хода на разговора президентът Румен Радев посочи, че България се ангажира с реализирането на компонентите на т.нар. Отбранителен пакет на ЕС, не само в рамките на българското председателство на Съвета, но и след това, тъй като това ще способства за постигане нивото на амбиция, заложено в Глобалната стратегия на Съюза. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.25", "title": " Президентът Румен Радев се срещна с председателя на Военния комитет на ЕС генерал Михаил Костаракос"}
{"url": "https://trud.bg/1-5-%d0%ba%d1%83%d0%b1%d0%b8%d0%ba%d0%b0-%d0%b1%d0%b5%d0%b7%d0%bf%d0%bb%d0%b0%d1%82%d0%bd%d0%b0-%d0%b2%d0%be%d0%b4%d0%b0-%d0%b7%d0%b0-%d0%b1%d0%b5%d0%b4%d0%bd%d0%b8%d1%82%d0%b5-%d0%b1%d1%8a%d0%bb/", "text": "Бедните българи няма да плащат за вода, ако изразходваното количество е 1.5 кубични метра месечно на човек, предлага Министерството на регионалното развитите и благоустройството. Ведомството публикува за обществено обсъждане механизъм за защитата на уязвимите потребители, който цели да гарантира, че социално слабите няма да останат без вода, защото не могат да си плащат. Те ще получават и безплатни водомери, като монтажът и пломбирането им ще се прави от оператора, а разходите ще се покриват от държавата като част от изплащаната субсидия. Отново за сметка на бюджета ще бъде периодичният метрологичен контрол на уредите. Право на субсидии за водата ще имат хората, които получават месечни социални помощи, както и тези с помощи за отопление за последния отоплителен сезон. Дотираната цена ще плащат и българи, които нямат доходи или получават такива до размера на линията на бедност за страната. Информация за уязвимите потребите ще бъде подавана от Агенцията за социално подпомагане на специално създаден Фонд. Неговото учредяване се заляга в новия Закон за водоснабдяването и канализацията, който регионалното министерство подготвя. Той предвижда още да се създаде подземен кадастър, който ще описва цялата ВиК мрежа в страната. С него ще се урежда стопанисването и поддържането мрежата, както и ВиК услугите, и ще се опишат правата и задълженията на потребителите.", "date": "2018.01.25", "title": " 1.5 кубика безплатна вода за бедните българи\t\t\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%bf%d1%80%d0%b5%d0%b4%d0%bb%d0%be%d0%b6%d0%b8-%d1%80%d0%b5%d1%84%d0%be%d1%80%d0%bc%d0%b0-%d0%b2-%d1%81%d0%b8%d1%81%d1%82%d0%b5%d0%bc%d0%b0%d1%82/", "text": "Реформа в системата за убежища, по-добър баланс между отговорности и солидарност на страните членки и конструктивен диалог. Това са основните послания след неформалния съвет на министрите по вътрешни работи в рамките на европредседателството в НДК. Вътрешният министър Валентин Радев и еврокомисарят по миграция Димитрис Аврамопулос обобщиха, че на срещата са били обсъждани няколко основни предложения на България и теми, свързани с реформа в регламента за убежищата, глобалния пакт за миграция, сигурността на границите, важността на каналите за легална миграция, връщането на нелегалните мигранти, борбата с трафика на хора и сътрудничеството с трети страни. “Това, което е важно, е да има общо разбиране, че трябва да се реформира системата за убежище”, заяви Аврамопулос. “Постигнахме значителен напредък за ограничаване на миграционния натиск от Турция към България главно заради добрите отношения на премиера Бойко Борисов и турския президент Ердоган”, заяви Радев. Той даде пример, че през 2015 г. мигрантите от Турция са били 90 000 души, а за миналата – 9000. Темата с Турция, която се справя “забележително” с приема на сирийски бежанци бе коментирана и от Фолкер Тюрк, помощник върховен комисар по закрилата за бежанците към ООН. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.25", "title": " България предложи реформа в системата за убежищата\t\t\t"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d1%81%d0%b5-%d1%81%d1%80%d0%b5%d1%89%d0%bd%d0%b0-%d1%81-%d0%bf%d1%80%d0%b8%d0%bd%d1%86%d0%b0-%d0%bf%d1%80%d0%b5%d1%81%d1%82%d0%be%d0%bb%d0%be%d0%bd%d0%b0/", "text": "Премиерът Бойко Борисов разговаря с принца-престолонаследник Алоис фон унд цу Лихтенщайн. Ролята на България за генерирането на стабилност и сигурност в Европа се цени, каза министър-председателят Бойко Борисов след срещата си с принца-престолонаследник Алоис фон унд цу Лихтенщайн във Вадуц. Това е първата среща на такова ниво между България и Княжество Лихтенщайн. Темата за сигурността в Европа беше сред основните в разговора. Борисов посочи, че България вече е име и то не само заради европредседателството, а защото от години води последователна проевропейска и мирна политика. „Сега имаме изключителния шанс да направим нещо и за Западните Балкани, да се отличим от другите, които продължават да са в конфликт помежду си и да водят войни“, подчерта министър-председателят. Премиерът Бойко Борисов запозна Алоис фон унд цу Лихтенщайн и с темите, по които ще работи Българското председателство на Съвета на Европейския съюз. Посочено беше, че сред тях е и постигането на напредък в цифровизацията и развитието на електронните услуги – област, приоритетна и за Лихтенщайн. Министър-председателят и принцът-престолонаследник отбелязаха, че двустранните отношения се развиват с добри темпове на политическо и културно ниво. Констатирана беше необходимост от активизиране на икономическото партньорство между двете държави и разширяване на стокообмена. Двете страни биха могли да си партнират активно в секторите на иновациите и новите технологии, индустриалното производство и дуалното образование. Борисов изтъкна, че в рамките на ротационното ни председателство, а и след това, членовете на българското правителство ще са на разположение за консултации по въпроси от взаимен интерес.  Принц Алоис фон унд цу Лихтенщайн прие поканата на българския премиер да гостува у нас и посочи, че с удоволствие ще се запознае лично с красивата ни страна, за чиято природа и история е слушал много. В срещата участва и министърът за Българското председателство на Съвета на ЕС Лиляна Павлова.", "date": "2018.01.25", "title": " Борисов се срещна с принца-престолонаследник Алоис фон унд цу Лихтенщайн"}
{"url": "https://trud.bg/%d1%88%d1%80%d1%8c%d0%be%d0%b4%d0%b5%d1%80-%d0%bf%d0%bb%d0%b0%d0%bd%d0%b8%d1%80%d0%b0-%d0%b4%d0%b0-%d1%81%d0%b5-%d0%b6%d0%b5%d0%bd%d0%b8-%d0%b7%d0%b0-%d0%bf%d0%b5%d1%82%d0%b8-%d0%bf%d1%8a%d1%82/", "text": "Бившият германски канцлер Герхард Шрьодер планира да се ожени за пети път, предаде ДПА. Новата избраница на 73-годишния Шрьодер е южнокорейката Ким Со Йон (48 г.). Сватбата им е планирана за есента, като той е обещал да съобщи по-нататък точната дата и място на тържеството. Ким Со Йон, която работи като представител на германска корпорация в Южна Корея, също е потвърдила плановете им пред медии в Сеул. Първо обаче предстои Шрьодер да се разведе с досегашната си съпруга Дорис, с която е разделен от миналия септември. Тогава тя обяви края на съжителството им, най-вече заради новата му връзка. С корейската си любовница бившият канцлер от Германската социалдемократическа партия се срещал от няколко години. След края на политическата му кариера през 2005 г. той стана председател на комитета на акционерите на компанията, която управлява газопровода “Северен поток”.", "date": "2018.01.25", "title": " Шрьодер планира да се жени за пети път"}
{"url": "https://trud.bg/330-%d0%bc%d0%bb%d0%bd-%d0%b5%d0%b2%d1%80%d0%be-%d0%b8%d0%b7%d1%87%d0%b5%d0%b7%d0%bd%d0%b0%d0%bb%d0%b8-%d1%81-%d0%ba%d1%80%d0%b8%d0%bf%d1%82%d0%be%d0%b2%d0%b0%d0%bb%d1%83%d1%82%d0%b0%d1%82%d0%b0/", "text": "Над 330 милиона евро са изчезнали за 2 години след сделки с виртуалната валута уанкойн (OneCoin), основана от българката д-р Ружа Игнатова. 37-годишната нашенка, която има и германско гражданство, е в неизвестност, както и членове на нейната фамилия. Това научи “Труд” от разследването, което се води в Германия и е подпомагано от България. Преди седмица спецпрокурори и агенти на ГДБОП и ДАНС нахлуха в офиса на българската фирма “Уан нетуърк сървисис” ЕООД, притежавана до миналата година от Веска Игнатова – майката на д-р Ружа (дъщерята се представя като магистър по икономика и доктор по право в Оксфорд – б.р.). Шефът на спецпрокуратурата Иван Гешев поясни, че акцията у нас е по съдебна поръчка за правна помощ от прокуратурата в германския град Билефелд. Там се води разследване за създаване пирамидална структура за измами и пране на пари чрез разпространение на виртуалната валута. Сред заподозрените са и две българки, които са майка и дъщеря. “Ружа Игнатова е обвиняема като член на организирана престъпна група за финансови измами в Германия, но у нас търговията с криптовалута не е инкриминирана, каза още Гешев. От фирмата “Уан нетуърк сървисис” направиха изявление, че не се занимават с нищо незаконно, акцията срещу тях е показна и заради нея търпят сериозини финасови загуби. Според системата “Дакси” в момента фирмата е прехвърлена на двама 26-годишни собственици с адресна регистрация в столичния квартал “Модерно предградие”. “Продължава да се води следствено дело срещу Ружа Игнатова по подозрение за измама и пране на пари и престъпно въвеждане на граждани в заблуда”, съобщиха вчера пред “Труд” от прокуратурата в Билефелд. Оттам уточниха, че към момента от тяхна страна няма издадена Европейска заповед за арест на Игнатова, нито е поискано нейното издирване от Европол. На въпрос дали се разследва и майка й Веска, отговорът от немската прокуратура беше, че се разследват лица от близкото обкръжение на основната заподозряна Ружа Игнатова. След няколкомесечна процедура на 5 август 2017 г. BaFin (Банков и финансов надзор на Федерална република Германия) окончателно налага забрана за сделки и реклама на криптовалутата уанкойн на територията на ФРГ. Забраната се отнася за няколко свързани помежду си фирми, търгуващи и по света с тези виртуални пари. Сред фирмите, чиято дейност попада под възбраната, са OneCoin Ltd, регистрирана в Дубай, Onelife Network Ltd, регистрирана в Белиз и One Network Services Ltd, регистрирана в България. Преди налагането на пълната забрана, действията на германския финасов надзор започват в началото на април 2017 г. със запор на 29 милиона евро по банкови сметки на International Marketing Services GmbH с централа в германския град Гревен. Дружеството е прехвърляло суми на вложители на OneCoin на трети лица зад граница и то по поръчка на дубайската фирма OneCoin Ltd. Между декември 2015 г. и декември 2016 г. сумата по банковите сметки на International Marketing Services е достигала 360 милиона евро, тоест – преди замразяването през април м.г. са изчезнали над 330 млн евро. С тези милиони са купувани яхти, леки коли “Макларън”, “Бентли” и “Ролс Ройс”, недвижими имоти, включително и в София. Смята се, че само за 3 известни сгради в центъра – бившият ресторант “Крим”, къщата на бившия кмет Димитър Моллов и кооперация на площад “Славейков” – са похарчени около 12 млн. евро. От миналата година те са продадени на друг собственик. Според различни източници мрежата уанкойн/уанлайф обхваща над 3,3 млн души на 4 континента. Действа на принципа на секта като се организират презентации в градове по целия свят, подобни на концерти, на които Посланици продават “образователни пакети”. Участниците научават как да “копаят” уанкойни, как да търгуват помежду си с тях и какви бонуси ще получават, ако привлекат нови и нови членове. Включването в мрежата става със суми от 1100 евро, а цената на най-скъпите пакети надхвърля 55 000 евро. Посланията на д-р Ружа и нейните съдружници са, че някой ден уанкойнът ще победи биткойнът, както и че стойността на тяхната валута само след година-две ще скочи с 50-60 % и всички ще станат милионери от един отбор “Милионер юнайтед”. В края на април 2017 г. по подозрение за измами индийските власти задържат 18 души, които са участвали в семинари на OneCoin Ltd с цел привличане на клиенти. Централни банки и служби в Италия, Великобритания, Белгия и Тайланд също са предупреждавали за опасност при сделки с уанкойни.   “Килър командоси от българската мафия” (Killerkommandos der Bulgarischen Mafia) превзели бизнеса с криптовалутата уанкойн и е трябвало да се бяга. Съществуват твърдения, че съдружници на д-р Ружа Игнатова са си тръгнали с голямата част от парите и дори, че тя вече може и да не е между живите. Това пише немскоезичният сайт “Герлах репорт”, регистриран в САЩ. Интернет изданието се позовава на пост във фейсбук на Кари Валроос, наричан Европейски посланик на уанкойн. На 5 януари т.г. той пише на свой бивш колега: “Да кажем следното – надявам се, че все още имам своите 50 млн. ункойни, както и останалите мои 2,5 млрд. И от цялото си сърце си пожелавам уанкойн някой ден да се търгува публично. Работех единствено с д-р Р. (ужа) и вярвах само в нея… Тя винаги беше добра към мен, но нещо се случи… Настина се надявам всичко да е наред с нея”. Сайтът подчертава, че Кари Валроос е наясно с всички тайни на “мрежата за измами” и с мрежата от корумпирани адвокати, които “преследвали всеки клиент като дивеч”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.25", "title": " 330 млн. евро изчезнали с криптовалутата на д-р Ружа\t\t\t"}
{"url": "https://trud.bg/%d0%ba%d1%80%d0%b8%d1%81%d1%82%d0%be-%d0%b8%d0%b7%d0%b4%d0%b8%d0%b3%d0%b0-%d0%bf%d0%bb%d0%b0%d0%b2%d0%b0%d1%89%d0%b0-%d1%81%d0%ba%d1%83%d0%bb%d0%bf%d1%82%d1%83%d1%80%d0%b0-%d0%b2-%d0%bb%d0%be%d0%bd/", "text": "Кристо е получил разрешение от властите в Лондон да издигне временна скулптура в Хайд парк. Гигантската трапецовидна структура, озаглавена “Мастаба” ще плава във водите на изкуственото езеро Сърпентайн. Тя ще бъде изградена от 7 506 шарени варела на платформа от пластмасови кубове. “Мастаба” вероятно е вариант на проекта, който Кристо има намерение да вдигне в пустинята в Абу Даби. Разрешението за инсталацията е дадено на 23 януари от Уестминстърския съвет, съобщи британският печат. Тя ще съпътства откриването на изложба на Кристо и покойната му партньорка Жан-Клод в арт галерия “Сърпентайн”. От 20 юни и до 9 септември там ще бъдат изложени скулптури, рисунки и снимки, които представят 50 г. от работата на творческия тандем. В началото на миналата година роденият в България концептуалист се отказа от проекта си “Над реката”. Идеята му беше да покрие 67 км от течението на река Арканзас със сребрист плат в продължение на 14 дни. Кристо прекрати работата по него с обяснението, че няма никакъв интерес да го довърши, докато САЩ е под управлението на Доналд Тръмп. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.25", "title": " Кристо издига плаваща скулптура в Лондон"}
{"url": "https://trud.bg/%d0%bf%d1%83%d1%82%d0%b8%d0%bd-%d0%bf%d1%80%d0%b5%d0%b4%d0%bb%d0%be%d0%b6%d0%b8-%d1%86%d0%b5%d0%bb%d1%83%d0%b2%d0%ba%d0%b0-%d0%b2%d0%bc%d0%b5%d1%81%d1%82%d0%be-%d0%be%d1%80%d0%b4%d0%b5%d0%bd%d0%b8/", "text": "Руският президент Владимир Путин посети в рамките на работна визита столицата на Башкортостан Уфа местния завод за производство на авиодвигатели (УМПО), където се срещна с работници, предаде “Нюз.ру”. В хода на разговор един от инженерите – Виктор Богомолов, попита президента за наградите за успехи в работата. “Имахме по-рано традиция с връчване на медали. Нашият колектив е бил награждаван с два ордена “Ленин” и с орден на Трудовото червено знаме. Няма ли да е добре да върнем тази традиция?”, попита той. Държавният глава реагирал с усмивка на предложението. “Дайте просто да ви разцелувам!”, предложил Путин, след което прегърнал инженера. И обещал да помисли за завръщане към съветската практика с награди за трудовите колективи.", "date": "2018.01.25", "title": " Путин предложи целувка вместо ордени"}
{"url": "https://trud.bg/%d0%b2%d0%b5%d1%80%d0%b8%d0%b6%d0%bd%d0%b0-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%bd%d0%b0-%d1%86%d0%b0%d1%80%d0%b8%d0%b3%d1%80%d0%b0%d0%b4%d1%81%d0%ba%d0%be-%d1%88/", "text": "Верижна катастрофа стана в близост до спирка на градския транспорт на „Цариградско шосе” до мола, информира  . За щастие, пострадали при нея няма, само материални щети по автомобилите. Спирката, пред която има предпазни колчета, не е засегната, а колите са се ударили преди нея. Вероятната причина за инцидента е хлъзгавият път. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.25", "title": " Верижна катастрофа на „Цариградско шосе”, няма пострадали"}
{"url": "https://trud.bg/%d1%81%d1%82%d0%be%d0%bb%d0%b8%d1%87%d0%bd%d0%b8%d1%8f%d1%82-%d0%be%d0%b1%d1%89%d0%b8%d0%bd%d1%81%d0%ba%d0%b8-%d1%81%d1%8a%d0%b2%d0%b5%d1%82-%d0%bf%d1%80%d0%b8%d0%b5-%d0%b1%d1%8e%d0%b4%d0%b6%d0%b5/", "text": "Столичният общински съвет прие бюджета на София за 2018 г. Общинските съветници гласуваха с 42 гласа „за“, 14 „против“ и 0 „въздържали се“. Кметът на София Йорданка Фандъкова заяви, че бюджетът на София за 2018 г. е над 1,5 млрд. лв. и е доказателство за доброто финансово състояние на общината. „Преди около месец в края на 2017 г. представихме пред СОС проекта за бюджета през 2018 г. След това се проведе и публично обществено обсъждане. Имаше достатъчно време за предложения и дискусии. Благодаря на всички колеги за това, че работиха активно за навременното изготвяне на проекта за бюджет. Подготви се един добър проект на бюджет. Днес обсъждаме проекта за бюджета на София за 2018 г. в размер на 1,5 млрд. лв., което е с 220 млн. лв. повече в сравнение с този за 2017 г.“, заяви Фандъкова. По време на дебатите общинският съветник Иван Таков от БСП заяви, че бюджетът е заченат в лъжа. „Общинските съветници бяхме прелъстени и измамени. Единственото достойнство на бюджета, което чух е, че бил рекордно голям. Поставихте и друг рекорд – най-голямото неизпълнение на вашата гордост – на инвестиционната програма. 210 млн. лв. са неизразходваните средства. Това е поредният бюджет, в който липсва цялостна стратегия за развитието на София. Този бюджет за нас не е добър и затова няма да го подкрепим“, заяви той. Председателят на финансовата комисия Орлин Алексиев му отговори: „личи си, г-н Таков, че не сте яли кекс снощи“. Николай Стойнев от ГЕРБ заяви, че парите на общината са гарантирани.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.25", "title": " Столичният общински съвет прие бюджета на София за 2018 г."}
{"url": "https://trud.bg/%d0%b7%d0%b0%d0%bf%d0%b0%d0%b7%d0%b2%d0%b0%d1%82-%d1%86%d0%b5%d0%bd%d0%b8%d1%82%d0%b5-%d0%b7%d0%b0-%d1%82%d1%80%d0%b0%d0%b4%d0%b8%d1%86%d0%b8%d0%be%d0%bd%d0%bd%d0%b8%d1%8f-%d0%bf%d0%b0%d0%bd%d0%b0/", "text": "За поредна година да се запазят цените за търговците, които участват в пролетния 241 панаир в Търговище, предлага местната администрация. Тарифите за участниците тръгват от 10 лв. за кв.м, когато се наема свободна открита площ от над 100 кв. Най-скъпа е търговската площ в изложбените зали в галерия „Никола Маринов”, когато се ползват модулни конструкции. Там цената е 50 лв. за кв. С 10 лв. по-малко ще плащат тези, които излагат продукцията или стоките си в залите, но не ползват модули за щанда си. Общо шест са различните тарифи, според площта и местата, които ще се заявят от участниците в традиционния панаир. Цените трябва да бъдат одобрени от Общинския съвет, който ще заседава в края на месеца. Тази година панаирът ще бъде от 14 до 20 май, като откриването му съвпада с празника на Търговище. Местният панаир е сред най-старите тържища в страната и продължава една седмица, като задължително се провежда в седмицата, в която попада 14 май. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.25", "title": " Запазват цените за традиционния панаир в Търговище"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%b4-%d1%80-%d0%b0%d1%82%d0%b0%d0%bd%d0%b0%d1%81-%d0%ba%d0%b0%d0%bc%d0%b1-18/", "text": "Кметът на Благоевград д-р Атанас Камбитов бе домакин на среща, свързана със защитените територии и зони, както и тяхното опазване, съобщиха от общината. Във форума взеха участие представители на РИОСВ – Благоевград, НП „Рила“, експерти от министерства и кметове от Македония. В рамките на форума бяха обсъдени функциите на Регионална инспекция по околна среда и водите, разновидностите и защитените зони към институцията, паркове, забележителности, защитени зони и правомощия на парковете и общината. Гостите бяха приветствани от кмета Атанас Камбитов, който изрази увереност в ползите на срещата. „Изключително ми е приятно да бъдем домакини на тази среща. Поздравявам Ви за инициативата и желанието да се запознаете със защитените територии в област Благоевград, с политиките, които провеждаме в България. Предполагам, че откриете и прилики разлики, но идеята е от срещата да се извлече най-доброто и да го приложите и във Вашата практика. Общините в България имат важна, но не водеща роля по отношение на Защитените територии и винаги се стремим да съдействаме на институциите. Община Благоевград има много богат и добър опит с Общини от Република Македония. Ние осъществихме няколко проекта, има и такива, конкретно свързани с биоразнообразието. Пожелавам успех на участниците във форума“, каза в приветствието си кметът д-р Атанас Камбитов. На срещата присъстваха и заместник- кметовете на Благоевград Зорница Кралева и инж. Емилия Тунева. От името на всички 11 кметове от Република Македония и представители на Министерства, както и институции, които разглеждат въпросите за биоразнообразието и опазването на природата, приветствие отправи кметът на община Кочани Николчо Илиев. Той благодари на кмета д-р Атанас Камбитов както за домакинството, така и за предоставената възможност делегацията да се запознае с начините на опазване на защитени зони и територия в област Благоевград. Богатството от територии, видове, тяхното опазване, стопанисване и подобряване условията за защита, представиха в изключително изчерпателни презентации Галина Цветкова,експерт от РИОСВ и Николина Георгиева от Национален парк „Рила“. В края на срещата, гостите от Македония зададоха въпроси на експертите, за да могат максимално да почерпят опит за структура, финансиране и други.", "date": "2018.01.25", "title": " Кметът на Благоевград д-р Атанас Камбитов откри среща на тема „Запознаване със Закона за защитените територии и Закона на биологичното разнообразие и предизвикателствата, свързани с тях“"}
{"url": "https://trud.bg/%d1%81%d1%8a%d0%b2%d0%b5%d1%82%d1%8a%d1%82-%d0%b7%d0%b0-%d0%b8%d0%ba%d0%be%d0%bd%d0%be%d0%bc%d0%b8%d1%87%d0%b5%d1%81%d0%ba%d0%be-%d0%b8-%d1%81%d0%be%d1%86%d0%b8%d0%b0%d0%bb%d0%bd%d0%be-%d1%80%d0%b0/", "text": "Съветът за икономическо и социално развитие към президента Румен Радев проведе днес първото си заседание на „Дондуков“ 2. Държавният глава откри срещата, в която взеха участие председателят на БАН акад. Юлиан Ревалски, проф. Николай Неновски, проф. Христина Вучева, проф. Христо Бозуков, доц. Жасмина Мирчева, проф. Петко Салчев, доц. Виктор Йоцов, д-р Дора Мирчева-Димитрова, Чавдар Найденов, Еленко Божков и Атанас Пеканов, съобщиха от пресслужбата на държавния глава. „Успехът на всяка политика се измерва чрез ползата, която носи за обществото“, заяви президентът и добави, че постигането на социална справедливост и висок стандарт на живот са цели, които трябва да обединяват усилията на институциите, научните и образователни среди. Експертите в сферата на икономиката, финансите, енергетиката и здравеопазването ще консултират и подпомагат със своите опит и познания  работата на президентската институция в областта на икономическото и социално развитие. Съветът ще провежда своите заседания веднъж на два месеца, като могат да се свикват и извънредни заседания. По време на срещата беше приета програма и бяха определени три приоритетни области, в които експертите от Съвета ще фокусират своята работа: България в Европейския съюз; Технологична България; Социална България. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.25", "title": " Съветът за икономическо и социално развитие към президента Радев проведе първото си заседание"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%b2%d0%b5%d0%bb%d0%b8%d0%ba%d0%be-%d1%82%d1%8a%d1%80%d0%bd%d0%be%d0%b2%d0%be-%d0%b5-%d0%b7%d0%b0%d0%b4%d1%8a%d1%80%d0%b6%d0%b0%d0%bb%d0%b0-%d0%b3%d0%b0%d1%80/", "text": "Гаранционни вноски в размер на 135 836 лв. не е възстановила община Велико Търново на експлоатационни дружества, фирми и юридически лица, които не са възстановили улични настилки в града след извършването на строително-ремонтни дейности. Това съобщи кметът на старата столица Даниел Панов в отговор на питане на общинският съветник Николай Илчев от партия АБВ как и по какъв ред се санкционират нарушители, които не възстановяват щетите от тези дейности. „При констатирани недостатъци след възстановителните работи общината задържа гаранционната вноска и налага санкции. За всяко разкопаване в дирекция „Строителство и устройство на територията” се съставя досие, съдържащо десетки разрешителни, включително съгласуване с „Пътна полиция”, обясни Панов.  Градоначалникът допълни, че от 1 януари 2014 г. до момента в общината са съставени 64 такива досиета. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.25", "title": " Община Велико Търново е задържала гаранционни вноски за над 135 000 лева заради невъзстановени улици"}
