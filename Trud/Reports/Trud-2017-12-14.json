{"url": "https://trud.bg/%d0%ba%d0%be%d0%bb%d0%b5%d0%b4%d0%bd%d0%b8-%d0%b1%d0%be%d0%bd%d1%83%d1%81%d0%b8-%d0%b7%d0%b0-%d0%bf%d0%be%d0%bb%d0%b8%d1%86%d0%b0%d0%b8%d1%82%d0%b5/", "text": "Служителите на МВР ще вземат коледни бонуси за първи път от над 10 години, научи “Труд” от полицейски източници. Вътрешният министър Валентин Радев е разписал заповед, с която униформените ще получат по 480 лева. Парите идвали от икономии в бюджета на ведомството, както и от по-малко разходи за издръжки в областни дирекции. Бонуси няма да получат членовете на политическия кабинет, стажантите, наказаните дисциплинарно и отстранените служители. Някои полицаи обаче подозират, че с допълнителните пари се опитват да тушират протестите им за по-високи заплати.", "date": "2017.12.14", "title": " Коледни бонуси за полицаите\t\t\t"}
{"url": "https://trud.bg/%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be%d0%b4%d0%bd%d0%b8%d1%8f%d1%82-%d0%b2%d0%b0%d0%bb%d1%83%d1%82%d0%b5%d0%bd-%d1%84%d0%be%d0%bd%d0%b4-%d0%b1%d0%b3-%d0%b4%d0%be%d1%85%d0%be%d0%b4/", "text": "България бележи силно икономическо възстановяване, но основното предизвикателство пред управляващите e доходите на хората  да са по-близки до равнищата в напредналите страни членки на Европейския съюз. Това пише в оценката си екипа на Международния валутен фонд след редовната му мисия в страната. “Все още има много дълъг път, който трябва да бъде извървян, за да може нивото на доходите да достигне средноевропейските стойности. Подобряването на достъпа до образование и последващо обучение е изключително важно, за да се посрещне сложният и задълбочаващ се проблем с липсата на квалифицирана работна ръка”, отбеляза ръководителят на мисията на фонда у нас  Йорг Декресин. Фондът дава положителна оценка за фискалната политика, заложена в бюджета за 2018 година и за прогнозите за ръста на БВП в краткосрочен план. “Подкрепяме усилията на България за влизане в механизма, предхождащ въвеждането на еврото”, заяви  той и допълни, че валутният съюз ще донесе ползи, но и нови отговорности на страната.  МВФ прогнозира икономиката ни да расте с 3,9% през 2018 г. В оценката си от фонда споменават и стрес тестовете от 2016 г., които показаха, че банковата система като цяло е устойчива.", "date": "2017.12.14", "title": " Международният валутен фонд: БГ доходите трябва да стигнат средноевропейските"}
{"url": "https://trud.bg/%d1%87%d0%b5%d1%82%d0%b8%d1%80%d0%b8%d0%bc%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d0%bf%d1%80%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%b2-%d1%8e%d0%b6/", "text": "Поне четирима души са загинали след катастрофа между училищен автобус и влак в Южна Франция, предава AFP, като се позовава на източник от полицията. Инцидентът е станал на прелез, разположен на около 18 километра от град Перпинян, близо до границата с Испания. На място са пристигнали линейки и екипи на полицията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.14", "title": " Четирима загинали при катастрофа между влак и автобус в Южна Франция"}
{"url": "https://trud.bg/%d1%81%d0%bb%d1%83%d0%b6%d0%b8%d1%82%d0%b5%d0%bb%d0%b8-%d0%bd%d0%b0-%d0%b3%d0%b4%d0%b1%d0%be%d0%bf-%d0%bf%d1%80%d0%b5%d1%83%d1%81%d1%82%d0%b0%d0%bd%d0%be%d0%b2%d0%b8%d1%85%d0%b0-%d0%bd%d0%b5%d0%b7/", "text": "Служители на сектор „Киберпрестъпрност“ – ГДБОП предприеха проверка за нарушени авторски права по сигнал от български автор. Сигналът е свързан с установено незаконно онлайн разпространяване на закриляни обекти на авторското право  – литературни произведения, без уредени авторски права, съобщиха от пресцентъра на МВР. В резултат на предприетите действия от служителите от „Киберпрестъпност“-ГДБОП е преустановен достъпът до интернет страница, съдържала над 39 000 литературни произведения на над 7600 български и чуждестранни автори. В процеса на проверката е установена и документирана цялостната незаконна дейност. Към момента е изяснено, че от интернет страницата с ограничен достъп членове на затворена група във Фейсбук  са сваляли  литературни творби на български и чуждестранни автори, които в последствие споделяли в социалната мрежа. С намесата на киберполицаите е прекратено нарушаването на правата на авторите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.14", "title": " Служители на ГДБОП преустановиха незаконно разпространение на литературни творби\t\t\t"}
{"url": "https://trud.bg/%d0%b6%d0%b8%d0%b2%d0%be%d1%82%d1%8a%d1%82-%d0%bf%d0%be%d1%81%d0%ba%d1%8a%d0%bf%d0%bd%d0%b0-%d1%81-3-%d0%b7%d0%b0-%d0%b3%d0%be%d0%b4%d0%b8%d0%bd%d0%b0/", "text": "Точно 3% инфлация регистрира НСИ през ноември на годишна база, а единадесетият месец е поредният, през който поскъпва животът у нас. За 30 дни цените на стоките и услугите са се увеличили с 0,4%, като по-осезаемо са се вдигнали стойностите на транспорта (+1,2%), храната и безалкохолните (+0,6%). Алкохолът и тютюневи изделия са по-скъпи с 0,4%, а комуналните услуги ни струват с 0,5% повече. При хранителните продукти цената на яйцата се е повишила с 20,9% за месец. Именно храните са и основен източник на годишното поскъпване на живота у нас. Потребителските цени започнаха да вървят нагоре към края на миналата година, но ръстът стана по-отчетлив от януари 2017 г. Преди това статистиката отчиташе близо три години дефлация, но повишението на международните цени на храни и горива обърна тенденцията и изведе показателя на положителна територия. Прогнозата на Министерството на финансите е за инфлация и догодина. Хармонизираният индекс на потребителските цени, според министерството ще постигне средногодишен растеж от 1,4% през 2018, като инфлацията в края є ще е 1,6%. Ръстът ще се определя от продължаване на поскъпването при потребителските цени на храните и горивата, както и от засилване на базисната инфлация под влияние на по-високото вътрешно търсене.", "date": "2017.12.14", "title": " Животът поскъпна с 3% за година\t\t\t"}
{"url": "https://trud.bg/%d0%bf%d0%be%d0%bd%d0%b5-20-%d0%b4%d1%83%d1%88%d0%b8-%d0%bf%d0%be%d1%81%d1%82%d1%80%d0%b0%d0%b4%d0%b0%d1%85%d0%b0-%d0%bd%d0%b0-%d0%b4%d0%b5%d1%80%d0%b1%d0%b8%d1%82%d0%be-%d0%b2-%d1%81%d1%8a%d1%80/", "text": "Поне 20 фенове пострадаха при сбиване по време на 156-о издание на сръбското дерби между „Партизан“ и „Цървена звезда“ (1:1). Един човек е приет в реанимация на болница, където е откаран с бърза помощ и е в критично състояние. Сред арестуваните има и българин, който участвал в боя. Името му към момента остава в тайна. Масовото меле, което продължи десет минути, бе в сектора с ултрасите на „черно-белите“, които бяха домакини. Според информациите сбиването е между две враждуващи фракции на „гробарите“ – желаещите да вземат властта на Южната трибуна от групировката „Йънг Бойс“ и настоящите лидери от „Алкатраз“. Наложи се намесата на жандармерията, която изведе десетки окървавени фенове от стадиона, а жертви имаше и сред представителите на реда – четирима полицаи също са били приети в болница след мача. Повелите неуспешния преврат си понесоха последствията, бивайки изхвърлени голи на пистата пред сектора. Първоначално се смяташе, че става дума за внедрени фенове на „Цървена звезда“, но в последствие се разбра, че става дума за вътрешни брожения между навиячите на „Партизан“.  156-ото сръбско дерби завърши 1:1. По този начин „звездашите“ ще зимуват с аванс от 9 точки пред вечния си съперник, който водеше до 84-ата минута. Изравнителното попадение за „червено-белите“ заби Ричмънд Боакие. Преди това „Партизан“ поведе с гол на Сейду Сума от дузпа в 62-ата минута. Това беше първият наказателен удар за „гробарите“ в дербито от 1995 година. Снимка: Twitter", "date": "2017.12.14", "title": " Поне 20 души пострадаха на дербито в Сърбия"}
{"url": "https://trud.bg/%d1%88%d0%be%d1%84%d1%8c%d0%be%d1%80%d1%8a%d1%82-%d0%bf%d1%80%d0%b5%d0%b3%d0%b0%d0%b7%d0%b8%d0%bb-%d1%81%d1%82%d1%83%d0%b4%d0%b5%d0%bd%d1%82%d0%ba%d0%b0%d1%82%d0%b0-%d0%b8%d0%b7%d0%bb%d0%b8%d0%b7/", "text": "Срещу 5 хиляди лева парична гаранция излиза от ареста водачът на камиона, който прегази 19-годишната студентка Фатиме на пешеходна пътека в Благоевград. 53-годишният Илия Шопов бе видимо разстроен, той заяви пред съда, че не е престъпник и няма да се укрие и затова иска по-лека мярка. Прокуратурата обаче поиска постоянна мярка задържане, която съда не прие и постанови парична гаранция. В разследването е било установено,че камионът му е бил претоварен с цели 11 тона пясък, но това няма отношение към катастрофата. Камионът се е движел с 5 км.в час, момичето е попаднало под дясна задна гума,но как точно е станало все още експертите не знаят и проучват. Ясно е, обаче, че водачът не я е видял, но и няма пряко прегазване с предната част на камиона. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.14", "title": " Шофьорът, прегазил студентката, излиза от ареста срещу 5 хил. лв. гаранция"}
{"url": "https://trud.bg/%d0%b2%d0%b8%d1%86%d0%b5%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b2%d0%b0%d0%bb%d0%b5%d1%80%d0%b8-%d1%81%d0%b8%d0%bc%d0%b5%d0%be%d0%bd%d0%be%d0%b2-%d0%bf%d1%80%d0%b5%d0%b4/", "text": " – За мое съжаление, една малка битка прерасна в излишна война. България има огромен потенциал за планински туризъм – ние сме 7-мата държава с най-много планинска територия в Европейския съюз и релефът на нашите планини е оптимален не за зимен,  а за целогодишен планински туризъм. В същото време, през последните десет години се наблюдава един целенасочен саботаж – за този период европейските ни конкуренти изградиха 1900 нови лифта, а ние – нула. За цяло десетилетие успяхме да ремонтираме два стари лифта – няма сила на света, която да ме убеди, че това е случайно. И доколкото разбирам от последното социологическо проучване, общественото мнение също клони в тази насока – 2/3 от българите смятат, че замразяването на развитието на планинския ни туризъм е в интерес на чуждестранни конкуренти. Затова аз възприех това като кауза и моя следваща голяма задача в направление туризъм.  – Това беше едно от големите ми разочарования през този управленски мандат. На коалиционен съвет постигнахме съгласие да одобрим искането на кмета Икономов за придвижване на казуса Банско като най-наболял в сектора. За моя огромна изненада, премиерът отложи разглеждането на точката – без да бъда предупреден аз или коалиционните партньори от Обединени патриоти. В същото време, протестиращите еколози и кандидат-депутати от опозиционни партии пред Министерски съвет знаеха, най-вероятно защото Борисов им е пратил SMS. Но станало каквото станало, уверенията на Борисов са, че договорът и промяната в плана за управление на НП Пирин ще се гласуват на 28 декември заедно. Едното без другото е невъзможно. Да видим.  – Пълни глупости. Единствената промяна в плана за управление е, че се разрешават предложения – ако все още има желаещ да изръси 40 млн. лв. за нов лифт. Законът за защитените територии пък напълно забранява изграждането на каквито и да било сгради на територията на националния парк. Тоест, концесионерът ще може да строи само спортни съоръжения и то при спазване на тежките процедури, заложени в закона, в т.ч. и еко-оценка. Всичко друго са измислици и спекулации.  – Ситуацията е плачевна. Както казах, 10 години – нула нови лифта, нула метра нови ски писти. А можем да развиваме планински туризъм не само на стотината километри писти в Боровец, Банско и Пампорово. А имаме още Добринище и Кулиното, имаме Паничище-Сапарева Баня, Костенец, Картала, Перелик, Белмекен, Ком-Берковица, Беклемето-Троян, склоновете в Чипровски Балкан. Десетки подходящи за планински туризъм места в Рила, Пирин, Родопи, Стара Планина и Осогово. За Витоша изобщо не искам да говоря – там положението е национална трагедия. Няма такъв лукс в Европа на 15 минути от центъра на столицата да имаш планина над 2000 метра и условия за ски, а достъпът да е като през 19-ти век. Що се отнася до кой пречи, то със сигурност освен еколозите, пречи и държавата. Защото тя изготвя нормативната база и законите. Идиотският закон за горите разрешава да изсечеш горите, за да направиш далекопровод, но не разрешава да направиш просека за лифт без да смениш предназначението на земята, което означава да чакаш 3 години процедури и да платиш луди пари. Безчинствата на еколозите в услуга на чуждестранни конкуренти са извършвани през годините с мълчаливото съгласие или бездействие на фактори в държавата.  – Може да си промени държавната политика. И това сме разписвали в коалиционното споразумение и програма – държавна политика за улесняване на инвестициите в този сектор, тъй като те са крайно недостатъчни. На последната среща в МОСВ чух статистика, че капацитетът на всички писти в България е 20-25 000 души. В една Андора с размера на община Вълчи Дол е над 150 000 души. Правилните стъпки са не да вървим казус по казус с пунически войни, а да направим такава нормативна рамка, по която предприемачите да могат реализират инвестиции без да влизат в ситуации тип „Параграф 22“. Нашата мисия като държавници-патриоти е да превърнем страната ни в толкова силен конкурент на европейските туристически дестинации, че те да се плашат от нас, а не ние – от тях.", "date": "2017.12.14", "title": " Вицепремиерът Валери Симеонов пред „Труд“:  Десетгодишният саботаж на българския планински туризъм е недопустим\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%be%d1%82-%d0%b1%d1%80%d0%be%d1%8f-%d0%bd%d0%b0-%d1%82%d1%80%d1%83%d0%b4-%d0%b2-%d0%bf%d0%b5%d1%82%d1%8a-4/", "text": "Жените във властта са по-харесвани отколкото мъжете. Това става ясно от проучване на обществените нагласи в България за месец декември, направено от Центъра за анализи и маркетинг. Резултатите от допитването между 821 пълнолетни граждани в страната беше представено вчера от директора на Центъра Юлий Павлов. Повече от любопитно изглежда последната рейтинговата класация топ 5 на политиците у нас. На челните места са президентът Румен Радев, омбудсманът Мая Манолова, столичният кмет Йорданка Фандъкова, премиерът Бойко Борисов и вицепрезидентът Илиана Йотова. “Сегашната коалиция няма как да бъде по-стабилна”. Това заяви пред журналисти в Брюксел премиерът Бойко Борисов. В столицата на Белгия той участва в последното за тази година заседание на Съвета на европейските лидери на ЕС. На въпрос за спора с Валери Симеонов по отношение на концесията за Банско , за която вицепремиерът се разсърди, че се отлага, Борисов коментира: “Отнасям се с уважение към своите заместници, отнасям се стриктно и точно. Мога да се върна на темата от МС за тема, която го е разсърдила. Има го и в стенограмата”. БСП изпраща забраната за нови медикаменти в Конституционния съд. Социалистите са категорични, че Параграф 6 от Закона за бюджета на НЗОК за 2018г., с който се въвежда мораториум на здравната каса за заплащане на иновативни лекарства и молекули нарушава правата на болните. На вчерашното заседание на парламента с гласовете на 126 народни представители от ГЕРБ, Обединени патриоти и „Воля“ бе преодоляно ветото на президента Румен Радев върху въпросния параграф. “Руският президент, който и да е той, ще дойде в България послучай 140-годишнината от Освобождението на България. Това вероятно ще се случи през тази година – нали цялата е юбилейна.” Това увери посланикът на Русия Анатолий Макаров, който вчера има среща с български журналисти в централата на СБЖ. Той уточни с усмивка, че мнозина предричат нов мандат на Владимир Путин, но докато изборите, които ще са на 18 март догодина, не минат, името на бъдещия президент няма как да се знае. Интервю с вицепремиера Валери Симеонов         От 200 години на „Даунинг стрийт“ №10 е английското правителство, а ние размятаме институциите наляво и надясно – анализ на проф. Божидар Димитров от поредицата му “Политически разкопки”       Това най-накрая трябва да разберат политиците – коментар на Спирдон Спирдонов        ", "date": "2017.12.14", "title": " Вижте акцентите от броя на “Труд” в петък, 15 декември 2017"}
{"url": "https://trud.bg/%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%be%d1%82%d0%be-%d1%81%d0%bf%d1%8a%d0%b2%d0%b0-%d0%b2%d1%82%d0%be%d1%80%d0%b8%d1%8f-%d0%bb%d0%b8%d1%84%d1%82-%d0%bd%d0%b0-%d0%b1/", "text": "Дългогодишният хаос в развитието на българския туризъм е довел до логичното: пълна криза в общественото мнение за сектора. Това показва национално-представително изследване на Европейския институт за стратегии и анализи, извършено от агенция Маркет Линкс. Въпреки че през последните години тече последователна централизация на решенията, взимани за туризма, общественото мнение е категорично на противоположния полюс – 67.6% от хората искат местните хора (51.3%) и местната община (16.3%) да имат правото да решават как да бъде развиван туризма на съответното място. Други 17.4% виждат тази роля като присъща за Министерство на туризма, като интересен факт е, че дори самото министерство се разглежда като странично за централния орган – Министерски съвет. Едва 2.7% желаят именно правителството да бъде двигател на развитието на туризма по места.  Тези очаквания и нагласи на хората са в осезаем дисонанс с практиката за централизирани решения на максимално високо ниво в изпълнителната власт. Фактът, че оценката за министерство на туризма като решаващ фактор е 6.5 пъти по-висока, отколкото оценката за българското правителство като цяло е основание за допълнителен задълбочен анализ. Очевидно въпреки крайните правомощия, които има МС и властовите инструменти, с които разполага правителството хората не желаят решенията да се взимат на толкова високо ниво. Има колизия между реално (подобни решения могат да бъдат взети и осъществени от правителството) и желано, очакванията и оценката на българските граждани е решаващата дума да е на местните хора и на местната власт. В тази връзка анкетираните български граждани са по-склонни да възприемат министерство на туризма като по-близко до проблемите на местните хора и на района, отколкото Правителството или ЕК. Вероятно като изненади за политическата класа може да се разтълкуват и фактът, че най-висока подкрепа за децентрализация и овластяване на местните хора изразяват младите българи до 35 г., а най-високата подкрепа за еко-организациите срещу инвеститорите идва от най-богатите българи. Разразяващите се в продължение на десетилетие спорове за втори кабинков лифт в Банско категорично не се възприема от повечето хора като война само между еколози и инвеститори. Макар 46.8% от обществото да са посочили екологичните организации като основен фактор, имащ интерес да не се реализира втори лифт, почти толкова са и хората, които смятат, че чуждестранните конкуренти на българския туризъм имат същия интерес, който е еднопосочен с интереса на еколозите. Далеч по-изненадващо е и консолидиращото се мнение сред 26.3%, че държавната администрация и държавните институции също работят срещу реализацията на проект за втори лифт над Банско. На обратния полюс е възприятието за интереса на местните хора – 9 от всеки 10 респондента в проучването смятат, че местните имат интерес идеята да се превърне в реалност. Тоест и по тази линия се констатира отчетливо разделение между интересите на хората от място и на външните фактори – сред които попадат както еко-организациите и централната администрация, така и конкурентите ни в международния зимен туризъм. Курортът Банско се разпознава като най-популярния планински курорт в България от 65% от анкетираните, следван от Боровец с 19% и Пампорово с 15%. Вероятно трябва да събуди притеснение фактът, че едва 0.4% разпознават Витоша като най-популярна туристическа дестинация – очевидно е, че западащото състояние на инфраструктурата в планината нанася необратими щети върху общественото мнение. Най-високата оценка за качество на туристически продукт се дава на зимния, ски и планински туризъм – 7.6 по десетобална скала. Младите българи между 18 и 34 г. дават най-консолидираната подкрепа за този вид туризъм. На второ място е морският туризъм – 6.4. Много плътно се приближава спа, балнео и уелнес туризмът – 6.2. След това е културно-историческият туризъм – 5.4, селският и еко туризъм – 5.1, вино и гурме туризъм – 4.5, конгресен туризъм – 3.7. Ниската оценка за конгресния туризъм би трябвало да послужи като предупреждение за готовността на държавата за предстоящото европейско председателство.  Според обществото, в България трябва да се развиват приоритетно морския туризъм (73.6%) и планинския (64.7%). Зад тях остават спа туризма с 52.4%, културно-историческият с 48.5% и селският туризъм с 38.4%.", "date": "2017.12.14", "title": " Правителството спъва втория лифт на Банско в интерес на чужди държави и конкуренти"}
{"url": "https://trud.bg/%d0%b4%d0%b0%d0%bd%d0%b0%d0%b8%d0%bb-%d0%ba%d0%b8%d1%80%d0%b8%d0%bb%d0%be%d0%b2-%d0%b0%d0%bd%d1%82%d0%b8%d0%ba%d0%be%d1%80%d1%83%d0%bf%d1%86%d0%b8%d0%be%d0%bd%d0%bd%d0%b0%d1%82%d0%b0-%d0%ba%d0%be/", "text": "Всички лица, които заемат висши публични длъжности, могат да бъдат проверявани, изброени са в 46 категории, т.е това са топ административни длъжности. Прибавя се и категорията на по-нисшите служители. Това каза пред   Данаил Кирилов, ГЕРБ, председател на правната комисия в парламента по повод приетия Антикорупционния закон, с който обединиха Комисията за конфискация, Комисията за борба с конфликт на интереси и дирекцията на ДАНС за борба с корупцията. Според органа всеки, който иска, може да подаде сигнал за корупция или конфликт на интереси срещу лице от властта. “Най-големият дебат беше за гл. 9 при функция на дирекция, която се пренася от ДАНС в новия общ единен антикорупционен орган. Тази дирекция ще извършва оперативно разследване и анализ на фактите и обстоятелства, които са свързани с корупция”, заяви Кирилов. За достоверността на сигналите той каза, че би могло лесно да се установи. “Всички лица, които заемаме висши длъжности, подаваме декларации, т.е има богат архив с лични данни за нашето имотно състояние. Много е лесно да се различи при тези данни, ако те се отнесат към всички други регистри, които са налични. Ние вярваме, че комисията дори още на предварителна фаза би могла да установи дали в сигнала се съдържат годни данни или са необходими спешни мерки по обезпечаване на незаконно придобито имущество”, поясни председателят на правната комисия в парламента. Председателят на правната комисия каза, че подборът при този орган ще бъде много специфичен и ще се гледа за хора,които имат най-утвърден авторитет или са достатъчно “чисти” за да са били омърсени от тази среда. Кирилов потвърди, че комисията няма да подслуша. Тя може да прави заявление за използване на СРС. Подслушването е един от способите. “, каза той. За вота на недоверие той коментира, че това е българският почерк и в друга държава такъв момент би консолидирал страната. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.14", "title": " Данаил Кирилов: Антикорупционната комисия няма да подслушва"}
{"url": "https://trud.bg/%d1%86%d1%81%d0%ba%d0%b0-%d0%b2%d0%b7%d0%b5-%d1%81%d0%ba%d0%b0%d0%bb%d0%bf%d0%b0-%d0%bd%d0%b0-%d0%bb%d1%83%d0%b4%d0%be%d0%b3%d0%be%d1%80%d0%b5%d1%86/", "text": "ЦСКА взе скалпа на „Лудогорец“ и се класира на полуфинал за купата на България. „Червените“ победиха с 2:1 след продължения. Първите два отбора в класирането на Първа професионална лига спретнаха спиращ дъха двубой. Срещата започна вихрено. Николай Бодуров се пребори за топката в средата на терена, напредна няколко крачки и с бомбен изстрел препарира вратаря Броун за 1:0. Голът даде импулс на „червените“ и до 30-ата минута можеха да вкарат още. Броун спаси удар с глава на Раул Лое. Последва и пропиляна възможност от Кирил Десподов. От пропуските се възползваха гостите. Александър Дюлгеров фаулира Марселиньо със закъснял шпагат в наказателното поле. Реферът Георги Кабаков бе категоричен – дузпа за „орлите“. Козмин Моци не трепна и изравни – 1:1. ЦСКА отговори с разбъркване в наказателното поле на „Лудогорец“ и удар в гредата на Дюлгеров. Страничният рефер обаче вдигна засада, което ядоса Фернандо Каранга и футболистът му показа среден пръст. Момент, който бе уловен от телевизионните камери, но не и от съдиите. В средата на полувремето отборите се хванаха за гушите. Вандерсон блъсна дете, което гони топките. Играчите на двата отбора започнаха да се блъскат, но ситуацията бе овладяна. След почивката гостите поискаха Барт да бъде изгонен. Бранителят спря откъсващия се Върджил Мисиджан. Претенциите не бяха уважени, а защитникът получи жълт картон. В 60-ата минута „Лудогорец“ можеше да вкара за втори път. Джоди Лукоки прехвърли излезлия Витаутас Черниуаскас. Когато всички си мислеха, че топката ще влезе във вратата, тя се чукна в горната греда и се върна в игра. Малко по-късно тимът от Разград изпусна нов гол. Черниуаскас спаси с крак удар на Марселиньо. Попадение на Лукоки пък бе отменено заради засада. Така мачът влезе в продължения. В 95-ата минута ЦСКА вкара за 2:1. Разписа се Кирил Десподов, който хвърли в екстаз феновете по трибуните. Във второто продължение Натанаел бе изгонен за удар без топка.", "date": "2017.12.14", "title": " ЦСКА взе скалпа на „Лудогорец“"}
{"url": "https://trud.bg/%d0%b8%d0%bc%d0%be%d1%82%d0%bd%d0%b8-%d1%81%d0%b4%d0%b5%d0%bb%d0%ba%d0%b8-%d0%b7%d0%b0-600-%d0%bc%d0%bb%d0%bd-%d0%bb%d0%b2-%d0%be%d1%82%d1%87%d0%b8%d1%82%d0%b0%d1%82-%d0%b2-%d0%bf%d0%bb%d0%be%d0%b2/", "text": "Сделки за 600 млн. за придобиване на имоти са осъществени в Пловдив от началото на 2017 г. до момента, съобщи кметът на града под тепетата Иван Тотев по време на церемонията по връчване на Годишните отличия за стратегически инвеститори в региона за тази година. „Изпращаме най- добрата година от инвестиционна гледна точка. До момента в Пловдив са осъществени сделки за 600 млн. лв. за придобиване на имоти. Остават още 15 дни до Нова година, а много пъти сме ставали свидетели именно в края на годината да се осъществят големи сделки и нищо чудно сумата да достигне 650 млн. лв. Такова нещо досега в Пловдив не е имало. С този растеж на инвестициите безработицата в града е около 3%”, декларира градоначалникът. Другата впечатляваща новина е, че според статистиката в Пловдивския регион през тази година са създадени повече нови работни места, отколкото в цяла Северна България. За да покаже своето уважение и признателност към хората, избрали да развиват своя бизнес именно в Пловдив, кметът награди 14 компании. Отличените за техния значим принос в развитието на бизнеса в града под тепетата и региона, разкриването на нови работни места и многомилионни инвестиции фирма са:  „Бела България”, „Биомашиностроене” АД, „Булпрос”, „Булсафил”; „Ви Пи Брандс” – топ производител на вина и спиртни напитки, „Енигма Софтуер Груп”, „Интрама”, „Милара Интернешънъл””, „Обединена млечна компания”, „ПИМК”, „ТЕД БЕД”, „Футбол Радар”, „Хъс” ООД и „Осрам” – един от най-големите производители на осветителни тела и системи в света. „Хубавото и много радващо е, че виждам силен интерес за инвестиции и на наши местни, пловдивски компании”, допълни Иван Тотев. Според него това ще позволи на пловдивския бизнес да удвои пазарите си, да се развива и да увеличи броя на заетите. Затова и фокусът на общината през следващата година ще е да подпомага местни компании и всички, които са ситуирани в града, за да стане Пловдив още по-добро място за живеене и още по-привлекателно място за инвестиции. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.14", "title": " Имотни сделки за 600 млн.лв. отчитат в Пловдив през 2017 г."}
{"url": "https://trud.bg/%d0%bd%d0%b0-22-%d0%b4%d0%b5%d0%ba%d0%b5%d0%bc%d0%b2%d1%80%d0%b8-%d0%bf%d1%83%d1%81%d0%ba%d0%b0%d1%82-%d0%b7%d0%b0-%d0%b4%d0%b2%d0%b8%d0%b6%d0%b5%d0%bd%d0%b8%d0%b5-%d1%80%d0%b5%d0%bc%d0%be%d0%bd%d1%82/", "text": "Основно ремонтираният път Карлово – Баня ще бъде отворен за движение на МПС-та на 22 декември, обещаха от фирмата изпълнител пред областния управител на Пловдив Здравко Димитров по време по поредната му инспекция. Рехабилитацията на трасето е почти завършена, а в момента се полага маркировката и се изграждат пътните банкети. Полагането на основното асфалтово покритие на новото платно на пътя Пловдив- Асеновград е вече завършено и в момента се работи по кръговите кръстовища на разклоните за селата Крумово и Куклен, видяха още в четвъртък губернаторът Здравко Димитров и неговият заместник Петър Петров по време на обиколката си из региона. След завършването на кръговите кръстовища ще започне изграждането на пътната инфраструктура и на локалните платна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.14", "title": " На 22 декември пускат за движение ремонтирания път Карлово – Баня"}
{"url": "https://trud.bg/%d0%b4%d0%b5%d1%82%d1%81%d0%ba%d0%b8-%d1%81%d0%bc%d1%8f%d1%85-%d0%b8-%d0%bc%d0%bd%d0%be%d0%b3%d0%be-%d0%bf%d0%be%d0%bb%d0%be%d0%b6%d0%b8%d1%82%d0%b5%d0%bb%d0%bd%d0%b8-%d0%b5%d0%bc%d0%be%d1%86%d0%b8/", "text": "С голям интерес протече четвъртата вечер на най-обичаната инициатива от децата на Благоевград „Часът на приказния разказвач“. Тази вечер за малчуганите се погрижиха актьорите от Общински Куклен театър – Благоевград. Те представиха изключителна постановка под надслов „Балът на Пепеляшка“. Малките гости във фоайето на Общината гледаха и слушаха с интерес магичното представяне на приказката. Детският кът около елхата, пред камината, бе изпълнен с детски усмивки и вълшебство. Преди старта на представлението, децата на Благоевград пиха топло мляко, чай и хапваха коледни бисквитки. „Часът на приказния разказвач“ продължава и утре, отново в 18:00 часа, във фоайето на Община Благоевград. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.14", "title": " Детски смях и много положителни емоции в четвъртата вечер на „Часът на приказния разказвач“"}
{"url": "https://trud.bg/%d1%88%d1%83%d0%bc%d0%b5%d0%bd%d1%86%d0%b8-%d1%82%d1%80%d0%b5%d1%82%d0%b8-%d0%bf%d0%be-%d0%bf%d0%be%d0%bb%d0%b7%d0%b2%d0%b0%d0%bd%d0%b5-%d0%bd%d0%b0-%d0%b8%d0%bd%d1%82%d0%b5%d1%80%d0%bd%d0%b5%d1%82/", "text": "В Шуменско 68% от хората на възраст между 16 и 74 г. използват интернет всеки ден или поне веднъж седмично /при 61,9% средно за страната б.а./. Това отрежда трето място на региона сред 28-те области в страната. Първа е област София – 75%, а най-отзад е област Търговище – 42,8%. Иначе жителите на Шуменско са първи в страната по достъп до интернет в домовете си/77,9%/. В Шуменско жените са по-активни и по-често се възползват от удобствата на глобалната мрежа, сочи още статистиката, която се базира на анкетно проучване. Значителни са различията и при редовно използващите интернет по образование. Регистрирана е правопропорционална зависимост между образователното равнище и честотата на ползване на глобалната мрежа. Над 88% от лицата с висше образование са регулярни потребители и едва 42,2% от хората с основно или по-ниско образование се възползват от възможностите, които интернет предоставя.  През настоящата година 9,2% от хората в област Шумен /20,7% средно за страната/ са използвали интернет за взаимодействие с държавната администрация. По този показател първа е област Монтана – 36,7%. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.14", "title": " Шуменци трети по ползване на интернет"}
{"url": "https://trud.bg/%d0%b2%d1%8a%d1%80%d0%bd%d0%b0%d1%85%d0%b0-%d0%b2-%d0%b7%d0%b0%d1%82%d0%b2%d0%be%d1%80%d0%b0-%d0%bf%d1%80%d0%b5%d0%b4%d1%81%d1%80%d0%be%d1%87%d0%bd%d0%be-%d0%be%d1%81%d0%b2%d0%be%d0%b1%d0%be%d0%b4/", "text": "20-годишен рецидивист с 9 присъди за грабежи и кражба зад гърба си, бе върнат да си доизлежи поредното наказание зад решетките след протест на окръжната прокуратура във Варна. Решението взе Апелативният съд, който отмени определение на окръжните магистрати за условното предсрочно освобождаване на Денис Михайлов от Девня. За последен път той влязъл в затвора, след като ограбил жена и й причинил средна телесна повреда. Младежът извършил престъплението само 2 дни, след като го освободили от поправителния дом в Бойчиновци. Наказанието му било 4 г. и 4 месеца лишаване от свобода. След като излежал 35 месеца, Михайлов получил шанс да излезе на свобода по предложение на началника на Варненския затвор, което окръжният съд одобрил. На втора инстанция окончателно обаче магистратите постановиха грабителят да изтърпи и остатъка от наказанието си от 1 г. и 5 месеца. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.14", "title": " Върнаха в затвора предсрочно освободен грабител рецидивист"}
{"url": "https://trud.bg/%d0%b1%d0%bb%d0%b0%d0%b3%d0%be%d1%82%d0%b2%d0%be%d1%80%d0%b8%d1%82%d0%b5%d0%bb%d0%b5%d0%bd-%d0%ba%d0%be%d0%bd%d1%86%d0%b5%d1%80%d1%82-%d0%b2-%d0%bf%d0%be%d0%b4%d0%ba%d1%80%d0%b5%d0%bf%d0%b0-%d0%bd/", "text": "Благотворителен концерт в подкрепа на Пеньо Пенев организират на 18 декември (понеделник) учениците от СУ „Вичо Грънчаров“. 38-годишният мъж страда от остра левкемия. Болестта се развива бързо, а средствата, необходими за лечението му са непосилни за семейството. Под надслов „Да изплетем топлина“ на сцената в Зала 1 на Общината ще излязат Мажоретният състав на училището, Преслава Георгиева, Балет „Грация“. В програмата ще вземат участие още Вокална група при СУ „Вичо Грънчаров“, Вокална група „Славейче“, Балет „Ксани денс“, Балет „Калина“ и Клубът по спортна акробатика „Акро нова“. Концертът ще започне от 18.00 ч. „Децата подготвиха благотворителната инициатива с голямо желание. Сами направиха плакатите и поканите за концерта, подготвили са много приятни изненади“, споделят учителите им и канят горнооряховчани да дойдат на концерта и така да се присъединят към благородната кауза. Благотворителният концерт се организира със съдействието на Община Горна Оряховица. Инициативите в подкрепа на Пеньо Пенев продължават. На 20 декември от 18.30 ч. в Зала 1 на Общината ще се състои благотворителен концерт, организиран от НЧ „Братя Грънчарови – 2002“. 38-годишният мъж в момента се намира в клиника в Турция, където провежда химиотерапията. Добрата новина от там е, че една от сестрите му – Силвия, ще бъде донор на стволови клетки, тъй като между двамата има 100 % съвместимост. Може да подкрепите Пеньо вече и с DMS PENYO на номер 17777.   За набиране на средства за лечението му е открита дарителска банкова сметка: BIC: UBBS BGSF IBAN: BG71UBBS80021063534140 ОББ АД Пеньо Павлов Пенев Горна Оряховица АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.14", "title": " Благотворителен концерт в подкрепа на болен съгражданин организират горнооряховски ученици"}
{"url": "https://trud.bg/%d0%bf%d1%80%d0%be%d1%84-%d0%b8%d1%80%d0%b5%d0%bd%d0%b0-%d0%b8%d0%bb%d0%b8%d0%b5%d0%b2%d0%b0-%d0%b8-%d0%b4-%d0%b4%d0%b8%d1%80%d0%b5%d0%ba%d1%82%d0%be%d1%80-%d0%bd%d0%b0-%d0%b8%d0%bd%d1%81%d1%82/", "text": "– От дълги години работя по проблемите на миграцията и правото на убежището. Динамиката на процесите е толкова голяма, че законът върви след тях. Миграционните процеси са изключително сложни. Преди две години обясних, че става дума за миграционна вълна, а не за бежанска. Това е сложен комплекс от проблеми. Нашият Закон за убежището и бежанците е модерен, смятам, че той адекватно регулира тези отношения, защото въвежда 4 различни видове статути на търсещите закрила. Процесите на ниво ЕС и на континента Европа са много сложни. – Различни са политиките на отделните държави членки и това създава сериозно затруднение в общото регулиране на тези процеси. Миналата година Институтът за държавата и правото заедно с т.нар. БОРКОР проведе кръгла маса по проблемите на миграцията и с международно участие. Получи се сборник с критични материали и с поглед към бъдещото регулиране на т.нар. Дъблинска система. Тя беше замислена с цел една единствена държава членка да носи отговорност за подадените молби за убежище. За съжаление, тя не функционира и сега тече ревизия, която трудно може да се прогнозира накъде ще отиде. – Аз съм голям противник на квотния принцип – той беше приет на ниво ЕС с политическо решение, за да се разпредели тежестта – най-вече финансово-икономическа, от поемането на толкова много хора, търсещи закрила. – Именно, много бурна реакция последва в Полша, Чехия, Унгария. В момента Съдът на ЕС се произнесе за квотния принцип, но страните от Вишеградската четворка от две години не са приели нито един човек. И може би ще започне наказателна процедура срещу тях от Еврокомисията. – Никой не може да спре хората, търсещи по-добър живот за себе си и за своите семейства. Те бягат от тежки военни конфликти. Миграционни процеси е имало в най-дълбока древност, само да си припомним Великото преселение на народите. Тези процеси са изключително сложни за управление, дори са неуправляеми. Какво се случва на границата? От гледна точка на законодателство и на регулиране България в голяма степен прилага и изпълнява част от т.нар. Шенгенско законодателство – то е въведено с един анекс към Договора за присъединяване на България към ЕС и Гранична полиция спазва всичко това. Друг е въпросът, че при голям миграционен натиск Гранична полиция не може да се справи сама и в такива случаи държавата следва да предприеме други мерки. Изпратиха се армейски подкрепления, или Фронтекс, който играе изключително голяма роля или новосъздадената Агенция на ЕС за гранична и брегова охрана. България беше първата страна, в която имаше мисия след създаването на тази агенция. – Оградата сама по себе си не решава проблема. В края на XX век разрушихме една ограда – Берлинската стена, сега създаваме нова. Това не съответства на принципите на хуманизма, на върховенството на закона, на закрилата на правата на човека, на всичко, в което сме обучени. – Оградата за сега не може да ни опази от заплахите за сигурността – и на България, и на ЕС. Както се видя, тя не може да ни предпази от инфилтриране на терористи, от радикализирани елементи, както и обратните движения. Те вървят от сърцето на Европа към така наречената Ислямска държава, после се връщат. България трябва да има механизмите, а и ЕС да канализира и да знае от кого има нужда. Провалиха се няколко такива опита, вкл. т.нар. Синя карта за квалифицирани работници от трети държави. Имаме го и в нашето законодателство. – В момента няколко института от БАН работят по голям демографски проект. Аз съм част от миграционната група и в най-скоро време ще направя конкретни предложения за регулиране на т.нар. Синя карта. Идеята е много добра – не само България, но целият ЕС да привлича работна ръка, от която има нужда. И то не само висококвалифицирана – висшисти, но и средноквалифицирана, от която и България изпитва сериозна нужда. – Малко се знае за нашия Институт за държавата и правото. Той е единствената научно-изследователска организация в България, която извършва изследвания в областа на правната наука. Той е уникален и е в рамките на БАН. Съвсем наскоро чествахме 70-годишнината от основаването на Института и отдадохме почит към неговите създатели – академиците Стефан Баламезов и Петко Стайнов. През 1947 г., когато се е говорело за отмиране на правото, те създават в рамките на БАН Институт за правни науки, което е много важен факт. Той е един от малките постоянни научни звена на академията. – Ние имаме 37 души щатен състав, от които 30 учени. Институтът има своето място и роля и ние ежедневно подпомагаме законотворчеството. Малко се знае за нашата експертна дейност. Годишно институтът дава около 30 становища за Народното събрание, за министерства и за висшите съдилища, които подпомагат и тяхната работа. – Правото е основен регулатор на всяко общество. Още древните римляни казвали: „Няма общество без право“. Това важи до голяма степен и днес. Няма сфера на обществените отношения, които да не се нуждаят от правно регулиране. Въпросът е доколко и докъде то да се регулира. Това важи с голяма сила в правото на ЕС, където сферите на регулация непрекъснато нарастват, и вече имаме дори и свръх регулация в някои отношения. – Това е проблемът за свръхрегулацията, дали всичко трябва да бъде подчинено на правната норма. И дали не трябва някъде да има дерегулация. Това е много сериозен въпрос, но той е въпрос на оценка на въздействие на законодателството. Аз съм против свръхрегулацията. От време на време забавлявам студентите с някои елементи от правото на ЕС, където имаме регулация, вкл. на правата на животните: правила за кланиците, как трябва да се убиват хуманно животните, имаме правила за домашните любимци, дори за това как костенурките трябва да минават под магистралата… – Това е много сериозен проблем, както и проблемът за учебниците. Когато законодателството се мени прекалено бързо, учебникът остарява също толкова бързо. И затова за някои курсове колегите се въздържат да пишат учебници, защото те остаряват в рамките на месеци. Преподаването не е проблем, цялото натоварване идва върху преподавателите. Но мога да ви уверя, че студентите получават най-качественото образование. Освен това има голяма конкуренция между юридическите факултети в България. – От време на време и аз не се чувствам особено комфортно да кажа, че съм юрист. Има пренасищане на пазара на труда с юристи. Не че няма работа – има, но в голяма степен тя е чирашка. И поради тази причина колегите се занимават с ежедневна работа, която не е особено престижна. Има и такива, които нарушават етиката, законите, всичко в гилдията е въпрос на морал. Това зависи и от отделните гилдии в самата юридическа професия. – Не бих дала точно такава оценка. Според мен квалификацията, че правосъдието е на най-ниското си ниво идва от няколко неща. На първо място това е бавното правосъдие – бавно и неефективно. Само преди два-три дни имахме отказ от правосъдие – драстичен случай на човек, пострадал от Възродителния процес, при който следствието е започнал през 1991 г. и още не е завършило. Тоест, то още не е стигнало до съд! Това са изключително негативни явления, които влияят върху правосъдието. – Не е коректно да се прави заключението, че съдебната система не работи. В нея работят хиляди хора, които всеки ден си вършат добросъвестно работата. Забавянията са следствие на пропуски в процесуалните закони, възможности за шиканиране, за връщане… При промяна на законодателството, когато трябва делото да се гледа по новия процесуален ред, най-лесно е то да се върне на първа инстанция, за да тръгне. Това са системните проблеми. Но бавно правосъдие има и в класически демокрации като Франция, в Италия. – Не бих могла да кажа, защото не съм в съдебната система, страничен наблюдател съм. Доколкото ние даваме експертни становища за висшите съдилища, съдебната система е независима – тя се допитва до експертите, взима нашето становище и се стреми да унифицира практиката. От тази гледна точка имаме независимост. Голям е проблемът за съотношението между съдебната система и прокуратурата и накъде ще тръгне реформата. От толкова години се говори за тази реформа на съдебната система, че това вече се превърна в клише. Нямам отговор на този въпрос. – Това е сериозен проблем за този парламент. В него има 29 юристи, което е най-ниският брой на представителство в сравнение с преди. А това се отразява и на качеството на законодателството. Това, че няма известни имена, не е толкова страшно. По-лошото е доколко всички тези хора активно участват в постоянните комисии и в законодателството. Законите ни се пишат от хора, които реално не могат да преведат това на правен език. – НПО-секторът винаги е бил необходимият коректив. Специално в сферата на юридическите неправителствени организации има няколко, които са много силни експертно, а са и активни. Тяхната роля е положителна и те трябва да бъдат чути и да участват активно в обществените обсъждания. Но и НПО стана мръсна дума, а не би следвало. Много е различно – за всеки конкретен случай трябва да се подхожда поотделно и да не лепим етикети. – На 20 декември ние заедно със Съюза на икономистите в България и с Българската асоциация по международно право ще проведем дискусия по въпросите за реформата на кохезионната политика. Тя е приоритет на българското европредседателство. Кохезията е средството за постигане на икономически напредък на по-слабо развитите държави членки. Имаме няколко инструмента за финансиране – най-важният е Кохезионният фонд. Но тази политика по мое мнение следва да бъде реформирана така, че да помогне повече на нас, по-изостаналите. А не от нея да черпят държави, които са доста по-напреднали и имат по-добре изграден инструментариум, за да се ползват от тези средства. И това ще е смисълът на дискусията. Очакваме да формулираме конкретни предложения, които да предоставим на европредседателството и те да бъдат обсъдени на ниво работни групи. Т.е. по този начин ние ще се опитаме да влияем върху тези процеси в ЕС. Едно такова усилие би могло да бъде много полезно и изпълнено със съдържание и приоритет. А Институтът за държавата и правото има необходимия капацитет да помогне като експертиза на държавата по време на европредседателството, макар досега официално да не са ни потърсили.   Пpoф. д-p Иpeнa Илиeвa изпълнявa длъжнocттa диpeктop нa Инcтитyтa зa дъpжaвaтa и пpaвoтo пpи БAH от септември 2016 г. Преподава в ЮФ нa Плoвдивcкия yнивepcитeт “Паисий Xилeндapcки” и в CУ “Cв. Kлимeнт Oxpидcки”. Mнoгoкpaтнo е била гост преподавател в унивepcитите в Зaлцбypг, Haвapa и в Бoлoня пo пpoгpaмaтa “Epaзъм”. Пpeз 2017 г. e пъpвият бългapcки гocт-пpoфecop пo пpaвни нayки в Унивepcитeтa Пapиж 2 “Пaнтeoн Aca”. Cпeциaлизиpaлa e в Япония, индивидyaлeн члeн нa Acoциaциятa пo мeждyнapoднo пpaвo в Лoндoн.", "date": "2017.12.14", "title": " Проф. Ирена Илиева, и.д. директор на Института за държавата и правото, пред „Труд“: Бавното правосъдие намалява доверието"}
{"url": "https://trud.bg/%d1%80%d0%b0%d0%b7%d0%b8%d0%b3%d1%80%d0%b0%d0%b2%d0%b0%d1%82-%d0%bd%d0%b0-%d1%8f%d0%b2%d0%b5%d0%bd-%d1%82%d1%8a%d1%80%d0%b3-%d0%ba%d0%be%d0%bb%d0%b0%d1%82%d0%b0-%d1%81-%d0%b0%d0%b2%d1%82%d0%be%d0%b3/", "text": "На търг с явно наддаване в община Каварна продават на 21 декември автомобила с автографи на световни звезди и музикални легенди, гостували в рок столицата на България от 2008 до 2015 г. по време на управлението на кметъла Цонко Цонев. Наддаването за уникалната кола марка “Пежо 607” тръгва от 25 115 лева без ДДС. В купето са сложили свои автографи Алис Купър, Глен Хюз, Джеймс Котък-барабанист на “Скорпионс”, Джо Лин Търнър-бившият вокал на “Рейнбоу”, Джоуи Димайо -басистът на “Меноуър”, Саймън Райт-барабанистът на Дио, Таря Турунен, легендарните “Дийп Пърпъл”, актьорът Том Беринджър и много други. При непровеждане на търга е насрочен друг за 12 януари, се посочва в сайта на общината.  На сесия на местния парламен от общо 17 съветници, само 6 между които и бившият кмет Цонко Цонев, се обявиха против продажбата на колата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.14", "title": " Разиграват на явен търг колата с автографи на рок легенди"}
{"url": "https://trud.bg/%d0%b2%d0%b5%d0%b6%d0%b4%d0%b8-%d1%80%d0%b0%d1%88%d0%b8%d0%b4%d0%be%d0%b2-%d0%bd%d0%b0-66-%d0%bf%d1%80%d0%b0%d0%b7%d0%bd%d1%83%d0%b2%d0%b0-%d1%81-%d0%b8%d0%b7%d0%bb%d0%be%d0%b6%d0%b1%d0%b0/", "text": "Скулпторът Вежди Рашидов, председател на Комисията за култура в парламента и бивш министър на културата, посреща 66-та си годишнина с изложба в галерия “Сан Стефано” в столицата. Сред изявените гости бяха министърът на културата Боил Банов, спортната легенда и виден арт колекционер Боян Радев, писателят акад. Антон Дончев, актрисата Татяна Лолова, председателят на парламента Цвета Караянчева и личности от целия политически спектър. Приветствие към рожденика произнесе Светлин Русев, който откри изложбата заедно с бившия министър на културата Георги Йорданов и професор Валери Стефанов. В него академик Русев каза:  “Преди няколко години на летището в Брюксел видях министъра на културата Рашидов с няколко оригинални старинни рамки за картини в ръка. Има нещо показателно в тази странна хамалогия – да решиш да върнеш стари оригинали към живот е страст, която може да си позволи само човек, влюбен в съзиданието”. Рожденикът получи многобройни подаръци. Групата на партия Герб дари рожденика с бутилка специална водка – платинена “Белуга” и кошница с отбрани мезета. В новата си експозиция Вежди Рашидов ни представя избрани картини, част от неговата западноевропейска колекция. Подбрани с вкус и разположени в едно общо пространство, те се превръщат в поредното доказателство за емоционалния залог и социалната значимост на “този странен занаят” – колекционерството. Колекционерството е любопитство и ангажимент, страст и форма  на знание. Пътуващите картини на Вежди Рашидов са поредното доказателство за факта, че истинският колекционер е пазител на духовни богатства. Той брани паметта от залиняване, възпитава вкусовете, формира усети за традиция. Колекционерите са едни от най–важните гаранти за самото съществуване на културното наследство като призната и колективно пожелана ценност. Колекциите не се състоят от предмети, а от живи вещи, от умни и вещаещи вещи. Те са опредметеният творчески дух, те са вековни отпечатъци на човешкото въображение. Колекциите са сбор от артефакти, но и биографични разкази за своите създатели. Така както и тази колекция разказва за любопитството на Вежди, за неспокойствието на неговия дух, за пътищата, които е пребродил в преследване на своята събираческа “лудост”. Сбирката от избрани западноевропейски картини още веднъж ни напомня, че творецът не е слепец на сцената на своето вдъхновение, а е внимателен ученик в голямата галерия на времето. Там се учи той, оттам черпи своето вдъхновение и прозрение. Не на последно място, подобни публични жестове имат безспорен възпитателен ефект. Именно свободните, образовани и социално грамотни хора са истинското богатство на всяка просперираща модерна държава. Тяхната важна роля по отношение на културното наследство е учредена от вековната традиция и е потвърдена от нестихващата страст към съзидание у човека.", "date": "2017.12.14", "title": " Вежди Рашидов на 66, празнува с изложба\t\t\t"}
{"url": "https://trud.bg/%d0%b5%d0%ba%d1%81%d0%bf%d0%be%d0%b7%d0%b8%d1%86%d0%b8%d1%8f-%d0%ba%d0%be%d0%bb%d0%b5%d0%b4%d0%b0-%d1%81-%d1%84%d0%be%d1%82%d0%be%d0%b3%d1%80%d0%b0%d1%84%d1%81%d0%ba%d0%b0-%d0%b7%d0%b0%d0%b4/", "text": "Изложбата „Коледа с Фотографска задруга Пловдив” ще бъде открита на 18 декември (понеделник) от 17.30 часа в Балабановата къща в Стария град. Експозицията ще представи селекция от най-добрите кадри през 2017 г. на членовете на фотографската задруга от града под тепетата. В началото на декември фотоизложбата бе подредена в Дома на културата „Борис Христов”, но при експонирането й в Балабановата къща ще бъдат представени нови, непоказвани досега кадри. Изложбата може да бъде видяна в рамките на един месец, съобщиха организаторите от Общински институт „Старинен Пловдив”. Групата на Фотографска задруга Пловдив е създадена през 2011 година и в момента наброява 25 души – хора с различни професии, но обединени от една обща страст, наречена фотография. Досега имат над 15 изложби в различни градове на България, редовно участват в национални и международни конкурси и фотосалони. Две поредни години членове на групата са носители на дипломата на Община Пловдив в Международен фотосалон Пловдив. Миналата година Петър Щипчанов стана носител на златен медал в петото му издание. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.14", "title": " Експозиция „Коледа с Фотографска задруга Пловдив” откриват в Балабановата къща в Стария град"}
{"url": "https://trud.bg/%d0%bc%d1%82%d0%b5%d0%bb-%d1%81-%d0%bd%d0%b8%d1%81%d0%ba%d0%b8-%d1%86%d0%b5%d0%bd%d0%b8-%d0%bd%d0%b0-%d1%80%d0%b0%d0%b7%d0%b3%d0%be%d0%b2%d0%be%d1%80%d0%b8-%d0%b2-%d0%bc%d0%b0%d0%ba%d0%b5%d0%b4%d0%be/", "text": "С Mtel Europe&Balkan, само срещу 1,99 лева на ден, клиентите на телекома могат да се възползват от 100 минути, 100 sms-а и 200 MB на ден с двете държави и без да са налице изисквания за намаляване на цените, съобщиха от компанията. Още през май, преди темата за регулацията на роуминга на страните от Западните Балкани да стане актуална, Мтел се погрижи клиентите да ползват при изключително достъпни ценови условия роуминг услуги, като намали цената на тарифата Mtel Europe&Balkan. С нея, само срещу 1,99 лева на ден, потребителите разполагат със 100 минути за разговори, 100 sms-а и 200 MB мобилен трафик в препоръчителни мрежи в Македония и Сърбия. Роуминг тарифата Mtel Europe&Balkan е специално създадена, за да посрещне необходимостта на потребителите да разполагат с достъпна роуминг услуга. През последните години броят на българите, пътуващи извън граница, расте, като това се наблюдава с пълна сила по време на празниците. Клиентите на Мтел могат по всяко време да заявят Mtel Europe&Balkan на 1758 или да преминат към регулираната тарифа в роуминг, като това става с изпращане на безплатен sms на 1773. Едни от най-ползваните на тарифни планове на телекома – Мтел без граници XL, 2XL и 3XL – също включват допълнителни безплатни минути, sms-и и мегабайти в ЕС, Македония, Сърбия и Турция. Най-големият от тях – Мтел без граници 3XL – предлага 1000 минути, sms-и и MB мобилен трафик в роуминг.", "date": "2017.12.14", "title": " Мтел с ниски цени на разговори в Македония и Сърбия"}
{"url": "https://trud.bg/%d0%bf%d0%be%d0%bb%d0%b8%d1%86%d0%b8%d1%8f-%d0%bf%d0%be%d0%b4%d1%85%d0%b2%d0%b0%d0%bd%d0%b0-%d0%bf%d0%be%d0%b3%d1%80%d0%b5%d0%b1%d0%b0%d0%bb%d0%bd%d0%b8%d1%82%d0%b5-%d0%b0%d0%b3%d0%b5%d0%bd%d1%86/", "text": "Икономическа полиция подхвана погребалните агенции в Бургас. След като преди броени дни бе подпалена катафалката на “Авона”, униформените са предприели акцията, целяща щателна проверка. Ще се установява има ли нелоялна конкуренция и заплахи между агенциите. Проверява се документацията им, сравняват се цените за ковчези в каталозите, договорите за наем на помещенията, които заемат. Отделно от това, катафалките в четвъртък бяха проверени от КАТ. Под лупа се гледа регистрационният им режим, защото се оказва, че повечето са регистрирани като частни лични автомобили, което не е редно и вероятно ще бъдат глобени казаха от ОД на МВР. Катафалките трябва да бъдат регистрирани като автомобили, извършващи специализиран превоз, а не като лични. Те тряблва да отговарят на определени изисквания- да имат преграда между товарното помещение и кабината на шофьора, хладилна инсталация и др., обясниха полицаите. Собственичката на “Авона” Румяна Черкезова например заяви след палежа на катафалката си, че била посещавана от хора, които искали уж да я охраняват. “Става дума за охрана в кавички”, заяви дословно тя, намеквайки за рекет и се оплака, че е непрекъснато заплашвана от гласове от неизвестни телефонни номера. Друг скандал, наскоро избухна след като на пешеходна пътека край Атия загина 16 годишния Костадин, блъснат от джип. Тогава, от моргата, погребална агенция “Архангел Михаил” взе тялото му, но се оказа, че близките не са търсили тази агенция, а друга. В четвъртък полицията провери пет погребални агенции: “АБА”,”Архангел Михаил”,”Гея”,”Покой” и “Авона”. През лятото неизвестни пиромани запалиха катафалка и на “Авона”. От ОД на МВР увериха, че проверките ще са периодични, защото има много сигнали за война в бизнеса. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.14", "title": " Полиция подхвана погребалните агенции в Бургас\t\t\t"}
{"url": "https://trud.bg/%d1%81%d1%82%d1%83%d0%b4%d0%b5%d0%bd%d1%82%d0%b8-%d1%81%d0%b5-%d0%b7%d0%b0%d0%bf%d0%be%d0%b7%d0%bd%d0%b0%d1%85%d0%b0-%d1%81-%d0%b4%d0%b5%d0%b9%d0%bd%d0%be%d1%81%d1%82%d1%82%d0%b0-%d0%bd%d0%b0-%d0%b2/", "text": "Информационна среща със студенти бакалаври, от специалност „Социално предприемачество“ от Великотърновския университет „Св. св. Кирил и Методий“ се проведе днес в Конферентната зала на Областен информационен център (ОИЦ) – Велико Търново. Младите хора бяха запознати с дейността и видоветe услуги извършвани от ОИЦ – Велико Търново, както и с функционирането на мрежата от 27 областни информационни центъра в страната. Грета Генчева, експерт „Информационно обслужване и услуги“ в ОИЦ представи ролята и значението на оперативните програми в България, целите и обхвата на Европейските структурни и инвестиционни фондове (ЕСИФ), като направи сравнение и съпоставка между оперативни програми от предишния и настоящия програмни периоди. Акцент в презентацията бе поставен върху предстоящите за отваряне процедури по Оперативните програми „Развитие на човешките ресурси“, „Наука и образование за интелигентен растеж“ и „Иновации и конкурентоспособност“ 2014-2020. Представени бяха и Единният информационен портал, Информационната система за управление и наблюдение ИСУН 2020 и нейния публичен модул. Управителят на ОИЦ – Велико Търново Светла Стефанова запозна участниците с успешни примери за социални иновации. Тя представи три проекта презентирани по време на Международната конференция за социални иновации проведена през ноември т.г. в португалската столица Лисабон. Това са проектите „The ColorADD“ за хора с нарушено възприятие за цветове, „Progetto Quid“ насочен към безработицата, особено сред  жените и решаване на проблеми свързани с опазване на околната среда и проект „BLITAB“ за създаване на тактилен брайлов таблет за незрящи хора. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.14", "title": " Студенти се запознаха с дейността на великотърновския Областен информационен център"}
{"url": "https://trud.bg/%d0%b7%d0%b0%d1%81%d0%b0%d0%b4%d0%b8%d1%85%d0%b0-%d0%be%d1%89%d0%b5-150-%d0%b4%d1%80%d1%8a%d0%b2%d1%87%d0%b5%d1%82%d0%b0-%d0%b2-%d0%bf%d0%b0%d1%80%d0%ba-%d0%bb%d0%b0%d1%83%d1%82%d0%b0/", "text": "Нови 150 дръвчета, сред които 100 чинара, 30 борчета и ели и 20 еводии, бяха засадени в четвъртък при поредната мащабна залесителна акция в парк „Лаута“ в Пловдив. „Близо 80 дка ще достигне единственото по рода си през последните десетилетия разширение на парк „Лаута“, което осъществяваме по идея на кмета на Пловдив Иван Тотев. След много разговори с жителите от съседните блокове успяхме да ги убедим и с тяхно съгласие да премахнем обособените на общинска земя лични земеделски стопанства. С паважна пешеходна алея свързахме зоните А10 и А12. В края на ноември от двете й страни засадихме 200 декоративни дръвчета от вида червенолистна слива. Сега предстои да направим детска площадка, така че мястото да стане още по-привлекателно. Радвам се, че успяваме да развиваме парка, който все повече се утвърждава като любимо място на всички пловдивчани“, коментира кметът на район „Тракия” Костадин Димитров, който лично се включи в залесителната акция. В нея участваха също и заместник-кметът на район „Тракия“ Йордан Илиев, директорът на общинско предприятие „Чистота” Иван Стоянов, общинските съветници Вера Тоскова и Иван Вичков, директорът на Регионалната дирекция по горите инж. Мирослав Димитров, служители от районната администрация и общинско предприятие „Градини и паркове“ начело със своя шеф инж. Стоян Алексиев. Той пък допълни, че тази есен неговите служители са почистили, подравнили и обогатили с почва терен от около 22 декара. Той прогнозира, че до 5 години новите дръвчета вече ще правят сянка. За доброто им развитие допринасят изградените поливни системи и постоянните грижи. По думите му през последните няколко години в „Тракия“ са засадени над 5000 фиданки, като напоследък всички дръвчета са собствено производство на ОП „Градини и паркове“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.14", "title": " Засадиха още 150 дръвчета в парк „Лаута“ в Пловдив"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%bf%d1%83%d0%b1%d0%bb%d0%b8%d0%ba%d1%83%d0%b2%d0%b0-%d1%81%d0%bd%d0%b8%d0%bc%d0%ba%d0%b8-%d0%be%d1%82-%d0%b7%d0%b0%d1%81%d0%b5%d0%b4%d0%b0%d0%bd%d0%b8/", "text": "Премиерът Бойко Борисов публикува във фейсбук снимки от заседанието на лидерите на ЕНП, провело се преди срещата на върха на ЕС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.14", "title": " Вижте снимки от заседанието на ЕНП"}
{"url": "https://trud.bg/%d0%b1%d0%bb%d0%b0%d0%b3%d0%be%d1%82%d0%b2%d0%be%d1%80%d0%b8%d1%82%d0%b5%d0%bb%d0%bd%d0%b0-%d0%b8%d0%b7%d0%bb%d0%be%d0%b6%d0%b1%d0%b0-%d0%bd%d0%b0-%d0%b4%d0%b5%d0%ba%d0%be%d1%80%d0%b0%d1%82%d0%b8/", "text": "Дружеството на пловдивските художници предоставя от 18 декември до 31 януари 2018 г. изложбеното си пространство във фоайето на Общинския съвет за реализацията на благотворителна изложба в подкрепа на твореца Карамфила Адамова. Експозицията с декоративни пана на художничката приложник ще оживят галерия „Пловдив” със своята специфична техника „мозайка” и богатото разнообразие от материали – стъкло, керамика, цветен пясък и с акцент върху полускъпоценните камъни. Паната на Адамова постигат положително излъчване в резултат на кристалната структура, присъствието на природни материали и символиката от геометрични съчетания. В последните години авторката Карамфила Адамова страда от влошено зрение, което налага сериозна операция. За да събере средства за нея, се решава да разпродаде някои от своите пана. Повече от 10 години Карамфила Борисова Адамова е работила като асистент – аниматор в студия за анимационни филми. Разработва колекция от 50 модела битови кукли в български носии, одобрени от комисия по дизайн. Колекцията намира широка реализация в международни изложения в Англия, Франция, Япония, Португалия и Холандия. Има добър прием и в наши държавни институции – Министерски съвет, посолства. Най-новите разработки са декоративни пана, изпълнени от рециклирани материали – стъкло, керамика, пясък, с акцент на места от полускъпоценни камъни. По мнение на наши радиеситезисти и асоциация „Феномен“ паната имат положително излъчване благодарение на кристалната структура, присъствието на природни материали и символиката на геометричните съчетания. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.14", "title": " Благотворителна изложба на декоративни пана с положително излъчване в галерия „Пловдив”"}
{"url": "https://trud.bg/%d0%b2%d1%80%d1%8a%d1%87%d0%b2%d0%b0%d1%82-%d1%83%d0%b4%d0%be%d1%81%d1%82%d0%be%d0%b2%d0%b5%d1%80%d0%b5%d0%bd%d0%b8%d1%8f-%d0%bd%d0%b0-22-%d0%b4%d0%b8%d1%80%d0%b5%d0%ba%d1%82%d0%be%d1%80%d0%b8-%d0%b2/", "text": "22 директори на учебни заведения в Пловдив получиха днес удостоверения за успешно завършени програми „Училище в облака” на специална церемония в Градския дом на културата „Борис Христов”. Сред официалните лица на събитието бе заместник-кметът на община Пловдив за образованието Стефан Стоянов, без чиято подкрепа развитието на този проект не би било така успешно. През последните шест месеца екипът на Център за творческо обучение въведе 174 учители и училищни администратори в употребата на облачни системи като 7 от тях се сдобиха и със сертификати за Google обучители – нещо, което се случва за първи път не само у нас, но и в по-широк регионален план. Центърът за творческо обучение е първият в България официален партньор на Google за образование: Google Education Partner по направление услуги и най-вече G suite – една от водещите облачни платформи в света, безплатна за образователните организации в България. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.14", "title": " Връчват удостоверения на 22 директори в Пловдив за успешно завършени програми „Училище в облака”"}
{"url": "https://trud.bg/259-%d0%b1%d0%b8%d1%85%d0%b0-%d0%b3%d0%bb%d0%b0%d1%81%d1%83%d0%b2%d0%b0%d0%bb%d0%b8-%d0%b7%d0%b0-%d0%b3%d0%b5%d1%80%d0%b1-224-%d0%b7%d0%b0-%d0%b1%d1%81%d0%bf-%d0%b0%d0%ba%d0%be-%d0%b8%d0%b7%d0%b1/", "text": "Ако изборите бяха днес, за ГЕРБ биха гласували 25,9 на сто, за БСП – 22,4 на сто, за ДПС – 5,1 процента, а за Обединените патриоти – 4,4 на сто, показва изследване на Центъра за анализи и маркетинг, направено между 4 и 10 декември сред 821 души и представено на пресконференция днес в Националния пресклуб на БТА. Дяловете са сред всички анкетирани. Реформаторския блок биха подкрепили 3,1 на сто, “Да, България” – 1,2 процента, “Воля” – 0,8 на сто. 16,6 процента отговарят, че няма да гласуват. Според данните президентът Румен Радев се ползва с най-високо доверие – 64,9 на сто, следван от омбудсмана Мая Манолова – 60,4 процента и столичният кмет Йорданка Фандъкова – 50,7 процента. Това са и тримата политици, при които доверието е по-високо от недоверието. В челната петица са още премиерът Бойко Борисов – 41,7 на сто доверие и вицепрезидентът Илияна Йотова – 40,1 на сто. Президентската институция се ползва с най-високо доверие – 64,9 на сто. Високо е доверието в БПЦ –  52,2 на сто. Доверието към Народното събрание е 27,4 процента, а към правителството – 33,7 на сто. Полицията има 38,4 на сто доверие, армията – 45,8 процента, съдът – 23,5 на сто, а прокуратурата – 19,1 на сто. Томислав Дончев, Лиляна Павлова и Владислав Горанов са министрите, които са направили най-силно положително впечатление на хората. На въпрос “Кой от министрите прави най-много гафове” 19,1 на сто посочват Валери Симеонов, а 6,9 на сто отговарят “всички”, а останалите отговори са посочени от между един и два процента от анкетираните. Средната оценка за работата на правителство, поставена от анкетираните, е 3,16, са изчислили от центъра.  Анкетираните са питани и по някои от широко коментирани теми. Данните показват, че според 41, 8 на сто президентът трябва да назначава ръководителя на новия орган за борба с корупцията, а според 36,6 на сто – Народното събрание. Мнението на 31,6 на сто е, че не трябва да отпадне давността за престъпления, свързани с приватизацията, а 25,3 на сто смятат, че трябва. За 50,7 на сто не е редно парламентът да откаже да освободи народен представител, който си е подал оставката, 28,3 на сто са на обратното мнение. Според 34,8 на сто не трябва да се спре издаването на лицензи за откриване на нови болници, но трябва да се ограничи, според 32,6 на сто категорично трябва да се спре, а 21,7 на сто смятат, че не трябва да се спира издаването на лицензи. Хората определят като основни проблеми пред страната днес ниските доходи /66,9 на сто/, безработицата /41,6 на сто/, здравеопазването /39,5 на сто/, корупцията по високите етажи на властта /37,2 на сто/, престъпност /25,3 на сто/. 23,4 на сто отговарят, че не очакват нищо от българското председателство на Съвета на ЕС, 12,9 на сто очакват по-добър имидж на страната, а 8,4 процента – повече инвестиции и средства от еврофондовете. Шест на сто очакват много добре организирано европредседателство, а 5,3 на стоп отговарят, че очакват нещо хубаво, без да уточняват какво. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.14", "title": " 25,9% биха гласували за ГЕРБ, 22,4% за БСП, ако изборите бяха днес\t\t\t"}
