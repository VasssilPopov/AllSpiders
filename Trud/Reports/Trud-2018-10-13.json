{"url": "https://trud.bg/35-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d1%8a%d0%b6-%d0%b5-%d0%b7%d0%b0%d0%b3%d0%b8%d0%bd%d0%b0%d0%bb-%d0%bf%d1%80%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0/", "text": "35-годишен мъж е загинал при катастрофа на пътя между село Лиляново и град Сандански. Това съобщиха от ОДМВР – Благоевград. По първоначална информация инцидентът е станал около 13.30 часа днес на пътя между село Лиляново и град Сандански. 35-годишният водач на лек автомобил „Шкода Фабия” се е движил към град Сандански. На десен завой е изгубил контрол над автомобила, излязъл е в дясно от пътното платно, ударил се е в крайпътен скат и се е преобрърнал по таван. При инцидента водачът на автомобила, който е от град Сандански, е починал на място. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.13", "title": " 35-годишен мъж е загинал при катастрофа край Сандански"}
{"url": "https://trud.bg/%d1%87%d0%b0%d0%ba%d0%b0%d1%89-%d0%b7%d0%b0-%d0%b1%d0%b5%d0%bb%d0%be%d0%b4%d1%80%d0%be%d0%b1%d0%bd%d0%b0-%d1%82%d1%80%d0%b0%d0%bd%d1%81%d0%bf%d0%bb%d0%b0%d0%bd%d1%82%d0%b0%d1%86%d0%b8%d1%8f-%d0%bf/", "text": "Чакащият за белодробна трансплантация Адриан Петков почина след усложнение. Това каза д-р Георги Хинков по време на брифинг в Министерство на здравеопазването. „Става дума за Адриан Петков, пациент на 29 години, с муковисцидоза, който е пациент на нашата болница от осем дена. Доколкото знам вие сте запознати с неговото състояние предварително и с борбата на родителите той да стигне до трансплантация. За съжаление в момента, в който ние се запознахме с Адриан, той беше контраиндициран за извършване на трансплантация поради ред причини, които не знам дали е уместно да излагам пред вас. Нашият екип със съдействието на министерството успя да се свърже с болница в Италия, които откликнаха на молбата ни за транспортиране на Адриан при тях и за продължаване на лечението с идеята, ако може състоянието да бъде подобрено, така че да бъде извършена и трансплантация“, каза още д-р Хинков. По думите му за съжаление тази болест е с необичаен ход и прогресиращ. „При него бяха налице много усложнения на болестта, които са били причина днес за внезпно настъпило допълнително усложнение, с което нашите екипи не успяха да се справят“, допълни още д-р Хинков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.13", "title": " Чакащ за белодробна трансплантация почина след усложнение"}
{"url": "https://trud.bg/%d0%bc%d0%be%d1%82%d0%be%d1%80%d0%b4%d0%b6%d0%b8%d0%b8-%d0%b8-%d0%bc%d0%b5%d0%b4%d0%b8%d1%86%d0%b8-%d0%b4%d0%b8%d1%81%d0%ba%d1%83%d1%82%d0%b8%d1%80%d0%b0%d1%85%d0%b0-%d0%b7%d0%b0-%d0%b4%d0%be%d0%bd/", "text": "В световният ден на донорството, мотористи от най – голямата мото организация у нас – София Райдърс и лекари се събраха във ВМА в София. Целта на инициативата е обществото да приеме дарителството на органи като начин да бъде спасен човешки живот. В срещата участва и началникът на Отделението по анестезиология и интензивно лечение в МОБАЛ “Д-р Стефан Черкезов”, д-р Сибила Маринова, която е и координатор по донорство за Великотърновска област. Тя обясни колко е важно всеки от нас да може да направи информиран и съзнателен избор, ако се окаже в ситуация, в която трябва да реши дали да дари органите на свой близък изпаднал в мозъчна смърт. Медиците припомнят, че при една донорска ситуация могат да бъдат спасени няколко човешки живота. „В България рутинно се извършват трансплантации на черен дроб, бъбреци и сърце“, съобщи доц. доктор Ивелин Такаров от ВМА.  Той е категоричен, че специалистите по трансплантация срещат подкрепата на обществото, а проблемите пред които се изправят често са организационни. В срещата участва и футболната легенда Джони Велинов, който живее втори живот, благодарение на трансплантация на черен дроб преди 11 години. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.13", "title": " Моторджии и медици дискутираха за донорството\t\t\t"}
{"url": "https://trud.bg/%d1%80%d0%be%d0%b1%d0%be%d1%82%d1%8a%d1%82-%d1%80%d0%be%d0%ba%d0%b8-%d0%b3%d1%80%d0%b0%d0%b1%d0%bd%d0%b0-%d1%81%d0%bf%d0%b5%d1%86%d0%b8%d0%b0%d0%bb%d0%bd%d0%b0%d1%82%d0%b0-%d0%bd%d0%b0%d0%b3%d1%80/", "text": "Хуманоидният робот Роки отнесе специалната награда от третото издание на изложението Младежко техническо творчество. Създателят му 32-годишният инж. Росен Христов от Шумен бе отличен с 1000 лв. и лаптоп. Роки е направен в обикновен гараж и още с първото си излизане, донесе награда на своя създател. Хуманоидният робот бе и най-голямата атракция на Изложението тази година. Награждаването на отличилите се екипи бе извършено на специална церемония в Спортна зала „Никола Петров”. Разработките бяха оценявани от жури с председател проф. инж. Георги Попов от ТУ – София. Форумът се проведе от 11 до 13 октомври в Горна Оряховица, а домакин на проявата бе Спортна зала „Никола Петров”. „Това беше най-успешното издание на изложението – защото имаше най-много участници с най-много разработки от новото поколение Индустрия 4.0. Това е бъдещето, младите хора показаха, че са готови за него и се развиват много бързо”, каза проф. Попов. Той призна, че колегите му са били изключително затруднени в избора си и са спорили доста. Журито връчи общо 13 награди – една специална, десет за ученически проекти и две за университетски разработки. Първа награда за ученически разработки спечели екипът на ПГЕЕ „Ломоносов” – Горна Оряховица за „КАП сканинг система за машинно зрение”. Учениците бяха отличени с премия от 750 лева, лаптоп и плакет на Община Горна Оряховица. Втората награда получи екипът на клуб „Роботи” от Бяла, Русенско. Младите хора спечелиха 500 лева и лаптоп за своята „Роботизирана ръка” – прототип на манипулатор за сортиране в производството. С трета награда – 500 лева и таблет, бяха отличени три разработки – „Втори живот на генериране на соларна енергия и пречистване на вода” на СПГЕ „Джон Атанасов” – София, „Знайко” на ПГ „Ген. Владимир Заимов” – Сопот и „Смарт система за сигурност” на ПГЕЕ – Пловдив. Връчени бяха три поощрителни награди от таблет и плакет на Община Горна Оряховица за „Роботизирана система на базата „Ардуино” на НПГ „Димитър Талев” – Гоце Делчев, „Умна къща” на ПГМЕТТ „Христо Ботев” – Шумен и „Макети за обучение на ученици по електроника и програмиране” на НПТГ „Шандор Петьофи” – Разград. Още две специални поощрения заслужиха ученическите колективи. Ваучер за 600 лева получи екипът на ПГМЕ – Бургас, представил електромобила „Баткомобил”. Проектът „Ултразвуков сонар” на ПГМЕ – Пазарджик бе отличен с ваучер за 200 лева. Първа награда в групата на академичните институции спечели „Умна оранжерия” на РУ „Ангел Кънчев” – Русе. Награда е придружена с 500 лева и таблет. Разработката на млади хора от ТУ Габрово – „Система за машинно зрение на FPGA” бе поощрена с ваучер за 400 лева. Отличията бяха връчени от председателя на журито проф. Георги Попов, заместник-кмета на Община Горна Оряховица Йорданка Кушева, директора на Дирекция „Професионално образование” към МОН Мария Тодорова и бизнесмена инж. Камен Коцев. „Усърдието се възнаграждава, колкото повече се трудите – толкова повече ще получите, а от нас ще имате всякаква подкрепа”, каза инж. Коцев след края на церемонията. „Не можем да наградим всички, но догодина по това време на същото място пак ще се раздават награди. Имате време да се подготвите”, провокира младите творци проф. Попов. За всички участници и гости на изложението специален поздрав бяха подготвили младите таланти на НЧ „Напредък – 1869”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.13", "title": " Роботът Роки грабна специалната награда на техническото изложение в Горна Оряховица\t\t\t"}
{"url": "https://trud.bg/%d0%be%d0%b3%d0%bd%d0%b5%d0%bd-%d0%b7%d0%bc%d0%b5%d0%b9-%d0%bf%d0%be%d0%b2%d0%b5%d0%bb-%d0%ba%d0%be%d1%80%d0%b0%d0%b1%d0%b8%d1%82%d0%b5-%d0%bf%d0%be-%d0%b4%d1%83%d0%bd%d0%b0%d0%b2-%d0%bf%d1%80%d0%b5/", "text": "Австро-унгарския “Арпад” е първият параход хвърлил котва край нашия бряг През 1837 г. в Дунав край Лом се случило чудо невиждано. В една априлска утрин откъм реката се разнесъл страшен грохот и пред селяните на брега по  водата се задало чудовище, на което светели три очи, устата му бълвала  дим и пламък, а по средата се въртели две криле, с които звярът плавал като риба. Речният змей надавал и оглушителни писъци, от които всичко живо бягало, накъдето му видят очите. Година по-късно водният змей отново се появил с гръм и трясък в Дунав, но този път спрял край Лом и всички първенци били свикани да видят първия параход – австро-унгарския “Арпад”, който хвърлил  котва край нашия бряг. Така историкът Димитър Маринов описва първата поява на парните кораби  в българските води на Дунав. За акостирането на плавателните съдове край Лом през 1838 г. било издигнато “скеле с кей”, което положило основите на пристанище Лом.  В паланката с 4000 жители по онова време била отворена кантора на “Австроунгарското параходство” и всяка седмица на  дървения кей спирали параходи със стоки и пътници.  От корабите сваляли на брега сол, платове и други вносни ценности, които с волски коли заминавали за Пирот, Ниш, София, Пловдив и Цариград. А от Лом с параходите тръгвали към Европа зърно, кожи и добитък. С появата на пристанището малкото дотогава селище започнало бурен икономически възход, в него навлязло и културно влияние от Европа. Чужди фирми отворили кантори крей реката, в Лом било открито първото читалище и изиграна първата театрална постановка. Освобождението през 1878 година отворило още по-широко вратите за търговски и духовен обмен между градовете и държавите по голямата река и  скромното “скеле” край града започнало да се разраства.  Оценила високо значението на ломския порт като пряк, удобен и евтин път към Европа и от там към Бяло море, държавната власт отпуснала средства за изграждане на модерно пристанище.  В навечерието на Втората световна война, преценили ломското пристанище като стратегическо звено в европейските транспортни схеми, немски инженери разширили порта, изградили стена и създали зимовище/лиман/ за кораби. Въпреки усилената транспортна и търговска дейност и увеличаването на товарите обаче в онези години  работа се вършела с жива сила и 1400 хамали превивали гърбове от сутрин до вечер под тежките стоки.  ”Работехме с един дървен самар и с тежките по 200 кг бали, които носехме на гръб. Един плавателен съд се обработваше по цяла седмица и повече…”, спомня си докерът-ветеран Илин Алипиев. Чак през 1948 година в порта се появили първите три автокрана, които поели част от обработката на корабите. Строителството на големи заводи по времето на социализма и обменът на стоки в рамките на  социалистическите страни в периода 1950-1989 г.  издигнали още повече значението на ломското пристанище не само за България, но и по цялото течение на голямата река. През Лом  у нас влизали милиони тонове суровини за машиностроителните и металургичните заводи, машини и торове за селското стопанство, а към  Съветския съюз заминавали стотици хиляди електрокари и  милиони тонове консервирани плодове и зеленчуци. Според  експерти през 70-те години на миналия век  Лом е бил най-натовареното дунавско пристанище от Регенсбурт до Рени /Украйна/. През 1974 г. портът достигнал рекорд за годишен товароборот  от 3 357 00 тона  На кейовете и в складовете на комплекса работели над 300 души. Започнал 4 десетилетия преди Освобождението на България като дървено скеле, през 80-те години на 20 век порт Лом вече бил транспортен възел с 13 корабни места, 26 ел. крана, 2 кораба и 65 000 кв. м.   открити и закрити складови площи. Наричали го “завод под открито небе”.През януари 2013 г. държавата даде порт Лом на концесия за 35 години на дружеството “Порт инвест”. Концесионерите се задължиха да инвестират за този срок  22,4 млн. лева, да плащат 187,1 хил. лева годишно на държавата и да поддържат товарооборот от 480 000 т стоки  и 1800 пътници на година. 180 годишнината си порт Лом ще посрещне с новоизграден автотоварен подход, паркинг, енергоспестяващо осветление, пропускателни пунктове и обновена визия за над 2,3 млн. лева. Ще бъде валидирана  и марка, посветена на най-старото ни пристанище,  и представена книга за историята му.", "date": "2018.10.13", "title": " Огнен змей повел корабите по Дунав преди близо 2 века\t\t\t"}
{"url": "https://trud.bg/%d1%82%d1%80%d1%8a%d0%bc%d0%bf-%d0%be%d0%b1%d0%b5%d1%89%d0%b0-%d1%87%d0%b5-%d1%81%d0%b0%d1%83%d0%b4%d0%b8%d1%82%d1%81%d0%ba%d0%b0-%d0%b0%d1%80%d0%b0%d0%b1%d0%b8%d1%8f-%d1%89%d0%b5-%d0%b1%d1%8a%d0%b4/", "text": "Президентът на САЩ Доналд Тръмп допусна, че е възможно Саудитска Арабия да е отговорна за изчезването на журналиста Джамал Хашоги и каза, че ако това се окаже така, страната му ще наложи сурово наказание на кралството. В същото време Тръмп потвърди, че изключва възможността за ограничаване на оръжейните продажби, предадоха Франс прес и Ройтерс. „Засега (саудитците) отричат (да са замесени) и го отричат енергично. Би ли могло да са те? Да“, каза Тръмп в записано в четвъртък и излъчено днес интервю за Си Би Ес. Ако действително се окаже, че Саудитска Арабия е отговорна, ще има сурово наказание, добави той. Тръмп заяви, че случаят е особено важен, „защото този човек е бил журналист“. Но на въпрос за обмисляните варианти за реакция президентът на САЩ повтори позицията си, че не подкрепя идеята за ограничаване на продажбите на оръжие на Саудитска Арабия и не е склонен да отмени сключената сделка за продажба на оръжие за 110 милиарда долара на Саудитска Арабия. „Ще ви дам пример – те поръчват военно оборудване. Всички по света искаха да получат тази поръчка. Искаше я Русия, искаше я Китай, искахме я ние. Ние я получихме, и то изцяло. Ще ви кажа какво не искам да направя. Не искам да навредя на заетостта в Боинг, Локхийд, Рейтиън. Не искам да загубя такава поръчка. Има и други начини за наказание“, заяви Тръмп. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.10.13", "title": " Тръмп обеща, че Саудитска Арабия ще бъде наказана, ако се окаже виновна за изчезването на журналиста Джамал Хашоги"}
{"url": "https://trud.bg/%d0%bc%d1%8a%d0%b6-%d0%b5-%d0%b7%d0%b0%d0%b3%d0%b8%d0%bd%d0%b0%d0%bb-%d0%bf%d1%80%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%bd%d0%b0-%d0%b0%d0%b2%d1%82%d0%be%d0%bc%d0%b0/", "text": "Мъж е загинал при катастрофа на автомагистрала „Тракия“, съобщи говорителят на ОД на МВР-Сливен Първолета Мандинска. Инцидентът е станал днес преди обяд, като сигнал за него е подаден в полицията в 11.15 часа. Катастрофата е станала на 251 км в района на Нова Загора в посока Бургас. Извършва се оглед на мястото, като движението не е било затваряно, но преминаването се извършва с повишено внимание. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.10.13", "title": " Мъж е загинал при катастрофа на автомагистрала „Тракия“"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%b2-%d0%b1%d0%b0%d0%bd%d1%81%d0%ba%d0%be-%d0%b3%d0%b5%d1%80%d0%b1-%d1%83%d1%81%d0%bf%d1%8f-%d0%b4%d0%b0-%d0%bf/", "text": "През последните 11 години опозицията не предлага алтернативи, а иска да дискредитира управлението, да създава хаос. Това каза председателят на ПГ на ГЕРБ и зам.-председател на партията Цветан Цветанов в Банско по време на регионалната академия на Жени ГЕРБ – Благоевград „Национални и европейски приоритети – регионални решения”, съобщиха от пресцентъра на партията. По думите на Цветанов ГЕРБ е партия, която е успяла да покаже другото лице на българската политика – че когато политиците не само говорят, но и изпълняват своите ангажименти – нещата се случват. „Виждаме една нова тенденция в средите на нашите опоненти – да ни дискредитират по теми, по които доказано сме постигнали успешни резултати“, каза още Цветан Цветанов. Той добави, че Благоевградска област е пример за това какви са последствията, когато ГЕРБ не управлява, като даде за пример в тази посока временното спиране на строителството на автомагистрала „Струма“ преди няколко години. „Ние успяхме да наваксаме забавянето и съм убеден, че след няколко седмици предсрочно ще пуснем 24.5-километровата отсечка от магистралата, което ще гарантира безопасността на пътуващите, но и по-бързото предвижване на туристите“, подчерта Цветанов. Председателят на ПГ на ГЕРБ коментира, че опозицията много често приписва на ГЕРБ своите грехове, заявявайки, че това намира своето потвръждение в казуса с дупката във Варна, за която от БСП твърдят, че Георги Гергов ще получи милиони левове. „Никой не казва как и кога се е случило придобиването на тази дупка. Всичко, което се е случило с този имот, е вследствие на добри хватки, които са извършили от опозицията, за да може той да я купи. Въпросната дупка е „язвата“ на Варна, затова е необходимо да я оправим сега, защото след години ще струва още повече“, допълни Цветанов. Той добави, че по казуса от ГЕРБ подготвят аргументиран текст, който ще представят пред опозицията.  „Опозицията е креслива, не предлага алтернатива, но обхваща голяма част от медийното пространство. На това ние ще противопоставим добрите политики, които ще продължаваме да реализираме”, каза още Цветан Цветанов. Той бе категоричен, че като управляваща партия ГЕРБ ще продължи да решава проблемите на общините, без да ги дели на наши и ваши. Цветанов коментира и предстоящия вот на недоверие. „БСП ще внесат вот за бъдещи намерения. Все още предстоят обсъждания на всякакви нива за бъдещия здравноосигурителен модел. Това са процеси, които те искат да спрат. Проблем е, че насреща имаме популистка партия. БСП е слаба опозиция с вътрешни противоречия, нямат одобрение на лидера си. От национална гледна точка това не е добре, защото опозицията трябва да е силна, да е градивна. БСП отсъства от българския парламент, от дебатите по важни за обществото теми и закони, какъвто бе Законът за вероизповеданията”, уточни зам.-председателят на ГЕРБ. Цветан Цветанов подчерта, че по този законопроект ГЕРБ, БСП и ДПС са съвносители, като с него държавата ще осигури необходимия финансов ресурс, за да се гарантира свободата на вероизповеданията и така да се избегнат всякакви външни влияния. „Народните представители на БСП или не гласуваха, или се въздържаха и така бламираха собствения си лидер Корнелия Нинова”, допълни Цветанов. Зам.-председателят на ГЕРБ подчерта, че кметове на партията управляват 130 общини с население над 5 милиона души и че е важно за правителството да се осигуряват допълнителни средства за общините, за да се подобри стандартът на живот. „Държавата е финансово стабилна, има добри икономически политики и затова е възможно да се осигуряват целеви средства за общините. Банско, например, се възползва от тях за строителство на нова детска градина”, каза още Цветан Цветанов. Според него е важно да показваме добрите неща, които се правят навсякъде в страната и да признаваме грешките, които се допускат, защото това е отговорното политическо поведение.  На форума Цветанов коментира още, че очаква за предстоящите избори общественото пространство да бъде залято с фалшиви новини, които ще целят дискредитация на ГЕРБ и припомни огромната манипулация „Костинброд”. „Затова ние ще продължим да правим кампания лице в лице, защото за нас винаги ще останат най-важни срещите с хората”, каза още Цветан Цветанов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.10.13", "title": " Цветан Цветанов в Банско: ГЕРБ успя да покаже другото лице на българската политика"}
{"url": "https://trud.bg/%d0%b7%d0%b0%d0%bc-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b1%d0%be%d0%b9%d0%ba%d0%be-%d0%bf%d0%b5%d0%bd%d0%ba%d0%be%d0%b2-%d0%bf%d1%80%d0%b0%d0%b2%d0%b8%d0%bc-%d1%81%d1%82%d1%8a%d0%bf/", "text": "Стартираме заедно една национална информационна програма, както и наши организационни програми да реанимираме донорската програма на България. Това каза заместник-министърът на здравеопазването д-р Бойко Пенков по време на брифинг в Министерство на здравеопазването. Зам.-министърът уточни, че идеята е да се направи пътна карта, благодарение на която в нашата страна да можем спокойно да извършваме трансплантации. „Търсим партньорство, за да можем да решим проблеми на хората, които за съжаление умират поради липса на органи“, каза д-р Пенков и уточни, че от днес започва европейската седмица на донорството. По думите му днес един млад човек е загинал, очаквайки своя шанс за трансплантация. Д-р Пенков посочи, че страната ни е направила преговори с почти цяла Европа, за да помогне на това момче. „Много хора не само в България, но и в Европа очакват своя шанс. Защо се промениха нещата и защо като че ли станаха по-трудни? Вие следите темата и знаете, че има проблеми от известно време с извършването на трансплантации в чужбина, а вече за липсата на донори и органи в България сте информирани многократно. В началото на 2018 г. 115 държави се присъединяват към една декларация за борба с трафика на органи, така наречения „трансплантационен туризъм“. Присъединявайки се към тази декларация все повече страни затварят своите граници и достъпа на пациенти от други държави към съществуващи в техните страни трансплантационни програми“, поясни той и уточни, че това е огромно предизвикателство към страната ни. „Трябва да се обърне негативизмът към донорството“, допълни д-р Пенков. „Да кажем, че от 50 потенциални донори, които има в болницата, успяват да убедят близките на максимум един или два от случаите, за да може други нуждаещи се да получат органи и правото на живот. Това е проблем и ключът към всичко е донорство, донорство, донорство“, допълни още заместник-министърът. „До момента има два подготвени лицензирани центрове за трансплантация на бял дроб, сърце и сърце и бял дроб. Това са две наши болници, водещи, университетски. Има екипи, част от тях вече са преминали начално обучение. Преговаряме с бъдещи университети, университетски болници в чужбина, от Европа и нашите съседи да могат да идват цели екипи от тях в България“, каза д-р Бойко Пенков. По думите му се подготвят логистични програми, за да се използва всяка възможност за реакция. България трябва да постигне десет донора на милион население, за да стане пълноправен член на „Евротрансплант“, заяви заместник-министърът. По думите на Петков едва, когато се постигнат тези резултати, страната ни ще може да ангажира чужди трансплантационни центрове да помагат на наши болни. „Докато ние наложим, подготвим хора, за да може тази програма да се прави в България“, поясни още д-р Пенков. Той уточни, че за да се спаси живота на един от българите, чакащи за белодробна трансплантация, който е починал в Правителствена болница, страната ни е преговаряла с държави, извън осемте в организацията „Евротранслант“, и в сряда е било уредено приемането му в италианска болница, но въпреки че всичко е било уредено, поради усложнения от хода на заболяването му, случаят е завършил фатално. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.10.13", "title": " Зам.-министър Бойко Пенков: Правим стъпки за реанимиране на донорската програма в България"}
{"url": "https://trud.bg/37-%d0%b7%d0%bb%d0%b0%d1%82%d0%bd%d0%b8-%d1%81%d0%b2%d0%b0%d1%82%d0%b1%d0%b8-%d0%b2%d0%b4%d0%b8%d0%b3%d0%bd%d0%b0%d1%85%d0%b0-%d0%b2-%d0%bf%d0%b0%d0%b2%d0%bb%d0%b8%d0%ba%d0%b5%d0%bd%d0%b8/", "text": "37 семейни двойки в Павликени отново се врекоха във вечна вярност след половин век семеен живот. Семейството на Люба Иванчева и Стефан Иванчев пък отпразнува диамантена сватба. Под звуците на Менделсон двойките повториха брачните си клетви и преподписаха, след което си обещаха още дълъг съвместен живот. Церемонията по преподписването ръководеше лично кметът на Павликени инж. Емануил Манолов. Отново „да“ след 50 години в ритуалната зала в Община Павликени си казаха Веска и Здравко Йорданови. Двамата са родом от село Патреш и разказват, че любовта при тях пламнала от пръв поглед. Ухажването им преди сватбата през 1968 година траело само няколко месеца. Тогава Веска работела в Горна Оряховица и Здравко пътувал до там всяка събота и неделя, само за да я зърне. “Ние сме от едно и също село, любовта ни беше от пръв поглед“, спомня си Веска Йорданова. По думите й семейният им живот не е протекъл по мед и масло. Но заедно, рамо до рамо със съпруга и преборвали тревогите и продължавали напред. След половин век съвместен живот, Здравко Йорданов е категоричен, че само компромисите поддържат огъня в семейното огнище. „Компромис трябва има и от двете страни. Имали сме понякога разногласия…във възгледите, в интересите, но няма как – семейството си е семейство!“, отсича „младоженецът“. Семейство Личо и Христия Минчеви смятат себе си за късметлии. Запознали се, докато Личо Минчев бил работник в Павликени, а тя още ученичка. Бил на 25 години и ухажвал кавалерски малката си изгора. Любовта се разгоряла бързо и само след няколко месеца вдигнали тежка сватба в родното му село Овча могила. По думите на младоженеца, и двамата идвали от сиромашки семейства и цял живот градили всичко с честен труд. Днес се радват на един син, който дълги години преподавал във военния университет във Велико Търново, а сега работи в поркуратурата, и на внучки- едната фармацевт, а другата студентка по „Право“. Днес, половин век по-късно, Христия описва мъжа си като учтив, внимателен и твърди, че сериозни кавги и неразбирателства не са имали помежду си. „Най- важното е разбирателство, да се отстъпва от едната страна и да няма усложнения! Не съм сгрешила при избора си на съпруг, много сме добре, щастлива съм!“, признава усмихната тя. Рецептата за успешен брак разкрива и Личо Минчев: „Разбирателство, любов и това е то – да се разбираме, доверието и обичта – те са най- важните!“ В ритуалната зала на Община Павликени лично кметът връчи брачните свидетелства отново на 38 семейни двойки след половинвековно съжителство. Освен брачни свидетелства, те получиха и специални плакети за спомен от церемонията. По-късно всички семейства празнуваха в ресторант, където Общината бе осигурила празничен обяд и музикална програма. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.13", "title": " 37 златни сватби вдигнаха в Павликени"}
{"url": "https://trud.bg/%d0%b7%d0%b0%d1%80%d0%b0%d0%b4%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%b2%d1%80%d0%b5%d0%bc%d0%b5%d0%bd%d0%bd%d0%be-%d0%b5-%d0%be%d0%b3%d1%80%d0%b0%d0%bd%d0%b8%d1%87/", "text": "Заради катастрофа временно е ограничено движението по пътя Асеновград-Бачково при втория тунел в района на с. Бачково. Шофьорите се насочват от пътна полиция по обходен маршрут през град Кричим по пътя Девин-Кричим, съобщиха от Агенция „Пътна инфраструктура“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.13", "title": " Заради катастрофа временно е ограничено движението по пътя Асеновград-Бачково"}
{"url": "https://trud.bg/%d1%85%d0%be%d0%bb%d0%b8%d0%b2%d1%83%d0%b4%d1%81%d0%ba%d0%b0-%d0%b0%d0%ba%d1%82%d1%80%d0%b8%d1%81%d0%b0-%d1%80%d0%be%d0%b4%d0%b8-%d0%b3%d0%bb%d0%b0%d0%b4%d0%bd%d0%be-%d0%b1%d0%b5/", "text": "Специално за “Труд” д-р Людмила Емилова продължава своята поредица на дълголетието. Тя е лекар с три специалности – вътрешни болести, кардиология и ревматология и здравен мениджмънт. След като изпитва системата за лечение с плодове, чай и мед върху себе си и успява да се спаси от много тежки болести, решава, че ще се довери на природосъобразната медицина. Насърчава я създателката на метода Лидия Ковачева. През 1993 г. д-р Емилова открива медицинския си център за безлекарствено лечение, през който са преминали над 45 000 пациенти от цял свят. Мнозина са се спасили от шаблонно дефинираните от официалната медицина като нелечими заболявания и като бонус са стопили килограми, при това с траен ефект. През 1997 г. д-р Емилова става единственият български член на Лекарската асоциация към Обществото за натурална хигиена на САЩ. Дени открива д-р Емилова и България по съвет на приятел от световния артистичен елит. Той е италианец и от години идва инкогнито в медицинския център на лекарката за справяне със стреса и пълна детоксикация. Дени и спътникът й в живота Оскар Дженерале – продуцент в киното, живеят между Рим и Лос Анджелис, и с интерес приели да се доверят на споделеното от техния близък. Че в Европа има отлична комбинация от високо медицинско ниво, денонощна грижа, уникална за здравето програма и зареждаща природа. За Дени това било истинско откритие и шанс да се отърси от напрегнатия график на всекидневието. Тя работи от съвсем млада и има зад гърба си двадесетина филма, телевизионни продукции за RAI UNO, изяви на италианска театрална сцена. През този месец се очакват на екран три холивудски продукции с нейно участие. Жанровото им разнообразие е най-точен измерител на разностранните таланти на Мендез. “Убий бързо” е класически екшън, “Отрова от рози” има комични елементи, третият филм е драматичен. Сред екранните партньори са звезди като Джон Траволта и Морган Фрийман. Една от трите последни роли на Дени е на лекар в спешна помощ. Дори и само в образ да си лекар е огромна отговорност, споделя тя и прави паралел с изкуството на д-р Емилова. Защото да си съпричастен с болката и да се бориш с нея е повече от занаят, убедена е актрисата. Тя е впечатлена, че българската лекарка се ангажира със случаи на анорексия, булимия, диабет и още, нелечими от официалната медицина болести. Заедно със съпруга си Дени е слушала с интерес всички лекции на д-р Емилова и твърди, че наученото е променило цялото й съзнание. Не просто отношението към храната, а стъпките, които сам трябва да извървиш до щастието да си здрав, работоспособен и с дух, над който няма ограничения. Самата лекарка прилага всичко, което представя пред пациентите върху себе си и това е най-убедителното обяснение за ефектите на плодолечението, споделя жената. При първото си идване в медицинския център през лятото на 2013 г. Дени има силно главоболие, невроза, безсъние със сутрешна отпадналост и умора, хроничен фарингит и повишени нива на “лошия” холестерол. Нищо различно от често срещаните при много натоварените градски хора оплаквания. Но жената имала и миомни възли, заради които желаната бременност не настъпвала. След първите 17 дни на плодове, чай и мед и 10-дневно захранване, много от оплакванията изчезнали. Подобрил се сънят, главоболието не било така мъчително. Цяла година след срещата с д-р Емилова жената не хапнала никакво месо. “Лекарката не е крайна в съветите си и най-подробно обяснява как веднъж седмично може да се консумират животински продукти от гарантиран източник, но за себе си избрах да не се докосвам до тази храна”, казва Дени. След втората 10-дневна програма в медицинския център през 2014 г. ехографско изследване показало, че миомните възли са намалели. Но жената решила да се оперира с надежда, че забременяването ще настъпи по-бързо. По пътя към желаното майчинство преминала и през два спонтанни аборта, но чудото дошло, след като двамата с бащата направили заедно плодолечение при д-р Емилова. “Разбрахме, че детоксикацията е задължителна по пътя към родителското щастие и както казва българската лекарка, то започва още с мисълта да създадеш живот”, спомня си Дени лекцията за репродуктивните проблеми. И така през 2016 г. се ражда още едно от “гладните” бебета на д-р Емилова. Определението е от статия на списание “Ева” за невероятните случаи на излекуван стерилитет с плодове, чай и мед и здравословно хранене. Без мъчителни процедури, без хормони, без стрес и обезверяване. Бебето нарекли Наяра – най-желана, и още според древна испанска традиция- кралица на цветята и реките. Още на 8 месеца Наяра направила първото си международно пътуване – до медицинския център в България. Майка й този път трябвало да свали килограми, защото й предстоели снимки за филм. Дени влязла много бързо във форма. Фигурата й отново била впечатляваща след бременността, чувствала се отлично, а резултатите от изследванията показали, че е здрава без лекарства. До следващото си идване с мама при д-р Емилова момиченцето отказвало да яде зеленчуци. Но в България отстъпило пред упоритостта на Дени и започнало да приема полезната храна. Родителите се надяват, че малката ще поеме техния път в здравословното хранене. А това сигурно ще се случи, защото двегодишната Наяра е любимка на екипа и пациентите в медицинския център, и вече знае няколко български думи. Малката е впечатляваща хубавица като майка си. Преди време Дени Мендез е избрана в жестока конкуренция за мис Италия и е първата цветнокожа носителка на престижната титла. Отличието предизвикало шок сред по-консервативните кръгове, но това не обезсърчило красивата жена, а станало полезно предизвикателство за активността й да се отстояват равните права. Тя казва, че винаги се е чувствала италианка – италианец е баща й, майка й е от Доминикана. Дени е наясно, че темата за разбирателството и хармонията в мултикултурна среда е много деликатна, но е убедена, че пътищата за преодоляване на бариерите са отворени и нейната титла в конкурса за красота е един от тях, извън клишетата. В медицинския център Дени обикнала българските народни хора. Казва, че нашите традиционни танци, музиката и контактът между всички, заловени за ръце, дават хармония на душата. В дома си редовно гледа български тв канал с народна музика. Далеч от България прави и сутрешните упражнения, изпълнявани от д-р Емилова с пациентите. А те задължително завършват с хоро. Жената е променила дотолкова хранителните навици в дома си, че сама се е изненадала от установените различия. В Лос Анджелис е почти задължително да си вегетарианец или веган, споделя тя. Дори се стига до крайности. Но от д-р Емилова съм разбрала, че най-важно е качеството на вложените продукти и мярката във всичко. “Малко истинско сирене или мляко няма да ни навреди”, обяснява Дени, за която любимо ядене през последните години е шопската салата. В медицинския център тя е водила и майка си. Жената получила три инсулта преди 5 години, но с програмата на българската лекарка състоянието й значително се подобрило. Добрите резултати се запазили и при следващото си идване Дени ще е отново заедно с нея. Желание да дойде в медицинския център изразила и сестра й, защото искала да спре пушенето. А Дени и Оскар споделят идея медицинският център да заработи на италианския остров Иски, известен с термалните си води и чистата природа.  ", "date": "2018.10.13", "title": " Холивудска актриса роди „гладно“ бебе\t\t\t"}
{"url": "https://trud.bg/%d1%80%d1%83%d1%81%d0%ba%d0%b8%d1%8f%d1%82-%d0%bf%d0%b0%d1%82%d1%80%d0%b8%d0%b0%d1%80%d1%85-%d0%ba%d0%b8%d1%80%d0%b8%d0%bb-%d0%bd%d0%b0%d0%b4%d1%8f%d0%b2%d0%b0%d0%bc-%d1%81%d0%b5-%d0%bf%d1%80%d0%b0/", "text": "Надявам се, че православната църква ще намери в себе си сили да остане единна. Това заяви московският патриарх Кирил при пристигането си в Минск, два дни преди заседанието, на което Синодът на Руската православна църква ще реши как да отговори на решението на Вселенския патриарх Вартоломей да подкрепи стремежа на киевския патриарх Филарет към независимост от Москва, предаде Ройтерс. Говорител на руския патриарх заяви по-рано днес, че отговорът ще бъде „твърд“ и „съразмерен“ на стореното от Вартоломей. Говорителят Александър Волков не уточни какви могат да бъдат ответните мерки. Заради спора по украинския въпрос, още преди месец руската страна отказа да участва в съвещания, председателствани от Вселенския патриарх. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.10.13", "title": " Руският патриарх Кирил: Надявам се православната църква да намери сили да остане единна"}
{"url": "https://trud.bg/%d0%b8%d0%b7%d0%b4%d0%b8%d1%80%d0%b2%d0%b0%d0%bd%d0%b8%d1%8f%d1%82-%d0%b0%d0%bd%d1%82%d0%be%d0%bd-%d1%81%d1%82%d0%b0%d0%bd%d0%be%d0%b5%d0%b2-%d0%b1%d0%b8%d1%80%d0%bc%d0%b0%d1%82%d0%b0-%d1%81/", "text": "Издирваният Антон Станоев, известен като Бирмата, се предаде на съдебните власти, информира БТВ. Той е отишъл в специализираната прокуратура с адвоката си и е бил задържан. Съдът е разгледал мярката му за неотклонение и го е оставил в ареста. Станоев беше обвинен задочно за участие в организирана престъпна група за нелегално производство на цигари. Според прокуратурата той и семейството му стоят зад четири фабрики у нас, чийто оборот е 10 милиона лева на месец. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.13", "title": " Издирваният Антон Станоев – Бирмата се предаде"}
{"url": "https://trud.bg/%d0%b2%d1%8a%d0%b7%d1%80%d0%b0%d1%81%d1%82%d0%bd%d0%b0-%d0%b6%d0%b5%d0%bd%d0%b0-%d0%bf%d0%be%d1%81%d1%82%d1%80%d0%b0%d0%b4%d0%b0-%d0%bb%d0%b5%d0%ba%d0%be-%d0%bf%d1%80%d0%b8-%d0%bf%d0%be%d0%b6%d0%b0/", "text": "Пожар в столичния квартал „Разсадника”. Няма жертви, предаде  . Инцидентът е станал в апартамент на 15-я етаж на жилищен блок. Възрастна жена е живяла сама в апартамента. Жената е транспортирана в УМБАЛСМ „Н. И. Пирогов” с леко обгазяване и без опасност за живота. Най-вероятната причина за пожара е забравен електрически уред или гръмване на газова бутилка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.13", "title": " Възрастна жена пострада леко при пожар в квартал „Разсадника“"}
{"url": "https://trud.bg/%d0%b7%d0%b0%d1%89%d0%be-28-%d0%b4%d1%8a%d1%80%d0%b6%d0%b0%d0%b2%d0%b8-%d0%b8%d0%b7%d0%b1%d1%80%d0%b0%d1%85%d0%b0-f-16/", "text": "Опасенията, че ще превъоръжим родните ВВС с употребявани самолети F-16, отпаднаха. На 1 октомври при отваряне на офертите от потенциалните доставчици стана ясно, че САЩ ни предлагат нови F-16 и F-18. На каква цена, все още не може да се каже. Най-вероятно, както прогнозира министърът на отбраната Красимир Каракачанов, експертите ще работят по четирите предложения до края на октомври, за да дадат възможност на политико-военната група да определи победителя и да внесе в правителството проект на решение за закупуване. Ратифицирането на договора от парламента се очаква да стане в началото на следващата година, предположи преди няколко дни председателят на Комисията по отбрана ген. Константин Попов. Почти на 100 процента отсега е ясно, че на финалната права ще излязат офертите на САЩ и Швеция, т.е. за „Грипен“ и F-16. В публичното пространство излезе информация, че военните били за шведския изтребител, а политиците за американския. Може би това дойде и от изявления на премиера, че е важно да имаме предвид и стратегическото партньорство. Ако върнем обаче лентата 10-15 години назад, ще установим, че нашите пилоти правят съвместни тренировъчни полети преди всичко с американски самолети. През септември например, се проведе учението „Green Bridge 2018“, в което се включиха екипажи на самолети МиГ-29 от състава на авиобаза „Граф Игнатиево“ и самолети F-16 от гръцката авиобаза „Неа Анхиалос“. Военните експерти не са съвсем единодушни, каквито твърдения има. Те например, отчитат, че F-16 има богат боен опит навсякъде по света. Посочват, че това, което ни се предлага, е последна дума на техниката, с цифров радар, напълно съвместим с F-35. Разбира се, има и проблемни въпроси, които очевидно ще бъдат на вниманието на членовете на комисиите, които в края на краищата ще трябва да си кажат мнението. Вече стана ясно, че в процедурата има възможност за подобряване на офертите. Разговорите са между правителствата, а не между фирми, което има своето значение. Преди по-малко от месец американската компания Lockheed Martin официално презентира в София последния вариант на изтребителя F-16. Техническите характеристики говорят много, но най-вече на авиационните специалисти. За широката общественост е интересно, че Lосkhееd Маrtіn разполага със 100 000 души персонал, като половината са инженери. 75 000 от тях работят в 400 бази из света. Основната група клиенти са от САЩ, не само от отбранителния сектор, но също така и от енергетиката, транспорта и търговията, тъй като палитрата от продукти е доста широка. Работи с НАСА и със 70 правителства. ?peз 2017 гoдинa Lосkhееd Маrtіn oтчитa 51.08 млpд. дoлapa пpиxoди, oт ?oитo 20.1 млpд. дoлapa oт aepoнaвти?a. 58% oт oбщитe пpиxoди идвaт oт aмe­pи­?aнc?aтa apмия, a 30% oт изнoc. ?o вpeмe нa пpeзeнтaциятa бяxa пpeдcтaвeни чacт oт пpeдимcтвaтa нa мoдeлa. Производителите твърдят, че F-16 превъзхожда сериозно конкурентните еднодвигателни изтребители. Според тях американският боен самолет има 40% по-дълго време за патрулиране, 45% по-голям боен товар, 50% по-добра скороподемност, 35% по-добра ускоряемост и 50% по-дълъг жизнен цикъл. До момента са продадени 4600 изтребителя F-16 на 28 държави. Над 3000 от машините в 25 държави все още са в експлоатация. Що се отнася до F-16 Вlосk 70, то той ще се поддържа поне до 2045 г., а летателните му часове ще са над 12 000, което е с 30% повече в сравнение с досега обявените 8000. Най-новият клиент на самолета е Словакия, а от компанията смятат, че Централна и Източна Европа са сред сериозните потенциални пазари на техните машини. Един от важните критерии в проекта за инвестиционен разход за придобиване на нов тип боен самолет е индустриалното сътрудничество. Поне засега е ясно, че страната ни няма да произвежда части за F-16. От компанията обаче уточяват, че ще изпълнят пpoгpaмa пo индycтpиaлнo cътpyдничecтвo и тpaнcфep нa тexнoлoгии. По този начин ще бъдат компенсирани част от разходите за изтребителите, както и за създаване на нови ключови технологии в областта на сигурността и отбраната. Какви екстри има още в офертата на САЩ, не е ясно. От сега обаче можем да кажем, че F-16 е сериозен конкурент, още повече, че както вече е известно, машините ще бъдат новопроизведени. Това съвсем не е без значение. Наред с всичко то има психологически ефект, когато се търси и обществено одобрение на сделката.   Най-сериозното подобрение Това е новият радар APG-83, който използва активна фазирана антенна решетка (AESA) и взаимства технологии от новия F-35. Има 95% сходство с APG-81, използван на изтребителя следващо поколение. Всички признават, че APG-83 е невероятна машина, която дава много нови способности – повишаване далечината на откриване и захват, работа с 20 цели едновременно, режим за обзор на земната повърхност със синтетична апертура (SAR), висока устойчивост срещу смущения и много ниско ниво на откази. Осигурява доста по-голям обзор и предоставя много повече време за реакция и решения какво да се прави с откритите заплахи. Може едновременно да работи по наземни и въздушни цели.                              ", "date": "2018.10.13", "title": " Защо 28 държави избраха F-16\t\t\t"}
{"url": "https://trud.bg/%d0%ba%d0%be%d0%b8-%d1%81%d0%b0-%d0%b5%d0%b4%d0%b8%d0%bd%d1%81%d1%82%d0%b2%d0%b5%d0%bd%d0%b8%d1%82%d0%b5-%d0%b6%d0%b5%d0%bd%d0%b8-%d0%ba%d0%be%d0%b8%d1%82%d0%be-%d1%81%d1%83%d1%82%d1%80%d0%b8%d0%bd/", "text": "При психолога:  – Докторе помагай, жена ми е умна и красива, а кариерата и е все нагоре. Но вчера ми призна, че е преспала с началник отдела за да получи длъжността заместник началник. Един вид такива били правилата в тяхната фирма!  – Ами ако в семеен план у вас всичко е наред, може би си струва да простите?  – Докторе, за последния месец тя смени 5 отдела и утре пак е на събеседване! *** Накратко за мъжа:  – Зяпа задника на цветарката, докато тя се е навела да подрежда букет за гаджето му. *** Монахинята май е единствената жена, която сутрин рано знае какво ще облече. *** – Миличка, не мога повече! Виж 3 ч. посред нощите е.  – Можеш, качвай се!  – Цял ден бе, мила, ами уморих се.  – Като почнахме нямаше нищо против, сега хленчиш! А иначе как се пъчеше преди сватбата, колко си неуморен.  – Разбрахме се само на едната стая да сложим тапети, а в момента довършваме втората стая… Сили нямам.  – Качвай се бързо на стълбата на кого говоря аз… *** Съдия към свидетел:  – Надявам се, знаете какво ви очаква за даване на лъжливи показания?  – Да, обещаха ми Audi Q7… *** Отварям поканата за сватба, а там: “Моля, подаръците в плик”… Че откъде толкова голям плик за тенджери?! *** – Залагам главата си, че съм прав!  – Аз пък залагам портфейла си.  – Но, той е празен.  – Значи, залагаме по равно! *** Пратил Господ Дева Мария на земята да му каже как живеят хората. Праща тя телеграма от Русия:  – Тук хората пият и пият, пият. От дъжд на вятър, работят. Общо взето – ужас.  Праща втора телеграма от Централна Европа:  – Тук хората работят здраво пет дни и си почиват два. Общо взето има ред. Утре летя за България.  Чака Господ вести от България, ама няма нищо. Праща Свети Петър да провери какво става. Отива той и какво да види – танцува Дева Мария върху маса, около нея хвърчат салфетки, лее се уиски, свири музика, ядене и пиене много, хората мъртво пияни и много весели.  – Какво става, Дева Мария? – втрещено попитал Свети Петър.  А тя му отвърнала:  – Пепи, кажи на Боги, че Мими няма да се връща… *** Лекар към пациентка:  – Пушите ли?  – Да!  – Пиете ли?  – Да!  – Е, какво очаквате след всичко това?  – Мъже! *** Сексът е като кредита, на един дават – на друг не дават! Вероятно това е във връзка със сигурността на погасителните вноски! *** – Здравей, мамо, само не се притеснявай, аз съм в болница…  – А бе, престани така да започваш! От осем години си лекар вече… *** Когато искам нещо от него… го казвам мило, нацупвам устни и презрамките ми падат… не знам, но все така се случва! *** – Знаете ли кои не се смеят на историите дето някой си купил за домашен любимец мини-прасенце, а пораснала голяма свиня?  – Женените! *** На първа среща:  – Добре, стига сме говорили само за мен. Разкажи ми по-добре за твоята заплата! *** – Скъпи, нямаш нито един косъм на костюма.  – Е и какво?  – Коя е тая плешива мръсница? *** На литературният конкурс за най-добро описание на първия секс със заглавие на филми победи “Сам вкъщи!” *** – Що е то “Пълен интелектуален колапс?”  – От гледане на Биг Брадър да не ти остава време да прочетеш книгата на Криско! *** – Как ти е името във фейса?  – Мария Петко Петрови.  – За кучето нямаше ли място? *** Телефонен диалог, който не може да се преведе на японски:  – Здрасти, какво правиш?  – Нищо, на работа съм. *** – Ти защо не се бръснеш?  – Нямам гадже, за което да го правя!  – А за себе си?  – За себе си имам ракия! *** За да покаже колко е недостъпна на първа среща, Марийка ядеше банана с лъжичка… *** След семеен скандал…  – Защо ми пращаш празни SMS-и, ма?!  – Защото не ти говоря бе!!! *** На съседната маса в кафенето, седи някакъв и просто си пие кафето. Без смартфон и без таблет… Егати психопата! *** Докторът ми препоръча да пия повече ракия. Всъщност, ако трябва да го цитирам, каза:  – И по-малко вино!  Но смисълът е същият… *** Разпит на заподозрян в полицията:  – Познат ли ви е този пистолет?  – Да, познат ми е.  – Охо, ще си признаеш ти! И от къде ти е познат?  – Ами вече трети ден ми го показвате. *** Млада двойка е на излет. Момичето е видимо отегчено.  – Какво ти става? Имам чувството, че ти е досадно, а тук е толкова хубаво!  – Лесно ти е на теб. Ти си тук с мен. Обаче аз съм с теб… *** Късно вечер Ленчето помолила мъжа си да отиде и да изхвърли боклука.  Мъжът отишъл, но тъкмо да го изхвърли и… един Мерцедес последен модел спрял до него, а вътре страхотна мадама с крак до сливиците:  – Пешо, не ме ли помниш. Аз съм Мимето, седяхме заедно на един чин в 8 клас. Качвай се, отиваме да го отпразнуваме.  Отишли в най-шикозния италиански ресторант, изискано меню, а след това в хотел пет звезди – цяла нощ страшен секс. На сутринта колата го оставя до кофите за смет. Ех, че кофти се получи – мисли си Пешо, докато мъкне празната кофа.  Качва се по стълбите, а насреща му комшията:  – Какво ти има бе Пешо, що си се оклюмал такъв.  И Пешо му разказал цялата история.  – Сложи сега тоя молив на ухото си и ще разкажеш цялата история на жена си, с подробности.  Прибрал се Пешо и жена му го почнала:  – Ти нормален ли си, отиде да изхвърлиш боклука и цяла нощ те няма.  Пешо и разказал цялата история, че тъкмо да изхвърли боклука и срещнал Мимето от неговия клас, как отишли на вечеря в шикозния италиански ресторант, после див секс цяла нощ… та до сутринта.  Жената не издържала и го плеснала по главата:  – Ти кого ще лъжеш бе, молива си забравил да си махнеш от ухото, а ми обеща повече да не играеш карти… *** – Муцка, съпругът ти е голям подлец!  – Що бе! Какво ти е направил?  – Ами още не знам… или момче или момиче!? *** – За мен – двойно уиски с лед.  – Девойче, това е училищният стол…  – О, извинете, бях се замислила. Един компот… *** – Здравейте, обаждаме се от детската градина. Детето Ви е одобрено!!!  – Благодаря… но синът ми вчера влезе в университета… *** – Защо няма циганин пожарникар…  – Защото като види огън и се грее! *** Мъже! Ако жената я боли главата, наложете към челото й самолетен билет…  Ако един НЕ помага опитайте с два!!! *** Мъжът ми казва да не планирам толкова много напред. Е, вярно, той още не ми е мъж! *** – Докторе, синът ни се буди в 3 часа и повече не иска да заспи. Какво да го правим?  – Баничар, фурнаджия, пицар… *** Ситуацията в България: – Обадих се на 112. За всеки случай звъннах и в Америка на 911… И все пак, майка ми, дойде половин час по-рано от всички тях…", "date": "2018.10.13", "title": " Кои са единствените жени, които сутрин знаят какво ще облекат?"}
{"url": "https://trud.bg/%d0%bc%d0%b8%d1%82%d1%80%d0%be%d0%bf%d0%be%d0%bb%d0%b8%d1%82-%d1%82%d0%b5%d0%be%d0%b4%d0%be%d1%81%d0%b8%d0%be%d1%81-%d0%b0%d1%82%d0%b0%d0%bb%d0%bb%d0%b0-%d1%85%d0%b0%d0%bd%d0%b0-%d0%be%d1%82-%d0%b9/", "text": "Митрополит Теодосиос (Аталла Хана) от Йерусалимската патриаршия бе на визита в България. В рамките на сегашното си посещение митрополитът проведе множество срещи в Светия синод, в Народното събрание със зам.-председателя на 44-тия парламент Емил Христов, председателя на комисията по вероизповедания Красимир Велчев и с председателя на ПГ на „Обединени патриоти“ Волен Сидеров, както и с Великия приор на Велик Приорат България на Ордена на Рицарите Тамплиери на Йерусалим Румен Ралчев. Вестник „Труд“ бе единствената медия, която имаше възможност да постави въпроси пред Негово Високопреосвещенство.  – Ваше Високопреосвещенство, благодаря за времето, което отделяте за интервю за читателите на вестник „Труд“. Какъв е поводът да сте в България? – С България и с българския народ имам стари и много добри отношения. Две са целите на моето сегашно посещение в България. Първо – да продължавам да укрепвам отношенията между българския и палестинския народ. И, разбира се, укрепването и развитието на отношенията между Българската и Йерусалимската църкви. Аз съм представител на най-старата и на най-голямата църква в света – това е Йерусалимската църква. Както знаете, Палестина и нашата родина е Родината на нашия Господ Иисус Христос. Повечето най-свещени за християните места са точно около Божи гроб. Затова и ние се интересуваме да имаме добри отношения с всички църкви по света, включително и с Българската православна църква. Затова и сме много радостни от факта, че Светите земи и Божи гроб непрекъснато се посещава от все по-голям вярващи от България и винаги ги приветстваме с добре дошли и с най-добри чувства. – Как да си обясним, че най-дългите войни в историята на човечеството са водени в името на Бог? – Повечето от тези войни, които се водят от името на Аллах, не са заради Аллах, защото той няма нищо общо с тях. Има много хора, които използват религията за нерелигиозни цели. Има хора, които намесват Бог в неща, които той не приема. В нашата вяра ние смятаме Бог за любов. И Бог винаги е бил против насилието, омразата и против нарушаването на правата на другите. Нашето послание и нашата основна задача е да привличаме хората и да разпространяваме помежду им любов и мир. Има духовници, които с поведението си до някаква степен вредят на религията, вредят на вярата. И тук е нашата мисия – да поправяме това.  – Коя е Вавилонската кула в днешно време? Къде не могат да се разберат и духовните лидери, и обществата? – Според мен има някакъв дисбаланс. И ние всички знаем откъде идва този дисбаланс и разделянето между хората и между духовниците. Но ние не трябва само да критикуваме сегашното положение или слабостите, които водят до него. Ние трябва да имаме положителна роля при реформите, да се стремим към положителна развръзка. Всеки може да критикува. Но тези, които изразяват само недоволството си, първо трябва да се питат сами себе си те каква роля играят в поправянето на ситуацията. Смятам, че българският народ, който в болшинството си е съставен от православни християни, трябва да запази вярата си и своите традиции, своята идентичност далеч от изолацията или от екстремизма. Ние не смятаме, че религиозният човек трябва да е екстремист, за да пази вярата си. Тези, които стават радикалисти в името на религията, те вредят първо на религията. Пазете вашата вяра, обичайте вашата прекрасна страна. България е много хубава държава. Има история, има традиции, има ценности, има морал и това го усещам при всяко свое идване тук. Пазете вашата страна и обичайте вашата църква. Независимо, че църквата може да има слаби моменти, църквата е майката на страната. Дори когато майката е много болна, трябва да й помогнем да се възстанови и да излезе от това положение. – Може ли XXI век да стане епохата на обединение на християнството, на християнските църкви? И християните да имат една своя църква? – Аз съм човек, който винаги е призовавал за единството на християнските църкви. Има много проблеми и бариери. За да стигнем до това единство, за което вие говорите, първо трябва да се обичаме. Не трябва да сме едни и същи, за да се обичаме. Може да сме различни, но първото условие е да се уважаваме един друг. Затова и винаги призовавам християните, независимо от различията помежду им, да се обичат. Независимо от всички ритуални различия или други догми, ние трябва да сме единни. Когато любовта изчезва, християнството го няма. Не може да има християнство без обич. – Така както е казано в Евангелието на Йоан „Защото Бог толкова възлюби света, че даде Своя Единороден Син…“? – Бог ни е дал много неща. И това, което Бог ни подари, е много повече, отколкото нашето съзнание въобще може да обхване. Най-големият подарък на човека от Бог е животът. Бог ни даде живот и иска от нас нашият живот да бъде пълен с любов и с обич към другия човек. Бог не ни призовава към омраза и разделение. И не създаде хората, за да сеят по света разрушения и убийства. Той ни създаде, за да се жертваме за другия и да обичаме и да служим за добруването на човечеството. Ние не се ръководим от политическите интереси. Не се стремим някои политик да ни харесва или не. Нашата цел е Бог да ни приема, а не политиците. Затова и в Палестина нашата църква е на страната на палестинския народ. И ние смятаме, наш дълг е да служим на палестинския народ. Не само защото сме палестинци, но и защото каузата на палестинците е най-справедливата в историята. Нашият дълг като християни е да помогнем на този народ, за да живее в мир, но и свободен в неговата родина, както това заслужават и всички народи по света. – С кой псалм или откъс от Библията най-често благославяте вярващите? – Бог е Любов. Тези две думи събират в себе си всички ценности на християнството. – Орденът на тамплиерите отстоява в своите принципи, например икуменизма. Как да си обясним критиките или неглижирането за това, които Орденът търпи от различни духовни водачи, в т.ч. и от България? – Ние сме на страната на всеки човек, който призовава към обич и единство между християните. Аз лично не принадлежа към партия или организация. Аз принадлежа към православната църква. И от моята принадлежност към православната църква, ние имаме и се стремим към добри отношения спрямо всички хора, които искат да служат на християнството. Няма значение как се наричат или какъв произход имат. Ние сме отворени и уважаваме всички хора, но не сме членове и не принадлежим на която и да е структура. Нашата програма, нашите идеи са написани отдавна в Библията. И ние принадлежим към нашата вяра и нашата църква. – Как да си обясним противоречията и напрежението, които наблюдаваме в момента в Украйна по оста „православие – автономност“? – Сега може да има криза в духовен план. Но аз съм сигурен, че тази криза ще отмине. Такова разделение в сърцето на Православната църква не е в интерес на никого. Много православни църкви в света в момента се намесват да решат този проблем. И аз съм сигурен, че ще стигнем до решение. Всички сме заинтересовани да запазим единството на Православната църква. И не трябва да допуснем политиците да ни налагат тяхното поведение, или тяхната програма. Църквата е независима духовна институция и не трябва политиците да се намесват. По отношение на Украйна – всяко решение, което трябва да се вземе за Украйна, трябва да бъде църковно решение, а не с политическа намеса – нито от Изток, нито от Запад. Ето защо ние призоваваме за диалог между Руската и Истанбулската патриаршии за решаването на този въпрос. И в момента има православни църкви, които играят ролята на посредници. Да не изпреварвам резултатите, но мога да кажа само, че няма да допуснем нещата да стигнат до крайности. – Благодатният огън ли е най-светлият момент в православната година? Питам ви, защото винаги са ми казвали, че слизането на Благодатния огън на Великден се появява само при православните литургии. – Да, в службата преди Великден, както е традицията. Човек не може да разбере какво значи светлина, ако не го усеща, ако не го вижда с душата си. Светлината не е във владение, не е в господствата на хората. И ние не може с човешки думи да обясняваме какво е тази светлина. Тя е извън възприятията на хората. Това явление е свързано с възкръсването на Иисус Христос и победата над смъртта. В този ден, в съботата на Великден, ние празнуваме тържеството на Светлината. Но това не означава, че Свещеният огън съществува само в този ден. И сега ще ви споделя, че тази светлина се вижда в много дни. Понякога, в молитвите си на Божи гроб ние я виждаме. Преди две години, когато водих литургия в Божи гроб, имаше делегация от България, Румъния и още няколко държави и не беше Великден. Всички присъстващи видяха как мястото се превърна все едно, че е огън. И дори някои от гостите снимаха с телефоните си. Това са свети проявления, които нямат обяснение с думи. Ако не го усещаш, ако нямаш вярата в себе си, никога няма да го разбереш. Само сърцата, пълни с вяра, могат да видят светлината и да я усещат. Нашият гост  Митрополит Теодосиос (Аталла Хана) е роден през 1965 г. и е архиепископ на Себастия от Гръцката православна патриаршия в Ерусалим. Ръкоположен на 24 декември 2005 година в Църквата на Божи гроб и е вторият палестинец, който заема поста архиепископ в историята на епархията.         ", "date": "2018.10.13", "title": " Митрополит Теодосиос (Аталла Хана) от Йерусалимската патриаршия пред „Труд“: Църквата е като майка и когато е болна, трябва да ѝ помогнем\t\t\t"}
{"url": "https://trud.bg/%d1%84%d0%b5%d0%b9%d1%81%d0%b1%d1%83%d0%ba-%d0%bf%d1%80%d0%b8%d0%b7%d0%bd%d0%b0-%d0%b7%d0%b0-%d1%85%d0%b0%d0%ba%d0%b5%d1%80%d1%81%d0%ba%d0%b0-%d0%b0%d1%82%d0%b0%d0%ba%d0%b0-%d0%b7%d0%b0%d1%81%d0%b5/", "text": "Фейсбук призна за хакерска атака засегнала 29 милиона акаунти, разкрита преди две седмици, съобщи Evening Standard. Това е първият път, в който социалната мрежа обявява броя на засегнатите акаунти, като уточнява, че 50 милиона акаунти би могло да бъдат потърпевши. Хакери са достигнали до имена, адреси на електронната поща и телефонни номера на тези 29 милиона акаунта, твърди компанията. За 14 милиона от тях хакерите са получили и повече данни като роден град, пол, религия, дата на раждане, последните 10 места, в които са били регистрирани, или 15 последни търсения. Един милион акаунти също са били засегнати, но хакерите не са получили никаква информация от тях.  Съобщения ще бъдат изпратени до тези, които са били засегнати от атаката, заявиха от социалната мрежа. Това е най-големия пробив в сигурността в историята на компанията и изглежда е извършен от неназован нападател. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.13", "title": " Фейсбук призна за хакерска атака засегнала 29 милиона акаунта"}
{"url": "https://trud.bg/%d0%b6%d0%b5%d1%80%d1%82%d0%b2%d0%b8%d1%82%d0%b5-%d0%be%d1%82-%d1%83%d1%80%d0%b0%d0%b3%d0%b0%d0%bd%d0%b0-%d0%bc%d0%b0%d0%b9%d0%ba%d1%8a%d0%bb-%d0%b2-%d1%81%d0%b0%d1%89-%d1%81%d1%82%d0%b0%d0%bd%d0%b0/", "text": "Броят на жертвите в САЩ от урагана Майкъл достигна 16, съобщиха американските власти. Спасителните екипи започнаха да претърсват най-тежко засегнатите места във Флорида, а достъпът до тях е почти невъзможен заради опустошенията, предаде Ройтерс. Открити са още трима загинали в Мариана, в окръг Джаксън, Флорида, съобщи на пресконференция местен шериф. Очаква се броят на загиналите да нарасне още, защото все още няма съобщения за загинали от крайбрежните населени места като Мексико Бийч, Порт Сейнт Джо и Панама (Флорида), които понесоха най-тежката част от бурята. „Спасителите засега не могат да претърсят щателно там“, заяви представител на властите в щата Флорида. Екипи се опитват да проправят път през отломките с булдозери и друга тежка техника, за да могат спасителите да претърсват развалините с кучета, а от въздуха в издирвателните дейности участват безпилотни летателни апарати и хеликоптери „Блекхок“. Властите във Флорида обобщиха, че от идването на Майкъл по-рано през седмицата са спасили близо 200 души и са проверили 25 000 сгради. Губернаторът на Флорида Рик Скот отвори официалната си резиденция в Талахаси за служителите на щатската полиция, отиващи към най-тежко засегнатите райони от Майкъл. В Северна Каролина разчистват щетите след урагана. Възстановява се електозахранването на 460 000 жилища и предприятия и се работи за отварянето на 360 пътни артерии, блокирани основно от дървета, отломки и стълбове. Компанията „Уолт Дисни“ ще дари 1 милион долара за ликвидиране на последствията от Майкъл. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.13", "title": " Жертвите от урагана Майкъл в САЩ станаха 16"}
{"url": "https://trud.bg/%d0%bd%d0%be%d0%b2%d0%b8-5-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d0%bc%d0%b5%d0%b4%d0%b0%d0%bb%d0%b0-%d1%81-%d0%b4%d0%b2%d0%b0%d0%bc%d0%b0-%d1%88%d0%b0%d0%bc%d0%bf%d0%b8%d0%be%d0%bd/", "text": "Българските млади състезатели спечелиха за един ден нови пет медала на продължаващите в Буенос Айрес олимпийски игри. Злато за Кирил Киров в микс отбора на 10 м. въздушен пистолет и за Мария Делчева в отборния бадминтон, Адриан Андреев в тениса на двойки си 9-delcheva1осигури минимум сребро, с бронзови медали са Галя Шатова в щангите и Едмонд Назарян в борбата. Така, със златото на двойката ни акробати в мултигимнастическия тим от предишния ден, българските спортисти вече имат общо шест медала от олимпийските игри в Аржентина: 3 златни, един най-малко сребърен и два бронзови. Кирил Киров спечели второто българско злато в Буенос Айрес с победа на финала в международен микс тим заедно с германката Ванеса Зийгер на 10 м въздушен пистолет. С общ резултат 754 т. двамата преодоляха първата квалификация и влязоха в директните елиминации. На осминафинал Киров/Зийгер победиха с 10:5 французойката Кателин Николас и британецът Джеймс Милър, с което си осигуриха място в Топ 8. На четвъртфинала Киров/Зийгер отсраниха колумбийката Руеда и германецът Карщедт, след което на полуфинал спечелиха с 10:6 срещу иракчанката Ал Кааби и белгиеца Джеръми Сон. На финала Кирил Киров и Ванеса победиха с 10:3 индонезийката Ману Бакер и таджикистанеца Бежан Файзулаев. България печели на втора поредна младежка олимпиада медал в тази дисциплина. Преди четири години в Нанджин (Кит) състезателката по спортна стрелба Лидия Ненчева също грабна злато на 10 м въздушен пистолет за смесени отбори в тандем с Владимир Свечников от Узбекистан. Травма попречи на Адриан Андреев да завърши на сингъл мача си за бронза срещу бразилеца Жилберт Соареш Жуниор. Адриан получи травма в кръста и прекрати участието си във втория сет, след като загуби първия с 4:6.  По-късно обаче Андреев преодоля геройски болката и заедно с 9-adriannРинки Хиджиката от Австралия си осигури място във финала на двойки в неделя.  На полуфинала Андреев и Хиджиката победиха с 6:1, 6:4 французите Хуго Гастон и Клемен Табур за 52 минути. В спор за титлата техни съперници ще бъдат поставените под №1 представители на домакините Себастиан Баес и Факудно Диас Акоста. Това означава минимум сребро за Адриан Андреев и България. Още една българка спечели злато в Буенос Айрес. В отборния бадминтон Мария Делчева бе част от тим Алфа, който се наложи в полуфинала със 110:90 над отбора „Тета“. Мария допринесе за успеха с победа на сингъл със 77:64 срещу чехкинята Тереза Свабикова. В спор за златото Делчева и нейните съотборници играха срещу отбор „Омега“. Във финала Делчева първо отстъпи на сингъл пред ЮнСуан Хуан (Тайпе), но след това на двойки заедно с Амбалангодейдж от Шриланка наидграха тандема Леонис Хюе(Фр)/Ву Ти Ан Ту (Виатнам). В крайна сметка тим „Алфа“ победи със 110:106 тим „Омега“ и така Делчева спечели златен медал. България се сдоби с още едно отличие от младежките олимпийски игри, след като Галя Шатова грабна бронзов медал във вдигането на тежести в категория до 63 кг. Галя започна с успех от 80 кг, после мина през 90 и не успя в третия си опит в изхвърлянето на 94. В изтласкването Шатова бе перфектна със 102, 106 и 111 кг и това й осигури двубой 201 кг, достатъчен за бронза в крайното класиране на категорията. Шампионка е Кумушкон Файзулаева от Узбекистан с 218 кг двубой, следвана от Типвара Чонтавин от Тайланд с 202 кг, само с един кг повече от Шатова. В борбата Едмонд Назарян спечели бронз в кат. 45 кг. Българинът отстъпи на старта пред иранеца Амиреза Дехбозорджи с 1:3. Така персиецът взе реванш за загубата си от световното в Загреб през юли. При следващото излизане на тепиха европейският шампион за кадети бе безапелационен срещу египтянина Шабан Абдела Мохамед – 15:4. Борците са разпределени по групи и се борят всеки срещу всеки. В мача за бронза синът на легендарният двукратен олимпийски шампион Армен Назарян бе неудържим срещу Арсланек Закирбайев от Узбекистан – 8:0 и така Едмонд спечели бронз за България. Шампион е иранецът Мохамадреза Дебозорджи, прекършил във финала еквадореца Джерами Пералта – 8:0. В плуването Диана Петкова се нареди на престижното шесто място в класическия спринт на 50 метра свободен стил. Българката завърши втора в полуфинала с 25,53 сек, само на 10 стотни след победителката Юнксян Ван от Китай. На финала Диана финишира за 25,56 сек., на 42 стотни от шампионката Барбара Семанова от Чехия. Стана ясно и крайното класиране на 800 м св. стил. С време 8:13,49 мин. в серията си Йордан Янчев се нареди 15-и в тази дисциплина. На 200 м бътерфлай Тихомир Тодоров с 2:08,22 мин. финишира осми, последен в серията си, което му отреди 32-ро място в крайното класиране. В модерния петобой след първото изпитание фехтовката Зорница Стоилова е 18-а, а Христо Панайотов 15-и – и двамата имат по 202 т. Започваха и стартове в леката атлетика. В квалификациите на чук Валентин Андреев даде втори резултат от всички участници с второ място в групата си с 82.29 м. Финалът е в понеделник от 22 ч. българско време. На гюле с 3-килограмов уред Яна Копчева остана шеста в квалификациите с 15.41 м.", "date": "2018.10.13", "title": " Нови 5 български медала с двама шампиони на младежката олимпиада"}
{"url": "https://trud.bg/%d0%bf%d0%b8%d1%8f%d0%bd-%d1%88%d0%be%d1%84%d1%8c%d0%be%d1%80-%d1%81%d0%b5-%d0%b1%d0%bb%d1%8a%d1%81%d0%bd%d0%b0-%d0%b2-%d1%81%d1%82%d1%8a%d0%bb%d0%b1-%d1%83%d0%b4%d0%b0%d1%80%d0%b8-%d0%bc%d0%b8%d0%ba/", "text": "33-годишен водач на „Фолксваген“, употребил алкохол, се блъсна в стълб, след което се заби под паркиран товарен автомобил в Благоевград, по чудо не е загинал. Пътният инцидент стана към 5.40 часа тази сутрин на бул. „П.К. Яворов“. Полевият тест е отчел съдържание от 1.96 промила алкохол в издишвания въздух. Пияният водач по чудо не е пострадал, прегледан е от спешен екип, за сега няма травми, предаде  . Задържан е за 24 часа, а номерата на автомобила му свалени. Ще му бъде взета и кръвна проба за алкохол. Той се движел с лек автомобил по булеварда от жк. „Еленово” в посока жк. „Струмско”, на прав участък се отклонява надясно, блъска се с дясната си странична част в стълб на осветлението, пука предна гума. След това лекият автомобил се отклонява наляво, минава през насрещната лента и се забива под задната част на товарен автомобил. Движението му напред, което би обезглавило водача, е спряно от удар в паркиран микробус, редом с товарния. След удара в товарния автомобил и микробуса водачът се опитал да запали „Фолксваген”-а, за да избяга, но не е успял. В 7 часа започна оглед и заснемане на местопроизшествието от следствена група на Второ РУП-Благоевград.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.10.13", "title": " Пиян шофьор се блъсна в стълб, удари микробус и се заби под паркиран тир в Благоевград"}
{"url": "https://trud.bg/%d0%b4%d0%b8%d0%bd%d0%b0%d1%81%d1%82%d0%b8%d1%8f%d1%82%d0%b0-%d1%80%d0%be%d0%ba%d1%84%d0%b5%d0%bb%d0%b5%d1%80-%d1%81%d1%80%d0%b0%d0%bc%d0%bd%d0%be-%d0%b1%d0%be%d0%b3%d0%b0%d1%82%d0%b8/", "text": "Бащата на бъдещия магнат е мошеник на дребно, изкарвал прехраната си с продажба на мехлеми от змийско масло и лечебни еликсири   В ексклузивно интервю за вестник „Труд” от 2 октомври,  , че силите които управляват света са осем големи семейства. В интервюто Кулио заявява дословно: „Осемте най-богати семейства в света – Ротшилд, Морган, Рокфелер, Уорбърг, Кун-Леб, Лазард, Голдман Сакс и Леман. Те контролират всичко. Те притежават всичко …” Музикантът все пак настоява, че гледната му точка може да се разглежда като една от многото теории на конспирацията. В серия публикации всяка събота, „Труд” ще разкаже на читателите си кои са тези семейства. Не съвсем по реда на номерата зададен от Кулио, след Ротшилд миналата седмица, тази ще продължим с Рокфелер. Макар че основателно с това име трябваше да започнем. В крайна сметка – кой не знае Рокфелер, кой не е чувал за него, нали?! Името се е превърнало в нарицателно за огромно състояние по цял свят. Даже може да се спори в световното съзнание кой е по-митично богат, Рокфелер или цар Крез. Но за последния владетел на древното царство Лидия някой друг път. Да обърнем внимание на човека, носител на титлите „най-богатият американец на всички времена” и „най-заможният човек в съвременната история на човечеството”, основал едноименната могъща петролно-банкова династия – Джон Дейвисън Рокфелер. Роден на 8 юли 1839 г. в Ричфорд, щата Ню Йорк, Джон е най-големият син и второто от шестте деца на Уилям („Големият Бил” или „Адския Бил”) Ейвъри Рокфелер и Елайза Дейвидсън. Пътуващ търговец и мошеник на дребно, бащата на бъдещия магнат е изкарвал прехраната си с продажба на мехлеми от змийско масло, лечебни еликсири или с други думи съвсем автентичен персонаж от разказите на О`Хенри за този период от историята на „Земята на неограничените възможности”. „Адският Бил” не се задържал много у дома, а семейството се местело често след него. За възпитанието си в ранните години Джон Рокфелер благодари най-вече на майка си, Елайза, отдаден баптист, която „от самото начало ме научи да работя, да спестявам и да давам”. През 1853 г. „Адският Бил” премества семейството от Ню Йорк в Охайо и Джон се записва да учи в гимназията в Кливлънд – първото учебно заведение от такъв ранг в града и въобще първото обществено школо западно от Апалачите в тези години. Успоредно на гимназията Рокфелер изкарва десет-седмичен курс по счетоводство и през 1855 г., вече на 16-годишна възраст, започва първата си работа „по специалността” като помощник в кантора. По думите на самият Джон, в тези си години, на младини, мечтаел единствено за две неща – един ден да притежава 100 000 долара и да живее до 100-годишна възраст. Скромно, ще кажете! Стойността на мечтаната навремето от Рокфелер сума възлиза на над 2,6 млн. сегашни долари – съвсем достойна цел. А за възрастта, на която си отива магнатът от света … да не избързваме, но да кажем просто че не му излиза сметката с три години. Така или иначе още на ранна възраст Джон Рокфелер е имал много конкретен план какво иска да прави в живота си – да печели пари! И се отдава на това начинание с цялото си сърце. Джон основава първата си компания с партньор през 1859 г. и започва търговия с хранителни продукти с начален капитал от 4 000 долара (108 000 днес). По време на Американската Гражданска война (1861-1865 г.) Рокфелер симпатизира на Севера и гласува за избирането на Ейбръхам Линкълн за президент на Съюза. Подобно на много богати северноамериканци, които не участвали в сраженията, дарява редовно пари за военните усилия. По пътя нагоре В този период федералното правителство субсидирало цените на петрола, което на фона войната създало много добри условия за спекула. През 1862 г. цената на черното злато скача от 35 цента за барел на 13,75 долара и хиляди кандидат-милионери се юрват да копаят. Малцина имали успех, но тези които стигали до петрол, използвали най-примитивни средства за събиране и най-редовно оставяли след себе си цели реки замърсени с течаща суровина. Гледайки отстрани всичко това, на Джон Рокфелер и съдружниците му хрумнала идеята да се откажат от бизнеса с хранителни продукти и да инвестират натрупаните средства в нещо по-печелившо. Така през 1863 г. в Кливлънд открила врати чисто нова петролна рафинерия, собственост на „Ендрюс, Кларк и компания”, в която Рокфелер бил равноправен съдружник. За разлика от другите в този прохождащ навремето бизнес, които усвоявали до 60 % от петрола, за да го превърнат в керосин и изхвърляли останалото, Джон имал друга идея за оставащите 40 %. И ги превръщал в масло, катран и нафта, на които бързо намирал пазар. Рафинерията имала собствени работници за поставяне на тръбите за петрол и разходите за работна ръка намалявали двойно. Рокфелер купувал и дървото за барелите, с което цената за производството им паднала от 2,50 долара на 96 цента. През февруари 1865 г. Джон изкупува на търг дяла на двамата братя Кларк в рафинерията за 72 000 долара (1 млн. сегашни) и регистрира фирмата „Рокфелер и Ендрюс”. На следващата година към тях се присъединява и брат му Уилям Рокфелер-младши, който също изгражда рафинерия в Кливланд. Компанията е ориентирана изцяло към възползване от пост-военните условия и експанзията към западния бряг на Северна Америка, тласкана от железопътните мрежи и петролната икономика. Рокфелер тегли заеми, реинвестира печалбите си и се адаптира бързо към променящите се пазари. Три години след основаването на компанията, залагайки на практиките за максимално усвояване на петрола, рафинерията в Кливлънд е смятана за най-голямата в света. През 1870 г. компанията на Рокфелер променя статута си от партньорско дружество на корпорация и се именува „Стандарт Ойл”. Следвайки агресивни практики да изкупува конкуренцията през 1872 г. Рокфелер вече притежава почти всички петролни рафинерии в Кливлънд, един от петте града в САЩ с най-развита такава индустрия. Като най-голям доставчик на керосин и други продукти в страната „Стандарт Ойл” договаря преференциални цени с железопътните компании. Рокфелер изкупува петролопроводи и крайни терминали в други градове, разширявайки мрежата си върху цялата територия на САЩ. През 1881 г. контролът върху активите на „Стандарт Ойл” в Охайо и други щати е прехвърлен върху борд на директорите, с Рокфелер начело, наречен „тръст” – първият в историята. На следващата година компанията вече официално държи монопола върху бизнеса с петрол в САЩ. И създава модела „как се прави”. Анти-тръст С натрупването на общественото недоволство срещу монополите и след няколко неуспешни опита на американското правосъдие в следващите две десетилетия да закопчае Рокфелер за нарушаване на новоприетите анти-тръстови закони, през 1911 г. с работата се залавя Върховният съд на САЩ. С решение на най-висшата съдебна инстанция в страната същата година „Стандарт Ойл” е раздробена на 34 отделни компании, някои от които предшественици на днешните „Ексон Мобил” и „Шеврон” – които са все още сред компаниите с най-високи приходи в света. Стойността на отделните части на „Стандарт Ойл” се оказала по-голяма от корпорацията като цяло и в ранните години след разпродажбата акциите се удвоили и утроили. Така Джон Рокфелер станал първият американски милиардер със състояние равностойно на 2 % от икономиката на САЩ. През 1913 г. това е възлизало на около 400 млрд. сегашни долари. Джон Рокфелер прекарва остатъка от живота си в имението си в Уестчестър, Ню Йорк, Възпитан от малък да дава и винаги щедър, въвежда модерният системен подход на насочената филантропия посредством създаването на фондации, насочени към медицината, образованието и научните изследвания. Сам той е основател на Университета на Чикаго, Университета за медицински науки „Рокфелер” в Ню Йорк и Централен университет на Филипините. Къде са парите? За състоянието, което оставя след себе си Джон Рокфелер, се говори и гадае много – общият брой на активите и инвестициите, които притежават и са направени от индивидуалните членове на фамилията, са неизвестни. В основната си част „имането” на Рокфелер е затворено под формата на семеен тръст в нюйоркската банка „Морган Чейс” и под контрола на най-възрастния мъжки член на династията. Управлението на средствата се осъществява от основната компания „Рокфелер финансови услуги” в пет основни направления – „Рокфелер и Ко.” (управление на средства; финансиране на университетите), „Венрок и съдружници” (един от стартовите инвеститори в компютърната компания „Епъл” и много други проекти от Силициевата долина), „Компания тръстове Рокфелер” (обяснението е в името), „Застраховане Рокфелер” (приоритетно за членовете на семейството), „Аркадия управление на рискове” (застрахователен брокер). Повечето наблюдатели оценяват сумата на състоянието на династията Рокфелер на около 350 млрд. долара.        ", "date": "2018.10.13", "title": " Династията Рокфелер – Срамно богати\t\t\t"}
{"url": "https://trud.bg/%d1%80%d0%b5%d0%ba%d0%be%d1%80%d0%b4-%d0%bd%d0%b0-%d1%82%d1%83%d1%80%d0%b8%d1%81%d1%82%d0%b8-%d0%be%d1%82%d1%87%d0%b8%d1%82%d0%b0-%d0%b3%d1%8a%d1%80%d1%86%d0%b8%d1%8f/", "text": "Увеличение от 22,9% на туристическия поток в Гърция показва статистиката за първото шестмесечие на годината, или 10,5 милиона срещу 8,5 милиона през съответния период на миналата година. Паралелно туристическите приходи в периода на месеците Януари – Юни 2018 г. достигат 4,777 милиарда евро или увеличение от 17,2% в сравнение със съответния период на 2017 г. Тази ескалация се дължи на увеличените приходи от жителите на ЕС с 25,1%, или 3,321 милиарда евро, представлявайки 69,5% от общите приходи, както и приходите от жителите на страните извън ЕС със 2,2%, които се оформиха на 1.305 милиона евро. Регистрирано е увеличение на туристопотока за страните на ЕС, с процент на участие 63,9%, и страните извън ЕС с процент 25,9%. В периода Януари-Юни 2018 г. туристите от страните на ЕС са се увеличи с 26,2% в сравнение със съответния период на 2017 г. В периода Януари-Юни 2018 г., общите приходи от круизните туристи са увеличени с 2,4% в сравнение със съответния период на 2017 г. достигайки 167 милиона евро, от които 15,4 милиона евро се включват в записаните данни на Гранична Проверка и касаят туристите напуснали Гърция (last port-последно пристанище), докато 151,1 милиона евро са допълнителните приходи, отчетени от допълнителни проверки. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.13", "title": " Рекорд на туристи отчита Гърция"}
{"url": "https://trud.bg/%d0%bf%d0%be%d1%87%d0%b8%d0%bd%d0%b0-11-%d0%b3%d0%be%d0%b4%d0%b8%d1%88%d0%bd%d0%be%d1%82%d0%be-%d0%bc%d0%be%d0%bc%d0%b8%d1%87%d0%b5-%d0%bf%d0%be%d0%bc%d0%b5%d1%82%d0%b5%d0%bd%d0%be-%d0%be%d1%82/", "text": "Починало е 11-годишното момиче, което беше  , съобщи  . Малката Сара 10 дни беше в кома в плевенската болница с много тежки наранявания. Близките настояват незабавно 59-годишният шофьор Веселин Ранков да бъде върнат в ареста. Той престоя там по-малко от 24 часа, което разгневи хората и те блокираха пътя, минаващ през селото им. Заради съмнения, че случаят ще бъде „смачкан” главният прокурор  . Опечалените днес призоваха да не се прави разлика между българи и роми извършители на престъпления и станалото да не бъде забравено. Те поискаха и законова промяна – при доказано каране под въздействието на алкохол да се води бързо производство и да се стига до присъда в съкратени срокове. Близките твърдят, че нямат връзка с Ранков и той до момента не се е извинил за направеното. Днес те ще поднесат цветя на мястото на удара. Тежка строителна техника мина през него и   малко преди идването на следователите от столицата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.10.13", "title": " Почина 11-годишното момиче, пометено от пиян шофьор на джип в Търнак"}
{"url": "https://trud.bg/%d0%bf%d1%8a%d1%80%d0%b2%d0%b8-%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb-%d0%be%d1%82-%d1%84%d0%be%d1%80%d0%bc%d1%83%d0%bb%d0%b0-1-%d0%b7%d0%b0-%d1%83%d0%bb%d0%b8%d1%86/", "text": "Над 1000 конски сили за близо 3 милиона евро! Най-екстремният и най-скъпият нов Mercedes за всички времена е все по-близо до малцината избрани купувачи. Първите от тях ще получат колите си до края на следващата година. Името на серийния модел вече е ясно – AMG One. Така директно се афишира пряката връзка с най-високотехнологичната и престижна надпревара в автомобилния спорт, както и присъствието на пилота Валтери Ботас на представянето в Париж. Mercedes анонсира, че това е първият автомобил от „Формула 1“ с хомологация за масовата пътна мрежа. Все още витаят някои неизвестни около техническите параметри. Знае се, че задвижващата система се състои от 1,6-литров турбо двигател V6 и четири електромотора. Бензиновият агрегат е идентичен с този, който е направи Люис Хамилтън шампион във „Формула 1“ през 2015 г. Зад гърба на пилота в болида Mercedes F1 W06 Hybrid моторът се развърта до 15 000 оборота в минута, генерирайки 760 конски сили. В серийния модел Mercedes AMG One оборотите са ограничени до 11 000, за да се гарантира по-дълъг живот на двигателя. Два от четирите електромотора са разположени на предния мост. Всеки от тях е с мощност 163 конски сили. Тягата им се разпределя векторно към предните колела в променливо съотношение за максимално сцепление с настилката. Така автомобилът има задвижване 4х4, което е забранено във „Формула 1“. Третият електромотор със същия капацитет от 163 конски сили е свързан към кардановия вал заедно с бензиновия двигател, за да повиши допълнително производителността му. Четвъртият електромотор със 120 конски сили върти турбината на компресора, която развива 100 000 оборота в минута. С обща системна мощност над 1000 конски сили AMG One ускорява от 0 до 200 км/ч за по-малко от 6 секунди, а максималната скорост трябва да бъде над 350 км/ч. Точните данни предстоят да бъдат оповестени. Благодарение на електрическите мотори автомобилът ще може да изминава разстояние от около 25 км изцяло на ток. Бързината е комбинирана с активни аеродинамични елементи по каросерията като подвижно задно крило от две части и ефектни клапи на предните калници. Цялата серия AMG One от 275 екземпляра отдавна е разпродадена. Купувачите са селектирани от Mercedes и са поели писмен ангажимент, че няма да препродават автомобила за определен период. По този начин трябва да се предотврати евентуална спекула с тази хиперкола, която се конкурира с бутикови топавтомобили с мощност много над 1000 конски сили като Bugatti Chiron и Koenigsegg Agera.", "date": "2018.10.13", "title": " Първи автомобил от „Формула 1“ за улиците\t\t\t"}
{"url": "https://trud.bg/%d0%b4%d0%b5%d0%be-%d1%87%d0%b0%d0%ba%d0%b0-%d0%b2%d1%82%d0%be%d1%80%d0%be-%d0%b4%d0%b5%d1%82%d0%b5/", "text": "ТВ водещият отпразнува 43-тия си рожден ден Певецът и тв водещ Деян Славчев-Део и съпругата му Мариана са в очакване на втори наследник. Семейството отпразнува рождения ден на таткото в ресторанта на неговия верен приятел Лео Бианки и пусна снимка от там, на която ясно се вижда коремчето на Мариана. “Това е най-добрият подарък за 43-ата ми годишнина”, категоричен е Део. Първият син на двойката – Борислав, е на две годинки. Део и Мариана са заедно от 5 години, като през есента на 2017 г. сключиха брак. Двамата влюбени наскоро купиха имот в Годеч, където планират да направят голяма къща и да се нанесат след увеличаването на семейството им.", "date": "2018.10.13", "title": " Део чака второ дете\t\t\t"}
{"url": "https://trud.bg/%d1%80%d0%b0%d0%b7%d0%b1%d0%b8%d1%85%d0%b0-%d0%bd%d0%b0%d1%80%d0%ba%d0%be%d0%ba%d0%b0%d0%bd%d0%b0%d0%bb-%d1%80%d1%8a%d0%ba%d0%be%d0%b2%d0%be%d0%b4%d0%b5%d0%bd-%d0%be%d1%82-%d0%b2%d0%b8%d1%81%d0%be/", "text": "Гръцките спецслужби разбиха наркоканал, ръководен от високопоставени полицаи, съобщи  . Наркоканалът е бил ръководен от двама висши полицаи, които вече са арестувани и се разпитват от следователи на Специалния отдел за борба с организираната престъпност. Акцията е подготвяна в продължение на няколко месеца при пълна секретност, след като са засечени разговори и движение на арестуваните полицаи по пътя на разследвания канал. Полицаите са заемали висши постове в област Атика и Гревена. До сега са задържани 9 души, издирват се още двама, като единият от тях е албанец, който е осигурявал част от наркотиците. Полицията е успяла да открие и няколко места, използвани за складиране и разпространение след това на наркотичните вещества. Конфискувано е голямо количество кокаин. Медиите, като се позовават на анонимни източници от полицията, съобщават,че разкритията са следствие от внедрен в организацията полицай под прикритие. Все още акцията продължава в няколко района на Гърция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.13", "title": " Разбиха наркоканал, ръководен от високопоставени полицаи в Гърция"}
{"url": "https://trud.bg/%d0%b1%d0%b8%d0%b2%d1%88%d0%b8%d1%8f%d1%82-%d1%81%d1%8a%d0%bf%d1%80%d1%83%d0%b3-%d0%bd%d0%b0-%d0%b2%d0%b8%d0%ba%d1%82%d0%be%d1%80%d0%b8%d1%8f-%d0%bc%d0%b0%d1%80%d0%b8%d0%bd%d0%be%d0%b2%d0%b0-%d0%b8/", "text": "Аз искам този народ да се промени, този народ да спре да мисли за наказания, да спре да мисли за проблемите, да спре да се оплаква, да мрънка. Това каза пред   Свилен Максимов, бивш съпруг на зверски убитата Виктория Маринова и баща на детето й. „Предпочитам да мисля за бъдещето, какво трябва да направя, за да продължим това, което Виктория започна. За мен това е най-важното в момента”, призна той. По думите му Виктория бързо в кариерата си е показала, че се интересува от социалните теми и от проблемите на хората в затруднено положение и особено на децата. Свилен Максимов призова да не търсим мъст: „Мотористите са хора с изключително свободен дух, със санкции няма да ги уплашите. Те по душа са добри хора и ако им обясните, че такива показности и походи в махалите ще доведат само до напрежение, до допълнително насилие, аз съм сигурен, че тези хора ще разберат”. Според Свилен вариантите в момента пред нашето общество са два: „Да продължим да мрънкаме, да искаме наказание, да правим походи в махалите, да страдат други хора, които нямат нищо общо и да гледаме как да навредим или да погледнем нещата от един друг ъгъл – че моментът за промяна е дошъл. Не е важно какво ти се случва, важно е как ти го приемаш, как реагираш на това. В този смисъл аз бих искал да направя каквото зависи от мен, за да тръгнат нещата и да се оправят”. Той призна, че не иска да мисли за арестувания за убийството Северин Красимиров. Не вижда как извиненията на близките му ще върнат Виктория, но и не вижда кое наказание ще има такъв ефект: „Той е някакъв изверг, аз в момента го мразя страшно много, но от друга страна дори и да го убием с камъни, да го обесим, това няма да ни върне Виктория”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com            ", "date": "2018.10.13", "title": " Бившият съпруг на Виктория Маринова: Искам този народ да се промени\t\t\t"}
{"url": "https://trud.bg/18-%d1%81%d1%8a%d1%81%d1%82%d0%b0%d0%b2%d0%b0-%d0%be%d1%82-6-%d0%be%d0%b1%d1%89%d0%b8%d0%bd%d0%b8-%d1%81%d0%b5-%d0%b2%d0%ba%d0%bb%d1%8e%d1%87%d0%b8%d1%85%d0%b0-%d0%b2%d1%8a%d0%b2-%d1%84%d0%be%d0%bb/", "text": "Общо 18 състава взеха участие в третото фолклорно издание „На празник в село Правда“, което се проведе навръх Петковден. В празника се включиха фолклорни самодейни състави и танцови колективи от общините Горна Оряховица, Лясковец, Стражица, Златарица, Елена и Попово. „Този ден, обединяващ в себе си фолклорното наследство, обичаите и традициите се превръща в желан и очакван от жителите и гостите на село правда. Той носи веселие, позитивизъм и ни връща към безценната съкровищница на българския дух. Пожелавам ви здраве и нека никога във вас да не угасва онази искра на родолюбие и любов към родния край“, пожела на всички присъстващи на празника кметът на Общината инж. Добромир Добрев. Гостите на празника имаха възможността да се насладят на и на кулинарна изложба от ястия с тиква. Наред с традиционните блюда от печена и варена тиква и тиквеник, бяха изложени също и мъфини с тиква, кекс от тиква, торта с тиква, пълнена тиква със сушени плодове и още много кулинарни изкушения. Специално аранжиран щанд с тикви и кратуни представяха гостите от с. Върбица. Освен тях в изложбата се представиха и децата от ДГ „Здравец“ в Първомайци, Пенсионерският клуб „Надежда“ и НЧ „Звезда – 1905” от Правда, както и участниците от селата Мерданя и Паламарца. Гостите на празника имаха възможността да опитат и от традиционната за село Правда агнешка чорба, от която домакините бяха приготвили близо 100 литра. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.13", "title": " 18 състава от 6 общини се включиха във фолклорното издание „На празник в село Правда“"}
{"url": "https://trud.bg/%d0%be%d1%82%d1%82%d0%b5%d0%b3%d0%bb%d0%b5%d0%bd-%d0%b5-%d0%b4%d0%be%d1%81%d1%82%d1%8a%d0%bf%d1%8a%d1%82-%d0%b4%d0%be-%d1%81%d0%b5%d0%ba%d1%80%d0%b5%d1%82%d0%bd%d0%b0-%d0%b8%d0%bd%d1%84%d0%be%d1%80/", "text": "Оттеглен е достъпът до секретна информация на Хилъри Клинтън по нейна молба, заявиха от Държавния департамент , цитирани от TACC. „По искане на бившия държавен секретар Клинтън достъпът й до класифицирана информация беше оттеглен на 30 август 2018 г. На 20 септември достъпът до класифицирана информация беше оттеглен от помощника на Клинтън Шерил Майлс“, се казва в прессъобщението. Достъпът беше отменен и на още четирима души, които са работили с Клинтън, но личните им данни са заличени в документа. Достъпът до класифицирана информация от бившия държавен секретар беше в центъра на вниманието и предизвика грандиозен скандал преди президентските избори през 2016 година. По-рано говорителят на американския президент Сара Сандърс каза, че Доналд Тръмп иска да бъде в състояние да отменя достъпа до класифицирана информация от служителите на бившите администрации, тъй като някои бивши служители печелят по него, и използват информацията с политическа цел, включително да критикуват настоящата администрация. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.13", "title": " Оттеглен е достъпът до секретна информация на Хилъри Клинтън"}
{"url": "https://trud.bg/%d0%b4%d1%80%d0%b0%d0%b3%d0%be%d0%bc%d0%b8%d1%80-%d1%81%d1%82%d0%be%d0%b9%d0%bd%d0%b5%d0%b2-%d0%bf%d0%be%d0%b4%d1%85%d0%b2%d1%8a%d1%80%d0%bb%d0%b5%d0%bd%d0%b0%d1%82%d0%b0-%d0%be%d1%84%d0%b5%d1%80/", "text": "„В момента основният проблем в България е бедността, здравеопазването и липса на перспектива. Има огромна криза в здравеопазването. Не е нормално пациентът да не е в центъра на здравната система. Не може лекарствата ни да са по-скъпи от съседните държави, при положение, че се произвеждат у нас. Във „Визия за България“ ние предлагаме една цялостна идея и реформа за този сектор.” Това каза пред БНТ зам.-председателят на ПГ на „БСП за България” Драгомир Стойнев по темата за вота на недоверие, искан от левицата за провала на управляващите в здравеопазването. „Министър Ананиев заяви, че ще иска нов модел за здравна реформа, а ни подхвърли една оферта за промяна – от здравноосигурителен модел да минем към застрахователен модел. Тези два модела, като финансиране, не се приемат от никой. Ние изнесохме дебата за вота извън парламента. Срещнахме се със съсловните за сектора организации-на общинските болници, на общопрактикуващите лекари, пациентските организации. Предстоят още срещи. Никой от тях не подкрепя идеите на ГЕРБ за реформи в сектора”, каза Драгомир Стойнев. Той добави, че предложената реформа от ГЕРБ не казва-как ще се подобри качеството на здравеопазването, както и как ще преодолеем бъдещата бомба в здравеопазването, когато се пенсионират настоящите кадри в здравеопазването, а се интересуват от финансирането му и да въведат модел, в който неяснотите са много”, аргументира се той. „За нас, здравето не е стока. Не е нормално да сме първи в ЕС по доплащане- у нас пациентът доплаща 45% от стойността на тази услуга, а навсякъде в ЕС е до 18%” , допълни Драгомир Стойнев. Зам.-председателят на ПГ на „БСП за България“ припомни, че сме на първо място по корупция и последно място по свобода на медиите. „Когато има гавра с политическия и човешкия морал, когато след загиналите в катастрофата край Своге, влезеш през задния вход, в качеството си на управляващ, как да имат доверие хората в институциите? Това е безсрамно лицемерие, което отблъсква всички”, каза Стойнев. Той обясни, че в момента в много институции работят хора, които са политически лоялни некадърници и защото симпатизират или членуват в ГЕРБ. Според Драгомир Стойнев оздравяването на доверието в институциите трябва да мине през консенсус на всички партии по проблемите на здравеопазването, образованието, демографска криза и въобще по важните за България проблеми. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.10.13", "title": " Драгомир Стойнев: Подхвърлената оферта за промяна в здравеопазването на ГЕРБ не се приема от никой"}
{"url": "https://trud.bg/%d0%bf%d0%be%d1%81%d0%bb%d0%b0%d0%bd%d0%b8%d0%ba-%d0%bf%d0%be%d1%80%d1%8f%d0%b7%d0%be%d0%b2-%d1%81%d0%b5-%d1%81%d1%80%d0%b5%d1%89%d0%b0-%d1%81-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b0/", "text": "На 26 септември т.г. посланик Порязов връчи акредитивните си писма на Президента на Република Гърция г-н Прокопиос Павлопулос, с което официално встъпи в длъжност като извънреден и пълномощен посланик на Република България в Атина. В тази връзка първият дипломат в Гърция кани ръководствата на българските дружества, училища и културни организации, българския православен храм в Атина, журналисти и преводачи на работна среща в Посолството. „Важна част от моята дейност тук ще бъде свързана със съвместната ни работа с Вас – родолюбивите организации на българската общност в Гърция, за да обсъдим в един свободен и позитивен разговор Вашите и моите виждания за бъдещата ни съвместна работа“, се казва в поканата на посланик Порязов. След срещата в салоните на Посолството ще има прием по повод предстоящия Ден на народните будители. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.13", "title": " Посланик Порязов се среща с българската диаспора в Атина\t\t\t"}
{"url": "https://trud.bg/%d0%b2%d0%b5%d0%bb%d0%b8%d0%ba%d0%be%d0%b1%d1%80%d0%b8%d1%82%d0%b0%d0%bd%d0%b8%d1%8f-%d1%81%d0%b5-%d0%b3%d0%be%d1%82%d0%b2%d0%b8-%d0%b4%d0%b0-%d0%bd%d0%b0%d0%bb%d0%be%d0%b6%d0%b8-%d1%81%d0%b0%d0%bd/", "text": "Великобритания се готви да наложи санкции на Саудитска Арабия заради изчезването на Хашоги, съобщи „Индипендънт“. Официални представители на Обединеното кралство вероятно са започнали изготвянето на списък на саудитски служители по сигурността и правителството, които биха могли да бъдат подложени на санкции в зависимост от изхода на разследването за изчезването на дисидентския журналист Джамал Хашоги, заяви източник, близък до Рияд и Лондон. Списъкът, изготвен от Службата за чуждестранно и британско гражданство, може да бъде използван, ако Великобритания реши да се позове на „поправката Магнитски“, което миналата година позволи на Великобритания да наложи санкции на чуждестранни служители, обвинени в нарушения на правата на човека или да наложи ограничения върху търговската дейност и пътуванията на саудитски граждани в координация с Европейския съюз. Помолено да потвърди или отрече съставянето на списъка Министерството на външните работи заяви, че „няма какво да добави“ към проблема с Хашоги, освен коментарите на външния министър Джеръми Хънт, направени в четвъртък: „Навсякъде по света хората, които отдавна се смятат за приятели на Саудитска Арабия, казват, че това е много, много сериозен въпрос“, каза Хънт. „Ако тези твърдения са верни, ще има сериозни последици.“ Смята се, че Джамал Хашоги е посетил консулството на Саудитска Арабия в Истанбул най-малко два пъти преди 2 октомври, а източници на вестника заявиха , че часът за посещението на Хашоги вероятно е бил отлаган нарочно до тази дата. Един турски служител заяви пред изданието, че аудио- и видеозаписите показват, че Хашоги е бил нападнат и убит скоро след влизането си в консулството. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.13", "title": " Великобритания се готви да наложи санкции на Саудитска Арабия заради изчезналия саудитски журналист"}
