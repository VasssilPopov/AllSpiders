{"url": "https://trud.bg/%d0%b0%d0%bb%d0%b8-%d1%85%d0%b0%d0%bc%d0%b5%d0%bd%d0%b5%d0%b9-%d0%b0%d1%82%d0%b5%d0%bd%d1%82%d0%b0%d1%82%d1%8a%d1%82-%d0%b2-%d0%b0%d1%85%d0%b2%d0%b0%d0%b7-%d0%b5-%d1%84%d0%b8%d0%bd%d0%b0%d0%bd%d1%81/", "text": "Върховният водач на Иран аятолах Али Хаменей заяви в понеделник, че нападателите, които убиха 25 човека и раниха още най-малко 50 на военен парад в иранския град Ахваз, са финансирани от Саудитска Арабия и Обединените арабски емирства (ОАЕ), предавa AFP. „На базата на данните, този подъл акт е извършен от същите тези хора, които американците спасяват всеки път, когато изпаднат в беда и които са финансирани от саудитите и ОАЕ“, заяви Хаменеи, според съобщението, публикувано на официалния му уебсайт.", "date": "2018.09.24", "title": " Али Хаменей: Атентатът в Ахваз е финансиран от Саудитска Арабия и ОАЕ"}
{"url": "https://trud.bg/%d1%82%d1%80%d1%83%d0%b4-%d1%81-%d0%be%d1%82%d0%bb%d0%b8%d1%87%d0%b8%d0%b5-%d0%be%d1%82-%d1%81%d0%b4%d1%80%d1%83%d0%b6%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d0%be%d0%b1/", "text": "Най-старата вестникопродавница в България бе възстановена благодарение на вестника Националното сдружение на общините в Република България /НСОРБ/ присъди тазгодишното си отличие “Активни граждани” в категория средни общини на главния редактор на вестник “Труд” Петьо Блъсков. Номинацията му бе направена от община Лом. “Предложихме Петьо Блъсков за наградата заради активната му гражданска и журналистическа позиция в подкрепа на българските общини. През 2017 г. след като жители на Лом и местната управа обявиха инициатива за възстановяване на най-старата вестникарска будка в България, изградена още в началото на миналия век, той веднага откликна на инициативата и заедно с редакцията на “Труд” не само финансово подкрепиха кампанията, но и с участието си мотивираха още граждани да се включат в акции за благоустрояване и опазване традициите на родния им край. “От години Петьо Блъсков и “Труд” отделят сериозно място в изданието на проблемите на българските общини и хората в тях и помагат за развитието им!”, заяви кметът на Лом Пенка Пенкова. Церемонията по връчването на призовете ще се състои на 13-та годишна среща на НСОРБ в Албена на 2 октомври.", "date": "2018.09.24", "title": " „Труд“ с отличие от Сдружението на общините\t\t\t"}
{"url": "https://trud.bg/%d1%81%d0%b8%d0%bb%d0%bd%d0%b8-%d0%b2%d0%b5%d1%82%d1%80%d0%be%d0%b2%d0%b5-%d0%bd%d0%b0%d0%bd%d0%b5%d1%81%d0%be%d1%85%d0%b0-%d1%89%d0%b5%d1%82%d0%b8-%d0%b2-%d1%86%d0%b5%d0%bd%d1%82%d1%80%d0%b0%d0%bb/", "text": "След силните горещини през лятото в Централна Европа сега някои страни се оказват в плен на първи есенни бури. В Чехия, Словакия и Полша бушуват силни ветрове. Лошото време в Централна и Южна Германия взе една жертва, съобщава  . Проливни дъждове причиниха задръствания и проблеми с въздушния транспорт в Централна и Източна Германия. Една жена загина, а едно дете е с опасност за живота, след като са били ударени от паднали дървета. В Словакия след силен вятър в нощта срещу неделя има паднали дървета върху пътища и покриви. „Опитваме се с моторни триони да разрежем дърветата на части, за да ги отстраним, както и да махнем останките от разрушения покрив. Върху него е паднало дърво. Няма пострадали“, обясни пожарникарят Павол Пучик. Повече от 2500 домакинства са без ток заради поразени от вятъра далекопроводи. В съседна Чехия силният вятър на места е имал силата на ураган. Повече от 140 000 домакинства са без ток. Силите на гражданска защита и пожарната оказват съдействие при повече от 1000 бедствени случая и катастрофи главно в Централна и Южна Бохемия и Пилзен. Силен вятър събори дървета и покриви и в Полша.", "date": "2018.09.24", "title": " Силни ветрове нанесоха щети в Централна Европа\t\t\t"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d1%81-%d1%80%d0%b5%d1%87-%d0%b7%d0%b0-%d0%b7%d0%b0%d0%bf%d0%b0%d0%b4%d0%bd%d0%b8%d1%82%d0%b5-%d0%b1%d0%b0%d0%bb%d0%ba%d0%b0%d0%bd%d0%b8/", "text": "България е съдомакин на форум срещу наркотиците Премиерът Бойко Борисов ще изнесе реч пред световните лидери в Ню Йорк “ООН за всички хора: глобално лидерство и споделени отговорности за мирни, равнопоставени и устойчиви общества”. Министър-председателят Бойко Борисов ръководи българската делегация в 73-ата сесия на Общото събрание на Организацията на обединените нации в Ню Йорк и пристигна там днес. От трибуната по време на лидерските дебати Борисов се очаква да акцентира и върху европейската перспектива на Западните Балкани, което бе и основна тема на българското европредседателство. В рамките на визитата премиерът Бойко Борисов ще участва в Срещата на високо равнище “Глобален призив за действие за справяне с проблема с наркотиците”, организирана по инициатива на президента на САЩ Доналд Тръмп, както и да разговаря с американския президент. България е съдомакин на събитието. Българският министър-председател участва и в срещата на върха за мира “Нелсън Мандела”. Целта на форума е международната общност да препотвърди ангажимента си към глобалния мир, предотвратяването на конфликти, защитата на правата на човека. По време на посещението си българският министър-председател ще проведе двустранни срещи с държавни и правителствени ръководители на държави членки на ООН, както и с представители на неправителствени организации, се казва в предварителната информация на българското посолство във Вашингтон. В българската делегация е и вицепремиерът и министър на външните работи Екатерина Захариева. Визитата на премиера Бойко Борисов в САЩ ще продължи до 29 септември. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.24", "title": " Борисов с реч за Западните Балкани\t\t\t"}
{"url": "https://trud.bg/%d1%81%d0%b0%d0%bc%d0%be-7-%d0%b4%d0%bd%d0%b8-%d0%b4%d0%b0-%d0%bf%d0%be%d0%bf%d1%80%d0%b0%d0%b2%d0%b8%d0%bc-%d0%b4%d0%b0%d0%bd%d1%8a%d1%87%d0%bd%d0%b0%d1%82%d0%b0-%d1%81%d0%b8-%d0%b4%d0%b5%d0%ba%d0%bb/", "text": "Само 7 дни остават, в които можете да подадете коригираща данъчна декларация за получените доходи от миналата година. Ако сте направили грешка в годишната си данъчна декларация за доходите, законът дава право еднократно в срок до 30 септември да направите промени чрез подаване на нова декларация. Тъй като датата се пада през неделя коригираща декларация можете да подадете и в понеделник, 1 октомври, припомниха от НАП. Срокът е същият и за фирмите. Най-лесно можете да направите това по интернет чрез сайта на НАП, като за целта е необходим персонален идентификационен код (ПИК), който се дава безплатно от офис на НАП. Сред предимствата при пускане на декларацията по интернет, е че може да го направите през уикенда или по всяко време на денонощието. Освен това няма да допуснете технически грешки, защото след въвеждане на данните за получените доходи, внесените осигуровки и ползваните облекчения, софтуерът автоматично пресмята дължимия данък върху доходите от миналата година. Ако нямате ПИК, може да попълните данъчна декларация с баркод. Тя може да се свали от сайта на НАП, да се попълни офлайн, да се разпечата, подпише и изпрати по пощата до НАП. На сайта на приходната агенция чрез ПИК може да проверите какви доходи са обявили пред НАП работодателите, че са ви изплатили. Ако сте пропуснали доход, трябва да подадете коригираща декларация и да го включите в нея. В противен случай от НАП може да ви наложат глоба до 1000 лв. Чрез проверка в сайта на НАП може да се открият и суми, които някоя фирма е излъгала пред НАП, че ви е изплатила. В такива случаи е добре да сигнализирате НАП за да направят проверка.   Строги правила от 2019 година От 2019 г. ще бъдат въведени по-строги правила при подаване на коригираща данъчна декларация в срока до 30 септември. През следващата година за да ползвате данъчни облекчения при подаване на коригираща декларация ще се въведе изискване да нямате подлежащи на принудително изпълнение публични задължения. Това ще стане с промени в Закона за данъците върху доходите на физическите лица, които са пуснати за обществено обсъждане от Министерството на финансите. В момента такова изискане има само за облекченията, които се ползват с подаване на годишната данъчна декларация в срока до 30 април. Промяната цели стимулиране на доброволното плащане на задълженията, пише в мотивите на Министерството на финансите.", "date": "2018.09.24", "title": " Само 7 дни да поправим данъчната си декларация\t\t\t"}
{"url": "https://trud.bg/%d0%bd%d1%8f%d0%bc%d0%b0-%d0%b6%d0%b5%d1%80%d1%82%d0%b2%d0%b8-%d0%b8-%d1%80%d0%b0%d0%bd%d0%b5%d0%bd%d0%b8-%d0%be%d1%82-%d0%bf%d0%b0%d0%b4%d0%bd%d0%b0%d0%bb%d0%b0%d1%82%d0%b0-%d1%84%d0%b0%d1%81%d0%b0/", "text": "„Невероятен късмет, направен е оглед, няма жертви и пострадали“, това областният управител на Благоевград Бисер Михайлов, който дойде на място да види щетите от  . Той се намира в идеалния център на Благоевград. Към 18 часа, под напора на силния вятър, се срути цялата фасада от метални конструкции на търговския център. Отломките паднаха точно върху входа на магазина и е цяло чудо, че по това време не е имало преминаващи хора. Под фасадата се намира и кафене, в което е имало хора, но подвижният покрив е издържал на летящите панели. Вътре хората са пищели от ужас, но няма ранени. Паднала е цялата метална обшивка на източната страна на сградата. Преди минути падна и част от южната страна. На място има пожарни и линейки. Разчистват се отломките. Молът беше отцепен ще остане така още няколко дни, докато не премине опасността и не се обследва цялата сграда, коментира още областният управител. Търговският център беше построен през 2014 година. На практика той е реновираната стара сграда на местния ГУМ и бе отдадена на концесия за 30 години. Фасадата на мола представлява 6 на 60 метални светещи пана. Вятърът е отпрал цялата опаковка от предната страна на магазина. Очаква се комисия да направи оглед. Служители на службата за аварийно спасителни операции не откриха затиснали хора, но очевидци на бедствието твърдят, че такива има. Служителка в заведение заяви, че гражданите са успели да се отдалечат на безопасно разстояние в момента, в който са започнали да падат метални части от фасадата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.24", "title": " Няма жертви и ранени от падналата фасада на мола в Благоевград (СНИМКИ)\t\t\t"}
{"url": "https://trud.bg/%d0%b2-%d0%b8%d0%bc%d0%b5%d1%82%d0%be-%d0%bd%d0%b0-%d1%80%d0%be%d0%b4%d0%b8%d0%bd%d0%b0%d1%82%d0%b0-%d0%bc%d0%b8-%d1%82%d1%8a%d1%80%d0%bf%d1%8f-%d0%be%d0%b1%d0%b8%d0%b4%d0%b8%d1%82%d0%b5/", "text": "Присъства бившият премиер на Македония Владо Бучковски  Почти цялата бивша парламентарна група на НДСВ, много бивши министри от правителството на Симеон Сакскобургготски, много интелектуалци и общественици уважиха Царя по време на представянето на неговата книга “Една цел-България”, в която са събрани негови статии през годините. “В името на родината понасям много обиди, но вече ми е трудно да ги издържам”, каза почти разплакан в приветствието си пред гостите Негово Величество. “Всеки има право на имоти в тази държава. Моите предци са внесли милиони, докато днес много политици изнасят милиони”, каза той. Председателят на ДПС Мустафа Карадайъ изрази благодарността си към Симеон II за всичко което е направил за европейското бъдеще на България. “Казусът с имотите е морален казус за обществото”, каза Карадайъ. “не трябва да отвличаме вниманието със скандали, а да мислим за родината и да не водим окопна война”, допълни Царя. С добро може да се помогне повече, отколкото с омраза и екзалтация, отбеляза бившият монарх и получи аплодисментите на събралото се множество в двореца “Врана”. Новата книга от избрани статии на Цар Симеон II е издание на Алианса на либералите и демократите в Европа и съдържа статии на Негово Величество, публикувани в периода 2010-2018 г., след като вече не е Министър-председател на България. Книгата съдържа два предговора. Единият е на д-р Ахмед Доган, почетен председател на ДПС, а вторият е от журналистката Красина Кръстева. Предговорът на Доган е озаглавен “Трудно се гради демокрация без демократи”. В него той пише: “Основополагащ принцип на Симеон II за “смисъла на политиката в днешно време е работата с хората, в името на хората”.  ", "date": "2018.09.24", "title": " Симеон II на представяне на книгата си: В името на родината ми търпя обидите\t\t\t"}
{"url": "https://trud.bg/%d0%b8%d0%b7%d0%b4%d0%b8%d1%80%d0%b2%d0%b0%d1%82-%d1%83%d0%b1%d0%b8%d0%b5%d1%86-%d0%b3%d0%be%d1%80%d0%b8%d0%bb-%d0%b8-%d1%80%d1%8f%d0%b7%d0%b0%d0%bb-%d1%81%d1%8a%d0%bf%d0%b5%d1%80%d0%bd%d0%b8%d0%ba/", "text": "Смята се, че килърът е в Англия Криминалисти издирват убиеца на 34-годишния Рейхан Мехмед от шуменското село Вълнари. Трупът на изчезналия мъж беше открит разложен в гора край с. Вълнари. Както “Труд” писа, мъжът се издирваше от 16 септември, а в петък над 60 мъже от района, полицаи и следово куче стигнали до трупа. Въпреки дългия престой на открито, ясно личали следи от удари по главата и цялото тяло. Убиецът е пробвал да отдели с рязане части от трупа, но неуспешно. Опитвал е и да изгори тялото, но също не е успял. Криминалисти имат насока за извършителя, за който се смята, че се укрива в Англия. “Труд” научи, че подозренията падат върху мъж на 21 г. от село Вълнари. В дъното на убийството пък стои жена, а мотивът най-вероятно е ревност и съперничество. В нощта на 16 септември, когато Рейхан бил видян за последно от местни хора, той гостувал в къщата на съселянка. Тя информирала със съобщение по мобилния телефон извършителя на убийството кой й е на гости. По това време по-младият мъж бил употребил алкохол. Късно вечерта причакал Рейхан да излезе от къщата на жената и на безлюдно място го пребил с метална щанга.", "date": "2018.09.24", "title": " Издирват убиец, горил и рязал съперник\t\t\t"}
{"url": "https://trud.bg/%d0%b4%d0%b0%d0%b2%d0%b0%d1%82-60-%d1%85%d0%b8%d0%bb-%d0%b5%d0%b2%d1%80%d0%be-%d0%b7%d0%b0-%d0%b6%d0%b8%d0%bb%d0%b8%d1%89%d0%b5-%d0%ba%d1%80%d0%b0%d0%b9-%d0%bc%d0%be%d1%80%d0%b5%d1%82%d0%be/", "text": "200 хил. евро за къща Българи търсят все по-скъпи вили и апартаменти край морето. С близо 15% са нараснали средните бюджети за покупка на ваканционен имот у нас през 2018 г. Ако през изминалата година купувачите са разполагали средно с около 50 хил. евро, то през настоящата средствата, които са склонни да отделят за „втори морски дом“, доближават 60 хил. евро, сочат данни от пазарно проучване на Green Life CityHome. Според експертите на компанията клиентите са склонни да платят по-висока цена, в замяна на по-високо качество продукт с включени допълнителни услуги. Купувачите търсят имоти с добавена стойност, които освен пълноценна почивка им осигуряват и възможност за възвръщаемост на инвестицията. „Изискванията на клиентите вече надхвърлят характеристиките на имота и все повече касаят факторите извън него – заобикаляща среда, допълнителни услуги, достъп и сигурност. Затова голяма част от тях избират затворени комплекси“, пояснява Теофил Петров, изпълнителен директор в компанията. Най-търсени са апартаментите с една спалня и с площ около 55-60 кв.м, а купувачите държат на добрата гледка – към морето или вътрешен двор, както и на наличието на тераса. През 2017 г. цените на ваканционните имоти се задържаха почти без промяна спрямо предходната въпреки нарастващото търсене и покупките още на етап „на зелено“. През този сезон ръстът е умерен в рамките на 10-15%. Цените на апартаментите с една спалня в Созопол варират между 50 хил. и 60 хил. евро, а в Поморие такъв тип имоти се предлагат за между 30 хил. и 40 хил. евро. „Някои от по-заможните клиенти се насочват към покупка на къща, където цените достигат 180-200 хил. евро. Тази опция им позволява по-голямо спокойствие“, уточнява Екатерина Желяпова, търговски директор направление ваканционни имоти в компанията.   Очакват 10% ръст на сделките Под 50% инвестират с цел печалба Обемът на продажби на ваканционни имоти през изминалата 2017 г. нарасна с 20% спрямо предходните две години, отчитат от компанията Green Life. През настоящата година присъствието на българските купувачи става все осезаемо и има по-голяма тежест на ваканционния пазар. Интересът на родните клиенти се задържа висок. „За сънародниците ни желанието да имат втори дом не е нещо ново. В съвременния динамичен свят то просто се трансформира от познатите ни в миналото “вили на морето” в инвестиция в жилище в затворен комплекс, където ангажиментът за грижата за имота е оставен на друг, а за собственика остава удоволствието от почивката“, казва изпълнителният директор в компанията Теофил Петров. Българските клиенти разчитат основно на собствени средства при покупката на ваканционни имоти. Най-често използват спестявания или доходи от работа в чужбина. Единици са случаите, при които сделките се финансират с банков кредит. По-голямата част от настоящите собственици купуват единствено за лично ползване. Под 50% от клиентите решават да отдават имота си под наем като възвръщаемостта на инвестицията достига 5-6% на годишна база.   Всеки трети клиент говори руски Граждани от Израел са №3 на пазара Привлечени са от ниските цени в туризма Рускоговорящите клиенти запазват добрите си позиции на пазара на имоти. Делът на купувачите от Русия и Украйна не се повлиява от разрастването на българския пазар и представлява над 1/3 от всички клиенти. Те се интересуват основно от класически ваканционни имоти за лично ползване. Част от тях избират жилища от градски тип, тъй като планират трайно установяване в България. “Руските граждани традиционно избират България за покупка на втори дом, но конкуренцията на страната в международен план не бива да се пренебрегва. При клиентите, които разполагат с по-големи бюджети, изборът се разширява и със страни като Кипър и Испания, където средата е сходна, както и характеристиките на предлаганите имоти, но цените са по-високи”, пояснява Теофил Петров, изпълнителен директор на Green Life. За по-малко от две години гражданите от Израел се превърнаха в трети основен пазар за ваканционни имоти у нас. “Клиентите от Израел са привлечени от ниските цени на туристическите услуги и след няколко посещения на Черноморието немалка част се превръщат от туристи в купувачи”, коментира Екатерина Желяпова, търговски директор направление ваканционни имоти в компанията. Предпочитания за покупка на ваканционен имот у нас проявяват и граждани на все повече различни страни от Западна и Централна Европа. Макар да не могат да се откроят със сериозен дял при покупките, интересът им е показателен за потенциал, който може да се развие занапред. “Броят на държавите, чиито граждани се интересуват от “втори дом” у нас, се увеличава. С това се разкриват нови перспективи за популяризиране на българския ваканционен пазар и отвъд традиционните клиенти от Германия, Чехия и Великобритания”, допълва Теофил Петров. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.24", "title": " Дават 60 хил. евро за жилище край морето\t\t\t"}
{"url": "https://trud.bg/%d0%bf%d0%be%d0%ba%d0%b0%d0%b7%d0%b2%d0%b0%d1%82-%d1%88%d0%b2%d0%b5%d0%b9%d1%86%d0%b0%d1%80%d1%81%d0%ba%d0%be%d1%82%d0%be-%d0%bd%d0%be%d0%b6%d1%87%d0%b5-%d0%bd%d0%b0-%d0%b1%d0%b0%d0%b3%d0%b5%d1%80/", "text": "Пътните машини щадят въздуха от замърсяване “Швейцарското ножче на багерите” е една от атракциите на Международния технически панаир, чието 74-то издание започна вчера в Пловдив. Става дума за багер, на който точно както от швейцарското ножче изскачат ножички, пилички, тирбушони и т. н. може да се монтират всякакви “приставки” за градски ремонти. “Имаш чук на багера, но ако има наводнение, може да се монтира помпа, както може да се сложи всякакъв друг инструмент. Ако една община може да си позволи само една машина, тази трябва е”, обясни представителят на английската фирма производител Диян Петров. Строителна техника от ново поколение заема голяма част от изложбените площи. Новите машини за пътно и градско строителство са хибридни или само на ток, което ги прави особено подходящи за работа в населените места, защото се спестява замърсяването с вредни емисии. По традиция най-голям брой посетители привлича автосалонът. Тази година на панаира премиера правят 7 коли, които клиентите могат да видят за първи път у нас. Сред тях е фейслифтът на Honda HR-V. Колата е с подобрен бензинов двигател, още по-богато оборудване и освежен дизайн. Първият предназначен за Европейския съюз 7-местен SUV на японската марка Lexus също се показва за първи път. “Всички нови коли ще се предлагат по време на панаира с феноменални отстъпки”, обяви Ивайло Жеглов, организатор на автосалона, който т. г. носи наименованието “Ауто сити Пловдив”. Десет са специализираните изложби по време на панаира. Отново най-големи са “Машиностроене” и “Стройтех”, тъй като представят много широк кръг изделия с приложение и в индустрията, и в бита. Съществено увеличение на броя на фирмите отбелязват изложбите “Елтех” и “Енеко” – съответно с 36% и 23%. През последните години скорост набира и изложбата “Акватех”, защото проблемът за чистотата на водата става все по-важен за обществото, а тя показва решения за предприятията, за общините и за дома. Участниците тази година са над 550 от 35 държави. До 29-ти септември се очаква панаира да посетят близо 30 000 гости. Изложбите са отворени всеки ден между 9 и 18 часа, а в събота ще затворят в 14 часа.", "date": "2018.09.24", "title": " Показват швейцарското ножче на багерите\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-248/", "text": "Обрат във времето, с 15 градуса по-студено Студена вълна от север преминава през Балканите. Най-голямо захлаждане очакваме в четвъртък, предупреждават синоптиците. Съществено затопляне чак в събота.       По-евтини тол такси за автобусите Обмислят мярката, за да не поскъпват междуградските превози. Намаление може да има и за камионите, които превозват опасни и бързоразвалящи се стоки. Транспортните фирми ще могат да плащат и с обща фактура за всички тирове.       Разследват теча от „златния кран“ в Карнобат Спестявани са над 1000 лв. от всеки 100 литра, изчисляват експерти. Ревизоро: Трябва 24-часов контрол.         Имам ли право на отпуска и заплаща ли се „клас“ при втора работа при един и същ работодател Трудово-правна консултация на „Труд“.             Опростяваме бавно Границите на конкуренцията са доста размити вече от употребата на едни и същи хора и идеи – новата статия от рубриката ТV Панорама на Иван Гарелов.           Държави, които уважават себе си, не се поддават на шантаж Абсолютна власт сега притежават не кралете, а пазарите, казва експертът по антитерор Христо Смоленов в интервю за „Труд“.         Време разделно в ЕС и у нас Едно е да си във Вишеградска и австро-германска компания, друго е в балканско обкръжение. Идват избори за ЕП, идва и възможност за мощен пробив на националноотговорните политически сили и личности – анализ на д-р Илия Илиев.         Мадона в ре мажор Силует на Мариана Попова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.24", "title": " Вижте акцентите в броя на вестник „Труд“ във вторник, 25 септември 2018"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d1%83%d1%87%d0%b0%d1%81%d1%82%d0%b2%d0%b0-%d0%b2-%d1%81%d0%b2%d0%b5%d1%82%d0%be%d0%b2%d0%bd/", "text": "Министърът на туризма Николина Ангелкова участва във второто издание на Световния икономически форум в Ню Йорк. Той се провежда в периода 24- 25 септември, основни акценти в тазгодишното му издание са възможности и фактори за влияние върху устойчивото развитие. Официални гости на събитието бяха проф. Клаус Шваб, основател и изпълнителен директор на Световния икономически форум и Бил Де Блазио, кмет на Ню Йорк. Министър Ангелкова е на събитието по лична покана на г-н Борге Бренде, председател на форума, съобщиха от пресцентъра на Министерство на туризма. За мен е чест и удоволствие да съм сред участниците в Световния икономически форум, където ще се дискутират възможностите за устойчиво развитие, именно това е и основната цел пред туризма у нас, посочи министър Ангелкова. И допълни, че секторът е водещ икономически фактор като допринася с около 13% при формирането на БВП на България. В рамките на форума ще бъдат представени резултатите от Българското председателство на Стратегията на ЕС за Дунавския регион, както и ролята на Министерството на туризма като съкоординатор по Приоритетна област 3 „Култура и туризъм“ на Дунавската стратегия. Световният икономически форум е основа за диалог за използване на най-съвременните научни, бизнес, технологични и дигитални иновации за реализиране на Глобалните цели за устойчиво развитие на ООН. Събитието събира представители на международни институции и правителства. На форума ще присъстват над 700 представители на бизнеса, неправителствения сектор и академичните среди. В него ще участват и представители на водещи компании и инвестиционни фондове в областта на туризма.", "date": "2018.09.24", "title": " Министър Ангелкова участва в Световния икономически форум в Ню Йорк"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d0%bf%d1%80%d0%b5%d0%b4-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d0%b0-%d0%b0%d1%81/", "text": "Египет е най-значителният търговско-икономически партньор на България сред държавите от Близкия изток и Африка, като нивата на този търговски стокообмен продължават да се развиват възходящо. Това заяви българският министър-председател Бойко Борисов по време на срещата си с президента на Република Египет Абдел Фатах Ас Сиси, съобщиха от Министерски съвет. Разговорът между двамата се състоя в Ню Йорк, където водената от премиера Борисов българска делегация предстои да вземе участие в 73-ата сесия на Общото събрание на Организацията на обединените нации. В рамките на срещата министър-председателят Борисов декларира интереса на България за сътрудничество с Египет в областта на енергетиката. „Разглеждаме Египет като потенциален доставчик на природен газ и имаме интерес да се включим в газовия проект между Египет, Гърция и Кипър“, съобщи Борисов. Той подчерта, че освен в енергетиката, България е готова да развива пълноценни и взаимно изгодни отношения с Египет във всички останали области от взаимен интерес – икономика, земеделие, сигурност, туризъм, култура, образование и други. „България разглежда Египет като държава с ключова роля за постигането на стабилност в региона на Близкия изток и Африка“, заяви Бойко Борисов пред президента на Египет, като подчерта готовността на България за активно сътрудничество с Египет в борбата с тероризма, трансграничната престъпност и радикализацията на всички нива. „Борбата срещу тези явления е обща кауза за нашите две страни. Ето защо е необходимо задълбочаване на търговските връзки във военната и военнотехническата област“, посочи българският премиер. Министър-председателят Борисов увери египетския президент Абдел Фатах Ас Сиси, че българско правителство се стреми да поддържа интензивен политически диалог на всички нива с традиционните ни партньори в Близкия изток и Северна Африка. Като доказателство за тези свои думи българският премиер изтъкна редицата визити на най-високо равнище със Саудитска Арабия, Кувейт, Катар, ОАЕ, Израел, Алжир, Судан и Мароко. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.09.24", "title": " Премиерът Борисов пред президента Ас Сиси: Разглеждаме Египет като потенциален доставчик на природен газ"}
{"url": "https://trud.bg/%d0%b8%d0%bc%d0%b0%d0%bc-%d0%bb%d0%b8-%d0%bf%d1%80%d0%b0%d0%b2%d0%be-%d0%bd%d0%b0-%d0%be%d1%82%d0%bf%d1%83%d1%81%d0%ba%d0%b0-%d0%b8-%d0%b7%d0%b0%d0%bf%d0%bb%d0%b0%d1%89%d0%b0-%d0%bb%d0%b8-%d1%81%d0%b5/", "text": "Въпрос:  Здравейте! Назначен съм по вътрешно съвместителство на втора работа във фирмата, в която работя. Искам да ви попитам дали в това положение имам право на отпуска по втория ми трудов договор и полага ли ме се заплащане на клас за прослужено време и професионален опит. Ц. Динев, гр. Созопол Отговор:  Съгласно чл. 12, ал. 8 от Наредбата за структурата и организацията на работната заплата, допълнителното трудово възнаграждение за трудов стаж и професионален опит (клас) се заплаща за действително отработено време в рамките на съответната месечна продължителност на работното време само по основното трудово правоотношение, а при непълно работно време – по всеки отделен трудов договор, до допълването им до съответната месечна продължителност на работното време. Пълният отговор четете в   във вторник. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.24", "title": " Имам ли право на отпуска и заплаща ли се „клас“ при втора работа при един и същ работодател"}
{"url": "https://trud.bg/%d1%81%d0%be%d1%84%d0%b8%d1%8f-%d1%81-640-%d0%bc%d0%bb%d0%bd-%d0%bb%d0%b2-%d0%bf%d1%80%d0%b8%d1%85%d0%be%d0%b4%d0%b8/", "text": "194 млн. лв. са събрали столичани от такса смет За 2017 г. Столичната община е с 640,2 млн. лв. собствени приходи, съобщи зам.-кметът на София Дончо Барбалов. Отчетът за касовото изпълнение на бюджета на София за 2017 г. ще бъде обсъден на следващото заседание на Столичния общински съвет. “Общото изпълнение на бюджета на СО е в размер на 1,054 млрд. лв.  Собствените приходи са изпълнени на 100% и са в размер на 640,2 млн. лв. или с 32,2 млн. лв. повече, отколкото през предходната 2016 г”, съобщи Барбалов.  От данъка върху превозните средства през миналата година в хазната на СО са постъпили 84,5 млн. лв., което е 101,9% от заложения план. 102 млн. лв. са приходите от данък сгради, а от облагането на сделките с имоти са постъпили 111,2 млн. лв. или 106,5% от планираното. Неданъчните приходи за миналата година са 332,9 млн. лв., което е с 8,6 млн. лв. повече от тези през 2016 г. Най-голям дял от тях имат общинските такси, чието изпълнение е 246,9 млн. лв. при план 241 млн. лв. В това число влиза и такса битови отпадъци, от която постъпленията са 194,4 млн. лв. От средствата, предвидени за Капиталовата програма на общината, до края на 2017 г. са изпълнени и разплатени строително-монтажни работи, основни ремонти, проектиране и доставка на машини, съоръжения и оборудване за общо 268,6 млн. лв. През годината бяха завършени обекти от образователната, пътната, социалната и инженерната инфраструктура.", "date": "2018.09.24", "title": " София с 640 млн. лв. приходи"}
{"url": "https://trud.bg/%d0%bf%d0%be-%d0%b5%d0%b2%d1%82%d0%b8%d0%bd%d0%b8-%d1%82%d0%be%d0%bb-%d1%82%d0%b0%d0%ba%d1%81%d0%b8-%d0%b7%d0%b0-%d0%b0%d0%b2%d1%82%d0%be%d0%b1%d1%83%d1%81%d0%b8%d1%82%d0%b5/", "text": "Транспортните фирми ще могат да плащат и с обща фактура за всички тирове Намаление може да има и за камионите, които превозват опасни и бързоразвалящи се стоки По-евтини тол такси могат да заплащат автобусите, които извършват междуградски превози. Така ще се подпомогнат превозвачите и особено тези, които осъществяват единствената връзка на хората от по-малките населени места с големите градски центрове. Промяната в момента се обсъжда от властта, научи в. “Труд”. Намалена такса за преминаване по платените магистрали и шосета вероятно ще плащат и камионите, които превозват опасни стоки, живи животни и бързоразвалящи се храни. В момента тези тежкотоварни превозни средства имат право да се движат по магистралните участъци дори когато в сила е забрана за останалите камиони. Освен това, за да се улеснят превозвачите се обмисля и възможността за предплащане на маршрута по тол трасетата от страна на тежкотоварните автомобили. Така водачите на транзитнопреминаващите камиони ще могат да предвидят предварително колко ще им струва прекосяването на страната. За българските превозвачи може да заработи друга иновация – плащането на тол таксите чрез седмична или месечна фактура, на принципа по който се плащат и абонаменти за телефон. Така собствениците на компании ще могат да плащат накуп за всички свои 10 или 100 камиона, на определен период от време. За това всеки водач, независимо дали на автомобил или на камион, да ползва това, което е потребил ще се грижат патрули. Предвидено и е наблюдение чрез видеокамери. Почти сигурно е, че след заработването на тол системата ще бъдат въведени и по-високи глоби за нарушителите. До дни трябва да бъдат представени на обществено обсъждане и вариантите за тол таксите, които ще се заплащат от превозвачи и транспортни компании за преминаване по родната пътна мрежа, включена в обхвата на системата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.24", "title": " По-евтини тол такси за автобусите\t\t\t"}
{"url": "https://trud.bg/%d0%b4%d0%b5%d0%b9%d0%b7%d0%b8-%d0%bb%d0%b0%d0%bd%d0%b3-%d1%82%d1%80%d0%b8%d0%ba%d1%80%d0%b0%d1%82%d0%bd%d0%b0-%d1%81%d0%b2%d0%b5%d1%82%d0%be%d0%b2%d0%bd%d0%b0-%d1%88%d0%b0%d0%bc%d0%bf%d0%b8%d0%be/", "text": "Трикратната световна шампионка в профибокса Дейзи Ланс, чието истинско име е Десислав Кирова, дойде у нас за тридневния форум на Международната федерация по бокс (АИБА), посветен на равноправието между половете в този спорт. Тя е единствената българка и въобще европейка, приета в Залата на славата в САЩ, където се нарежда до легенди, като Мохамед Али, Ивендър Холифийлд… Преди 12 години прекратява кариера и оттогава живее в Щатите. На ринга има 19 победи, само 3 загуби и един равен мач. Дейзи е сред пионерите на женския професионален бокс, а кариерата й стартира от Германия, където е дългогодишна съотборничка на братята Виталий и Владимир Кличко в “Юниверсум”. – Когато започнахте с бокс, кое беше най-трудното да промените в мисленето на хората? – Най-вече, че една интелигентна, хубава жена, изглеждаща, сякаш е модел, може да се бие като мъж и да побеждава. Това е комбинация от противоположности… Противникът няма лице. На ринга си сам срещу него. А боксът е интелигентна игра, не е само размяна на удари. Трябва да го преодолееш с мозък, не с мускули. И най-важното е, да умееш добре да се защитаваш. За щастие аз попаднах на треньор, който ме научи именно на това. – Знае се, че всяко начало е трудно. Вероятно и при вас не е било по-различно? – Когато започваше моят път аз имах отлична подготовка, защото бях тренирала с мъжкия национален отбор на България, нямаше с кой друг. В Германия, за да погледнат на мен с други очи, се наложи първия път да поваля съперник на пода. А първоначално изобщо не ме допускаха да тренирам в една зала с мъжете. Но трудностите бяха не само да се доказвам като състезател. Идвах от Източна Европа и във всеки един момент чакаха да се проваля. Не знаех езика. От зор се наложи много бързо да науча немски. Воювах срещу журналистите, които никак не ме щадяха. Когато си лидер, малко хора те обичат и повече мразят, завиждат на успелия. Аз обаче, когато ме нападаха отговарях с комплимент. И виждаш в следващия миг как този човек вече чувства неудобство. Обичам да се раздавам, но това го научих от горчивия си опит. – А кой е най-тежкият удар, който сте получавали в живота и на ринга? – Когато се бих за третата си световна титла. Тогава в седмия рунд скъсах мускулни влакна на прасеца на левия крак. Болката беше неописуема. Не можех да мръдна, стоях на едно място, а до края на мача бе само размяна на удари. Желязната ми психика, адреналинът и желанието за победа вероятно ми донесоха и победата. А иначе в живота съм имала разочарования и те са най-болезнени, когато са от близки хора. За съжаление раните остават завинаги. – Ако имате дъщеря, бихте ли я насърчили да тренира бокс? – Много е важно родителят да си подкрепя децата, дори и да си счупят главата. И ако не е за него този спорт, по-добре самото то да се убеди, че това е така. Изключително важна роля играе и треньорът. Той може съвсем да те откаже от бокса или напротив, да те накара да го заобичаш за цял живот. А тези приказки за честите удари в главата , както и понякога смъртите на ринга не са от вчера. Разбира се, ако синините са всеки ден трябва да го спрат. То и с мен, ако се беше случило да се прибирам с белези от удари по лицето веднага щях да се откажа от бокса. – А имали ли сте сериозни травми по лицето? – Имах и те са две за цялата ми кариера. Едната, особено, никога няма да забравя. Имах мач, но по същото време почина моят баща и мислите ми бяха другаде. Наложи се да изляза на ринга, сбих се, изобщо не играх бокс. Получих една огромна цицина. Не се срамувам от този момент, гордея се. Хората видяха, че не съм фотомодел, а едно човешко същество, което си има своите житейски проблеми. Най-важно е здравето и това да не се повтаря в живота. Но тогава видях колко е корумпиран този спорт, защото ако бях мъж срещата веднага щяха да я отложат за друг ден. Но понеже съм жена – не. – Не ви ли минаха мисли да се откажете от спорта? – Именно това ме накара да се замисля, че вече е време да се оттегля. Мъжете и жените нямат равни права. – Отидохте в САЩ, за да търсите нещо ново, намерихте ли го? – Аз обичам предизвикателствата. Заминаването дойде след края на спортната ми кариера и бе съвсем закономерно продължение на моя професионален път. Всъщност нямах намерение да оставам в Щатите. Но ми хареса климатът, живея на топло, в щата Калифорния. По същото време получих някои предложения и се задържах там. Така вече повече от 10 години. Човек трябва да използва шанса, който му се дава. Никой не избира родителите си или къде да се роди. Но съм убедена, че всеки сам може да управлява съдбата си. Затова аз обичам да опитвам нови и нови неща. – Преди време мениджърът Ивайло Гоцев каза, че братята Кличко с тяхната доминация толкова години на ринга, са спрели развитието в тежка категория на бокса. Как бихте коментирали случващото се сега при мъжете? – Напълно съм съгласна с мнението на Ивайло. В Щатите има едно неписано правило, че когато няма интерес нарочно се правят скандали, за да го предизвикат. Но има и нещо друго. Антъни Джошуа, който притежава три от четирите пояси, е прекрасен човек и добър атлет. Спортът обаче се нуждае от идоли. Вече ги няма Майк Тайсън, Ивендър Холифийлд. Професионалният бокс в момента е на едно по-ниско ниво, има много корупция, затова повечето се насочват към UFC (б.р. най-престижната организация за смесени бойни изкуства). Когато един спорт има идоли, това ще засили и интересът към него. – А българският бокс къде е на картата? – Бях приятно изненадана, когато ме поканиха на този форум. За първи път от 25 години, откакто съм в професионалния бокс, България ме кани за нещо. Президентът на федерацията Красимир Инински живее с амбицията да развива този спорт и мисля, че началото е поставено. Аз никога не забравям от къде съм тръгнала, затова и приех да бъда лектор на този семинар, да се опитам да предам от моя опит на младите. Още повече, че след броени дни светът отново ще заговори за България, когато страната ни ще посрещне мача на Кубрат Пулев и Хюи Фюри. Нека по-добрият да победи, но разбира се, като българка ще подкрепям Кобрата… – Имате много хобита и дори и такива, които са далеч от спорта – пеете и рисувате. Къде е допирната точка с бокса? – (Смее се). Спорът е до време, а за останалите – всичко предстои. Всъщност аз нямах никакво намерение да ставам боксьорка. Мечтаех да стана световна шампионка по лека атлетика, но животът ми тръгна в друга посока… – Кое е последното екстремно изживяване, което пробвахте? – Скочих с парашут на 13 август. Имах най-добрият инструктор в света, който е българин – Сами и има над 9000 скока. Чаках този момент 12 години и половина. Не мога да поверя живота си така, на някого. Но и двамата сме много заети и едва сега ни се пресякоха пътищата. Моят скок извърших от 5000 метра, което е сериозна височина. Невероятно изживяване. Почувствах се свободна, като птица, и че всичко ми принадлежи. – Как поддържате перфектната си фигура? – Поне два-три пъти в седмицата тренирам бокс, ама здраво. Дори мои приятелки си мислят, че планирам завръщане на ринга (смее се). – За какво още мечтаете? – Да не загубя детското в себе си, да имам повече време за самата мен, но и за приятелите си. Вероятно една година няма да ми стигне да ги наобиколя всичките.", "date": "2018.09.24", "title": " Дейзи Ланг, трикратна световна шампионка по профибокс: Никога не забравям, че съм тръгнала от България\t\t\t"}
{"url": "https://trud.bg/%d1%83%d1%81%d1%82%d1%80%d0%b5%d0%bc%d1%8a%d1%82-%d0%ba%d1%8a%d0%bc-%d0%b4%d1%8a%d0%bd%d0%be%d1%82%d0%be/", "text": "Виждаме усета за себеусъвършенстване все още спорадично да се проявява тук-там Не е вярно че като народ и нация вървим без посока – всекиму е ясно вече накъде отиваме. Целеустремено като никой друг – към дъното. И най-сърдечно можем да се поздравим, че в много направления на това състезание със себе си сме зад финалната линия. Мога да препоръчам на всеки да излезе навън, или просто да отвори прозореца. След това да погледне нагоре, най-нагоре и синьото (или по-скоро сивото), което види над главата си, ще е всъщност дъното. Във всяко едно направление – от икономическото състояние на страната, през обществените ни взаимоотношения, до стимула ни изобщо да съжителстваме и да градим съвместно държава. Има си разбира се много просто обясними процеси, които ни доведоха до актуалното пълно социално разложение и национално самочувствие на нивото на температурата в ескимоско иглу. Но като оставим настрана научните обяснения, има доста по-профански, които пък най-добре пасват на сегашната ситуация. Примерно, защо стигна до тук „преходът“?! Ето една теория за разчепкване от психолози, социолози, антрополози и учени от други „логии“. В зората на така наречения преход към демократично общество (първите години преди и след 1989 г.), по единствената телевизия тогава всички следяхме „Октопод“ – онзи пленяващ сетивата сериал за италианската мафия. Гледаше се организирано, семейно, по съседски, всякак. Защото после се коментираше на всяко ниво – на опашката, в работата, в училище. Дамската половина на нацията може би следеше „Октопод“ повече заради актьора в главната роля на храбрия полицейски инспектор, но всеки със своите мотиви. Така или иначе това даваха по телевизора – това се гледаше. А влиянието на светещата кутия, както знаем е безгранично. Особено над гладните за поглед „зад завесата“ мозъци. Е, вярно в началото имаше и пропаганден елемент в излъчването на „Октопод“ по националната телевизия – иначе защо да го дават – за да се види разложението на капитализма, разбира се. Но за голяма част от нацията първите общи представи за „свободното демократично общество“ на Запад, си дойдоха от този сериал за всемогъщата италианска мафия и отчаяните усилия на шепа хора, да се борят с нея на фона една корумпирана от организираната престъпност държава. Ама в началото на излъчването, още по соц-а, „държавата“ беше БКП. И симпатиите изначално не вървяха в посоката, в която вероятно са ги виждали тогавашните гурута на партийната пропаганда. Хеле пък след 10 ноември 1989 г. и започналите тогава промени, докато още се излъчваше „Октопод“. Все си казвам, че ако през тези първи преходни години още масово се гледаше „Шогун“, може би щяхме с други разбирания за свободния живот и ценности да влезем в него, но нейсе – по същата логика можеше да е и „Робинята Изаура“ и тогава съвсем не съм сигурен какво щеше да излезе. Но не можем да се залъгваме, че било то наивно, подсъзнателно или съвсем съзнателно, на обществено ниво си се бутахме точно към декорите и героите от „Октопод“. Прародителят на популярния последните години младежки израз „да си във филма“, ако ме разбирате. И воала! В наши дни не ти трябва да ходиш до Палермо, Неапол или Генуа, за да видиш как изглеждат неподдържани улици, издраскани с графити фасади или купчини с боклуци навсякъде. По-масовите типажи от народонаселението, с които се разминаваш, визуално до последния са готови за статисти във всяка продукция на тема организирана престъпност – кой с поглед, кой със стойка, кой с походка – обществената среда го налага. В България всеки си има своята мафия. А за „отчаяната борба на шепа хора“ и „корумпирана от организираната престъпност държава“, какво да кажем?! Само вижте „звездите“ в новините – Октопод. Онова, което прави най-силно впечатление обаче у съвременното българско общество, е че покрай претръпването към целия гангстерлък, довел до масовата обществена апатия, напълно безвъзвратно сме загубили една конкретна ценност – устрема към себеусъвършенстване. Желанието постоянно да си най-добрия в това, което правиш, струваш, твориш, мислиш. В спорта, в науката, в образованието, или просто у всеки човек във всекидневния му живот, работа или взаимоотношения с околните и средата – безкористното преследване на личностното израстване, което движи напред и персоналния, и националния дух. У нас виждаме усета за себеусъвършенстване все още спорадично да се проявява тук-там, обикновено благодарение на младите българи и дадена „шепа хора“ (виж по-горе), ангажирали се да предадат този стимул. И още успяват – я ще грейнат детски лица от екрана и страниците със златни медали от олимпиади по математика, физика или биология; я някоя последна останала школа в дадена спортна дисциплина ще успее да издигне таланти, които да развеят знамето на старата гордост. Уви отдавна говорим най-често за успехи и представяния в индивидуални дисциплини – било спортни или други. Защото отборно, както е видно, ставаме все по-неспособни да съберем на национално ниво над шестима българи с общ зад обща цел и стратегия в даден групов спорт. Камо ли с общ стимул. За да бъдем честни, при мнозинството от неангажираните със споменатите примери за успехи сънародници след радостта от новината за даденото постижение, реакцията е или „как пък още имат желание“, (те – треньорите, учителите, учениците, спортистите), или по-жлъчното „откъде имат пари да продължават“. В крайна сметка кой се напъва за България, освен за пари, нали?! Или да пее химна на стадиона. Спасявай се поединично, е основна мантра на съвременното българско общество. И това е масовото отношение на всеки по улиците, който се бори с пореден ден на безцелно злободневие, на кредити, лизинги, градски стрес, безпаричие, беззаконие и най-общо безнадежност. Тази комбинация с десетилетия умъртвява желанието на всеки следващ пълнолетен българин да е малко по-мотивиран, по-усмихнат, по-възпитан, по-учтив, по-почтен или по-честен. Овен ако не „избяга“ в чужбина, където повечето от тези норми са задължителни. Тук обаче всеки се задоволява да живее за стриктния духовен минимум, във всяко едно отношение, без да полага и елементарно усилие за повече. А и кой ще го оцени в крайна сметка?! Работателите-чорбаджии ли, или останалите българи, които споделят неговата „философия“?! Думата, с която трябва да се описва общата нагласа на социума, отдавна не е „посредственост“, а чисто и просто „немарливост“ – към живота (собственият и на другите), към Вселената и към всичко останало. Духовна нищета и пълна обществена апатия, подплатени с публично поощрявана масова употреба на алкохол. Националният ни девиз съвсем сериозно вече не трябва да е „Съединението прави силата“, а „Обединени в отчаянието“ – предвид че само това ни държи заедно, явно – с герб лъв, загърнат през раменете с трибагреника и футболно шалче на врата. Покрай европредседателството, така и така лъсна, че и за един коректен превод на собствения си национален девиз не можем да се напънем, та няма да има значение. И не, съмнявам се, че резултатът с превода щеше да е по-различен при който и да е друг на власт. В частност предвид селекцията в целия спектър на родната политика. Мрачни перспективи. Откъдето и „отчаянието“ българското общество само да си наложи необходимия електрошок, който да събуди стимула за себеусъвършенстване и да го задвижи. Честната и открита самокритика, подложена на автентични обществени дебати, които да обсъдят и формулират мерките, обхвата и последователността, с която да се приложат, биха били добри стъпки в правилната посока. За оттласкване от дъното.                    ", "date": "2018.09.24", "title": " Устремът към дъното\t\t\t"}
{"url": "https://trud.bg/%d0%b8%d0%b2%d0%b0%d0%bd-%d0%b8%d0%b2%d0%b0%d0%bd%d0%be%d0%b2-%d0%bf%d0%be%d0%b2%d1%82%d0%b0%d1%80%d1%8f%d1%87%d1%8a%d1%82/", "text": "Иван Иванов, шефът на Комисията за енергийно и водно регулиране, е бил четири мандата депутат от ДСБ – партията на Иван Костов. От 2015 г. е начело на регулатора. А тази година се утвърди като безспорен повтаряч (но не и двойкаджия). На два пъти вдига цената на природния газ, парното и топлата вода. Но като компенсация – нямало да пипа тока от 1 октомври. Иван Иванов е в светлината на прожекторите два пъти годишно, а както е в нашия случай, и по-често – когато ръководеният от него орган определя (одобрява) цените за населението на тези няколко жизненоважни източници на нормален битов комфорт. И на оцеляване за поне една трета от домакинствата. Представете си каква власт е концентрирана в КЕВР. Както се казва – и ножът, и сиренето са в ръцете й. През последните дни КЕВР отново влезе в централните новини. Цените на парното и топлата вода в София да се повишат с 8% от 1 октомври заради поисканото от “Булгаргаз” поскъпване на природния газ с 14 на сто. Увеличение на тарифите ще има и за Варна, Плевен, Бургас и Пловдив, като скокът ще е между 2 и 9 процента. Потребителите ще усетят значително по-голям скок, тъй като цените вече бяха повишени средно със 7.33% от 1 юли и с натрупването сметките за парно в различните градове ще са с 23% по-високи. А от началото на следващата година много вероятно ще има и още едно увеличение, твърдят експерти. Сегашната комисия, избрана от парламента през 2015 г., днес няма никакво представителство в Народното събрание. Неслучайно лидерът на “Атака” Волен Сидеров обяви, че ще поиска смяната й преди изтичане на мандата с мотив, че членовете й са от квотата на опозицията (ДСБ и Реформаторския блок) и могат с решенията си да съборят правителството, когато си пожелаят. Иванов е костовист, отсече Сидеров и обеща да внесе още на 11 януари т. г. промени в Закона за енергетиката. За да може КЕВР да мине под шапката на Министерския съвет, а не на подчинение на Народното събрание, както е сега. Замисляше се също съставът на регулатора да бъде намален от 9 на 7 души, а мандатът да не е пет, а три години. Нещо да се случило в тази посока оттогава насам? В началото на юли 2018 г. опозицията в лицето на БСП опита в парламента да отстрани Иван Иванов като председател на КЕВР. Но той оцеля при гласуването. Тогава мнозинството отхвърли предложението на “БСП за България” Иванов да бъде предсрочно освободен заради отказа на регулатора да се намеси или спре сделката за ЧЕЗ. Самият Иванов каза тогава, че е доволен от доверието, което са му гласували народните представители, и че КЕВР е доказала своята независимост. След което продължи да вдига цените с оправданието, че му е виновно международното положение. Така се случи и с повишението на водата. Иван Иванов наложи решение на комисията водата да поскъпне драстично в 14 области в страната. И така да се опита да изпързаля Европейската комисия в Брюксел, осчетоводявайки загубите на водните дружества и да ги превърне в изкуствена печалба с цената на много по-солени сметки за хората в половин България. Основателно последваха протести. Но кой е той? Иван Николаев Иванов е роден на 24 юли 1945 година в Пловдив. Завършва средно образование в Пловдив през 1963 г. и Висшия машинно-електротехнически институт по специалност “Електроизмервателна техника” през 1968 г., където остава като асистент във факултет “Автоматика”. През 1976 г. защитава дисертация и става доктор в областта на техническите науки. От 1982 г. е доцент в катедра “Електроизмервателна техника” ТУ – София, а от 1985 г. – доцент в Националното висше техническо училище – Тунис. Чете лекции във Франкофонския отдел по електроинженерство към Техническия университет – София. Автор на повече от 60 научни статии и доклади, една монография, 4 учебника и учебни пособия на български и френски език. Депутат е в четири парламента – от 38-ия до 41-вия – от ДСБ, ОДС и СДС. На 2 април 2015 е избран за председател на енергийния регулатор. За избора му гласуват общо 142 депутати от парламентарните групи на ГЕРБ, Реформаторския блок, ДПС, Патриотичен фронт, БДЦ и АБВ. Против са двама от БСП, седем от “Атака” и един независим депутат. Интересно е изказването тогава на Магдалена Ташева от “Атака”: “Иван Иванов ще бъде поредният аватар на Иван Костов и на чуждия частен монопол”. Тя предупреждава управляващите, че членовете на КЕВР пак ги чака замеряне с яйца. “Регулаторът стърчи като апендикс, защото предварително е превзет от чуждия частен монопол”, казва още Ташева.   Лобира за цената на водата още през 2007 г. През 2007 година Иван Иванов е главен секретар на “Софийска вода”. Тогава той е особено активен, за да наложи увеличение на цената на водата за столичани. Председателят на ДКЕВР Константин Шушулов обаче го контрира, че цената на водата в столицата трябва да бъде “поносима”. “Софийска вода” се компрометира пред гражданите на София, тъй като инвестициите, които прави дружеството, не са достатъчни. Ако “Софийска вода” не изпълнява задълженията си, ние трябва да бием тревога – дори да намалим цената на водата, казва Шушулов. Иван Иванов настоява, че ако се запази цена на водата в столицата от 0,80 лева, “Софийска вода” може да инвестира само 8-10 милиона лева годишно. За сведение – сега в София цената на водата е 2,35 лв. за кубик.   За него Законът за енергетиката да се промени Законът за енергетиката има нужда от сериозни поправки, преизбиране на целия състав на енергийния регулатор, както и промяна в начина на отчет на комисията. Да предположим, че сега свалим председателя на КЕВР, аз съм “за” с две ръце, то това няма да доведе до промени в политиката на работата на самата комисия, тя ще продължи да обслужва монополите в енергетиката.   Защо големите в бранша застават зад КЕВР Не е ли конфликт на интереси, когато фирми, чиято дейност и печалба зависят от решенията на уж независимия орган, като един застават зад него и го хвалят за дейността му и на вас това не ви прави впечатление и не го споменавате. И най-непредубеденият човек, който ни слуша, ще разбере за какво става въпрос – големите в бранша застават зад КЕВР, 200 000 подписа на потребителите и НС нямат никакво значение, защото било натиск. Тези големи си позволяват да кажат, че говорят от името на всички потребители: “В последните 3 години КЕВР е заслужила уважението на бизнеса като независим регулатор, защитаващ интересите на всички потребители”.   Прекалява с популизма Иван Иванов прекалява с популизма, скаран е с математиката, но не е добър манипулатор. Нека този господин да не забравя, че той през целия си живот камък върху камък не е сложил. През всички години, през които е бил депутат, а сега и като председател на КЕВР, неговите заплати се плащат от тези, които създават брутния вътрешен продукт, а това е българският бизнес, който внася данъци в държавния бюджет. Неговите популистки изказвания миришат много на комунизъм. Той явно започва да си спомня годините, в които е бил комсомолски секретар.    ", "date": "2018.09.24", "title": " Иван Иванов – Повтарячът"}
{"url": "https://trud.bg/%d0%b7%d0%b0%d0%bf%d0%be%d1%87%d0%b2%d0%b0-%d1%81%d1%80%d0%b5%d1%89%d0%b0%d1%82%d0%b0-%d0%b2-%d0%bd%d1%8e-%d0%b9%d0%be%d1%80%d0%ba-%d0%b7%d0%b0-%d1%81%d0%bf%d1%80%d0%b0%d0%b2%d1%8f%d0%bd%d0%b5-%d1%81/", "text": "Започва срещата на високо равнище „Глобален призив за действие за справяне със световния проблем с наркотиците“, организирана от президента на САЩ Доналд Тръмп, на която България е съдомакин, съобщи в профила си премиера Бойко Борисов. Българският министър-председател е в САЩ за 73-тата сесия на Общото събрание на ООН. Премиерът ще изнесе реч, свързана с основната тема на Общия дебат, която тази година е „ООН за всички хора: глобално лидерство и споделени отговорности за мирни, равнопоставени и устойчиви общества“. Борисов ще участва и в срещата на върха за мира „Нелсън Мандела”. Целта на форума е международната общност да препотвърди ангажимента си към глобалния мир, предотвратяването на конфликти, защитата на правата на човека. По време на посещението си министър-председателят ще проведе двустранни срещи с държавни и правителствени ръководители на държави членки на ООН, както и с представители на неправителствени организации. Посещението на българската делегация, предвождана от Бойко Борисов, в САЩ е до 29 септември. В нея участва и вицепремиерът и министър на външните работи Екатерина Захариева.", "date": "2018.09.24", "title": " Започна срещата в Ню Йорк за справяне с наркотиците, Бойко Борисов е съдомакин (НА ЖИВО)\t\t\t"}
{"url": "https://trud.bg/%d0%bf%d0%b8%d1%88%d0%b0%d1%82-%d0%bb%d1%8e%d0%b1%d0%be%d0%b2%d0%bd%d0%b8-%d0%bf%d0%be%d1%81%d0%bb%d0%b0%d0%bd%d0%b8%d1%8f-%d0%bd%d0%b0-%d0%b3%d0%be%d0%bb%d1%8f%d0%bc%d0%be-%d0%bf%d0%b0%d0%bd%d0%be/", "text": "Своите любовни послания да запишат на голямо пано на езика, който пожелаят, са поканени варненци и гости на града. Инциативата се провежда в Европейския ден на езиците -26 септември на централния булевард „Княз Борис I” и е на Франкофонски център Варна, на Европейски информационен център „Европа директно” и община Варна. „Обясни се в любов на езика, който пожелаеш”, гласи поканата на организаторите. А вечерта е 59-то издание „Кафе полиглот” в галерия „Contemporary space“, с което ще продължи празникът на многоезичието.  ", "date": "2018.09.24", "title": " Пишат любовни послания на голямо пано в центъра на Варна"}
{"url": "https://trud.bg/%d1%86%d1%81%d0%ba%d0%b0-%d0%bf%d1%80%d0%b0%d1%82%d0%b8-%d0%b1%d1%80%d0%b0%d0%b7%d0%b8%d0%bb%d0%b5%d1%86-%d0%b2-%d0%b3%d0%b5%d1%80%d0%bc%d0%b0%d0%bd%d0%b8%d1%8f/", "text": "Бразилският защитник Жеферсон заминава за Щутгарт, където ще се възстановява през следващите две седмици. Бранителят е контузен от 9 август, когато бе ударен в бедрото в последната тренировка преди дуела с „Копехаген“. ЦСКА позволи на Жеферсон да изкара 20 дни в родината си. Рехабилитационният център в Щутгарт минава за един от най-добрите. Там вече бяха Кристиян Малинов, Пламен Гълъбов, Укра, Фернандо Каранга и Станислав Манолев. В същото време ЦСКА връчи медал, фланелка и юбилейния фотоалбум на клуба на своя бивш голям лекоатлет Николай Антонов. „Той е велик шампион – каза спортният директор на „червените“ Пламен Марков. – Фактът, че е ставал световен и европейски шампион, побеждавал е колоси като Карл Люис и Линфорд Кристи, говори красноречиво. Не сме забравили, че Антонов бе обявен за „най-бързия бял мъж на планетата“. За нас е огромна чест, че се е състезавал за ЦСКА.“ В същото време БФС определи рефера Радослав Гиджинов да ръководи гостуването на „червените“ срещу „Монтана“ в 1/16-финал за Купата на България. ЦСКА е в Северозапада от пет дни, след като в събота спечели с 2:0 гостуването на „Ботев“ (Враца) за първенство. Мачът с „Монтана“ е генерална репетиция за вечното дерби с „Левски“ и треньорът Нестор Ел Маестро сигурно ще направи сериозни ротации в състава.", "date": "2018.09.24", "title": " ЦСКА прати бразилец в Германия"}
{"url": "https://trud.bg/%d0%be%d0%b1%d1%80%d0%b0%d1%82%d1%8a%d1%82-%d0%bd%d0%b0-%d0%bb%d1%83%d0%b4%d0%be%d0%b3%d0%be%d1%80%d0%b5%d1%86-%d0%b1%d0%b8%d0%bb-%d0%b7%d0%b0%d1%80%d0%b0%d0%b4%d0%b8-%d0%b1/", "text": "Обратът на „Лудогорец“ от 0:2 до 3:2 над „Ботев“ в Пловдив дошъл заради „Байер“ (Леверкузен). Българският шампион получи такъв шамар в Лига Европа от германците. „ На почивката припомних на играчите как водихме с 2:0 срещу „Байер“ и загубихме – каза Пауло Аутори, треньорът на „Лудогорец“. – Сега беше нашият ден. Футболът е като живота – всеки ден научаваш нещо.“ За втори път поред в Първа професионална лига „Лудогорец“ губи на почивката и спечели накрая. Преди десет дни в Разград тимът обърна аутсайдера „Верея“ от 0:1 до 2:1. Фенове на „Ботев“ скочиха на любимеца си Тодор Неделев. „Не съм се разправял със запалянковците, а само с един-двама души – обясни националът. – Не ми хареса коментар по мой адрес. През лятото „Лудогорец“ питаше за мен, но отказах. Пълна глупост е да се говори, че сме дали мача на съперника.“ „ Ботев“ отрече към бившия национал Владимир Гаджев.", "date": "2018.09.24", "title": " Обратът на „Лудогорец“ бил заради „Байер“"}
{"url": "https://trud.bg/%d0%bc%d0%bb%d0%b0%d0%b4%d0%b5%d0%b6%d0%ba%d0%b0-%d0%b3%d0%b5%d0%be%d1%81%d1%84%d0%b5%d1%80%d0%b0-%d0%be%d1%82%d0%b2%d0%be%d1%80%d0%b8-%d0%b2%d1%80%d0%b0%d1%82%d0%b8-%d0%b2-%d1%88%d1%83%d0%bc%d0%b5/", "text": "  Шуменци се сдобиха с Младежка геосфера, която е отворена за всички млади хора, които имат интерес към книгите, музиката и творчеството. Атрактивният дървен купол с винилово покритие е реализиран по идея на местния Общински младежки съвет, който спечели конкурс на фондация „BG Бъди активен“. Към 13 000 лв. и десетина дни доброволен труд на 50 ентусиасти е струвала реализацията на идеята. Геосферата е изградена в парка близо Безистена в Шумен. Обзаведена е с мебели от дървени палети, пълна е с книги от различни жанрове, в нея има и пиано, и място за изкуство и изяви. Конструкцията има живот поне век, гарантират майсторите. „Ако се пази, ще я има дълго“, казва един от инициаторите за съграждането шуменецът Петър Бодуров, който е и председател на Младежкия съвет. Под купола с диаметър 9 метра могат да се организират всякакви събития – от семинари и литературни четения до концерти. Всеки може да запази сферата за свое мероприятие и това може да стане в специално създадения сайт на сферата. За идната събота е организирана работилница, в която ще могат да се включат и деца от Шумен.", "date": "2018.09.24", "title": " Младежка геосфера отвори врати в Шумен"}
{"url": "https://trud.bg/%d0%bf%d0%be%d0%b3%d0%b1%d0%b0-%d0%b2-%d0%b3%d0%bd%d0%b5%d0%b2%d0%bd%d0%b0-%d0%b0%d1%82%d0%b0%d0%ba%d0%b0-%d1%81%d1%80%d0%b5%d1%89%d1%83-%d0%bc%d0%be%d1%83/", "text": "Отношенията между Жозе Моуриньо и Пол Погба се влошаат с всеки ден, като козовете отиват все повече към новия световен шампион. Треньорът обвини футболистите на „Манчестър Юнайтед“, че са дали не повече от 30 процента при 1:1 срещу „Уулвърхемптън“. А Рогба му отвърна: „Ние сме „Юнайтед“ и трябва да атакуваме, атакуваме, атакуваме! Това е „Олд Трафорд! Така се побеждава и респектира!“ На следващия ден Погба опита да потуши скандала с пост в туитър: „Някои хора се опитват да направят полемика дори от едно „Добро утро“.“ Във вторник вечер „червените дяволи“ приемат „Дарби Каунти“ за купата на лигата. Джейми Карагър, легенда на „Ливърпул“, предрече, че „Юнайтед“ и „Арсенал“ няма да свършат в Топ 4 през новия сезон. Според бившия национален защитник шампион отново ще е „Манчестър Сити“.", "date": "2018.09.24", "title": " Погба в гневна атака срещу Моу"}
{"url": "https://trud.bg/%d0%b1%d1%83%d1%80%d0%bd%d0%b8%d1%8f%d1%82-%d0%b2%d1%8f%d1%82%d1%8a%d1%80-%d1%81%d1%8a%d0%b1%d0%be%d1%80%d0%b8-%d0%b4%d1%8a%d1%80%d0%b2%d0%b5%d1%82%d0%b0-%d0%b8-%d0%bf%d0%be%d0%ba%d1%80%d0%b8%d0%b2/", "text": "Вятър със скорост 90 км в час се изви в неделя следобед в област Монтана. Стихията изпотроши клони и изкърти цели дървета. Паднали стволове потрошиха кола и ограда. Квартали в Монтана и Лом останаха без ток за известно време. Бурните пориви се  разразиха между 14 и 15 часа.  Тайфунът е съборил бор до детска градина „Калинка” в областния град, а друго прекършено дърво е притиснало кола в квартал „Младост”. Има и срутен билборд. Вятърът е отнесъл и ламарини от покриви и парчета изолации от сгради. Според първоначални сведения няма пострадали хора. Част от Монтана и крайбрежния квартал „Боруна” в Лом са останали без електричество заради прекъснати проводници, но  токът е бил възстановен. Пожар е бушувал в складиран слънчоглед във фирма за производство за олио в село Якимово, но огнеборците са загасили пламъците. Имало е и пожар в сухи треви в региона, но и той е потушен, казаха от Областната управа. Към 17 часа вятърът е отслабнал, но се очаква отново да се усили, заявиха от МТО станцията край Монтана. По-рано от МВР съобщиха, за получени множество сигнали за паднали предмети в следствие на силния вятър в Северозападна България. По данни на ГДПБЗН най-сериозно е засегната област Монтана. Там е съобщено за изпочупени дървета и клони, паднали ламарини и предмети. Мобилизирани са всички екипи на пожарната и полицията, включително и колегите им, които са в почивка. От ГДПБЗН припомнят, че при такива случаи хората не трябва да остават на открито, защото има опасност от наранявания от падащи отломки от сградите и други предмети. Добре е да затворят плътно вратите и прозорците в дома си, да приберат незакрепени предмети от терасите си, а ако са на открито, да потърсят временно заслон.  ", "date": "2018.09.24", "title": " Бурният вятър събори дървета и отнесе покриви в Северозападна България\t\t\t"}
{"url": "https://trud.bg/2672305-2/", "text": "През 2018 г. Вашингтон не успя да изпълни плановете си за увеличаване на новите попълнения в армията. За първи път от 2005 г. насам новопостъпилите на служба са по-малко от предвидените места, съобщава Army Times. Към настоящия момент в редовните части служат 476 хил. военнослужещи, а предварително заложената цел е била за увеличаването на броя им до 483 хил. „Пропуснахме да постигнем целта ни за присъединяване на допълнителен брой войници“, признава генерал-майор Джоузеф Калоуей. Армията на САЩ е започнала фискалната 2018 година с амбициозна задача: да привлече 80 хил. нови военнослужещи на активна служба, с около 11 хил. повече, отколкото предходната година. Изданието припомня, че за изпълнението на целите на американската армия са били отпуснати и допълнителни средства в размер на 200 млн. долара. Приети са и други мерки за привличането на нови попълнения, включително увеличаване на срока на договорите им от две на четири години.  ", "date": "2018.09.24", "title": " САЩ не успели да запълнят свободните места в армията през 2018 г."}
{"url": "https://trud.bg/%d1%80%d1%83%d1%81%d0%ba%d0%b8%d1%8f%d1%82-%d0%bf%d0%be%d1%81%d0%bb%d0%b0%d0%bd%d0%b8%d0%ba-%d0%bd%d0%b0-%d0%b2%d1%8a%d0%b7%d0%bf%d0%be%d0%bc%d0%b8%d0%bd%d0%b0%d1%82%d0%b5%d0%bb%d0%bd%d0%b0-%d1%86/", "text": "В сряда, на 26 септември, Посланикът на Русия в България ще вземе участие във възпоменателна церемония по повод 74 години от гибелта на петима руски летци от 681-ви бомбардировъчен полк, загинали край село Душанци при изпълнение на воинския си дълг по време на Втората Световна война. Това съобщиха от посолството на Руската федерация у нас. Мероприятието се организира от община Пирдоп. Поклонението пред паметника между с.Душанци и с.Антон ще започне от 11:00.", "date": "2018.09.24", "title": " Руският посланик на възпоминателна церемония в село Душанци"}
{"url": "https://trud.bg/%d0%bc%d0%b5%d1%82%d0%b0%d0%bb%d0%b8%d0%ba%d0%b0-%d0%be%d0%b1%d1%8f%d0%b2%d0%b8%d1%85%d0%b0-%d0%b4%d0%b0%d1%82%d0%b8%d1%82%d0%b5-%d0%b7%d0%b0-%d1%82%d1%83%d1%80%d0%bd%d0%b5%d1%82%d0%be-%d1%81/", "text": "„Металика“ обяви дати за европейско турне през следващото лято, съобщи Контактмюзик. Европейското турне на „Металика“ ще започне в Лисабон на 1 май и ще приключи в Майнхайм на 25 август. След Лисабон групата ще се представи в Мадрид, Барселона, Милано, Цюрих, Париж, съобщи  . През юни музикантите ще изнесат концерти в Дъблин, Амстердам, Кьолн, Брюксел, Манчестър, Лондон. През юли са насрочени концертите в Берлин, Гьотеборг, Копенхаген, Трондхайм, Хяменлина, Москва, а през август – в Букурещ, Прага, Варшава, Мюнхен. Подгряващи изпълнители на концертите ще бъдат шведската група „Гоуст“ и норвежката „Бокаса“. „Металика“ тази година стана първата хеви метъл група, която спечели наградата „Полар“, присъждана за значими музикални постижения. Журито обоснова избора си с довода, че „Металика“ „чрез виртуозни изпълнения и изключително бързо темпо“ е извела рок музиката „до места, където тя преди не е достигала“.", "date": "2018.09.24", "title": " „Металика“ обявиха датите за турнето си в Европа"}
{"url": "https://trud.bg/%d1%80%d0%b5%d0%ba%d0%be%d1%80%d0%b4-%d0%bd%d0%b0-%d0%b2%d0%b8%d1%82%d0%be%d1%88%d0%b0-%d0%bc%d0%be%d1%8f%d1%82%d0%b0-%d0%bf%d0%bb%d0%b0%d0%bd%d0%b8%d0%bd%d0%b0/", "text": "Кристина   Иванова   от   благоевградския   клуб  „ Младост “  постави   нов   рекорд   в   планинското   бягане   на  16  км   от   надпреварата  „ Витоша  –  моята   планина “.  Тя   преодоля   тежкото   изпитание   за  1:33:24  часа ,  като   остави   на  45  секунди   зад   себе   си   Маринела   Нинева  ( КЛА  „ Локомотив “  Дряново ).  При   мъжете   за   втора   поредна   година   триумфира   Димчо   Мицов   Рилски   атлет Самоков с   време ч В   състезанието   от   Боянско   ханче   до   хижа  „ Алеко “  стартираха  153  участници .  Надпреварата   бе   организирана   от  „ Витоша   ски “  АД , „ Витоша   ски   клуб “,  Сдружение  „ Маратон “  и  „ София  –  Европейска   столица   на   спорта  2018“.", "date": "2018.09.24", "title": " Рекорд на „Витоша – моята планина“"}
{"url": "https://trud.bg/%d0%b4%d0%b6%d0%be%d1%88%d1%83%d0%b0-%d1%81%d0%bf%d0%b5%d1%87%d0%b5%d0%bb%d0%b8%d0%bb-%d0%b1%d0%be%d0%bb%d0%b5%d0%bd-%d0%bc%d0%b0%d1%87%d0%b0-%d1%81-%d0%bf%d0%be%d0%b2%d0%b5%d1%82%d0%ba%d0%b8%d0%bd/", "text": "Антъни   Джошуа   изкарал   тежък   грип   непосредствено   преди   мача   си   с   Александър   Поветкин   в   Лондон .  Британецът   победи   с   нокаут   в  7- ия   рунд ,  за   да   защити   четирите   си   пояса   в   тежката   категория   на   профи   бокса ,  но   в   първите   рундове   руският   претендент   беше   по – активен   на   ринга . „ Мислех   си ,  че   един  95- килограмов   човек   не   може   да   ми   направи   нищо  –  призна   шампионът . –  Не   смятах ,  че   има   проблем   да   излаза   на   ринга   болен ,  контузен .  Но   когато   Поветкин   ме   удари ,  си   казах , „ Леле ,  дръж   се !“  Не   очаквах ,  че   е   такъв   файтър .  Все   още   имам   много   да   уча ,  но   смятам ,  че   никой   не   може   да   ме   надиграе   на   ринга ,  мога   да   загубя   само   от   случаен   удар .“ Руснакът   изглеждаше   зле   непосредствено   след   нокаута   на   стадион  „ Уембли “,  а   на   следващия   ден   пусна   снимка   с   пораженията ,  които   победната   серия   на   Джошуа   е   нанесла   върху   лицето   му .  Медицинският   преглед   обаче   установи ,  че  39- годишният   ветеран   се   е   разминал   без   сериозни   травми . „ Водих   боя   добре ,  но   загубих  –  призна   Поветкин . –  Джошуа   се   оказа   по – силен ,  а   аз   пропуснах   удар   и   не   можех   да   направя   нищо .  Иначе   се   чувствам   добре .“ Шампионът   пък   го   посети   в   съблекалнята   и   му   пожела   успех   на   руски .  Еди   Хърн ,  агент   на   Джошуа ,  вече   планира   обединяване   на   всичките   титли   в   тежка   категория .  Единствената ,  която   не   е   притежание   на   Ей   Джей ,  е   тази   на   която   се   държи   от   американеца   Дионтей   Уайлдър „ Мачът   между   двамата   ще   е   най – голямото   събитие   в   бокса “,  смята   Хърн .", "date": "2018.09.24", "title": " Джошуа спечелил болен мача с Поветкин"}
{"url": "https://trud.bg/%d1%82%d0%b0%d0%b9%d0%b3%d1%8a%d1%80-%d1%83%d1%83%d0%b4%d1%81-%d1%81-%d0%bf%d1%8a%d1%80%d0%b2%d0%b0-%d1%82%d0%b8%d1%82%d0%bb%d0%b0-%d1%81%d0%bb%d0%b5%d0%b4-5-%d0%b3%d0%be%d0%b4%d0%b8%d0%bd%d0%b8/", "text": "Най – известният   голфър   в   света   Тайгър   Уудс   спечели   първата   си   победа   в   професионален   турнир   от  5  години   насам . 42- годишният   американец   триумфира   в   Атланта   с  11  удара   под   пар ,  като   изпревари   с   два   сънародника   си   Били   Хорсел .  Най – богатият   спортист   в   света   вече   има  80  титли   в   кариерата   си   и   е   само   на   две   от   рекордьора   Сам   Снийд . „ Трудно   ми   е   да   повярвам ,  че   успях   да   го   направя  –  призна   Уудс . –  Доволен   съм ,  че   успях   да   се   завърна   и   да   играя ,  тъй   като   тялото   ми   беше   съсипано .  От   толкова   време   бях   заседнал   на  79  титли   и   съм   много   щастлив ,  че   вече   са  80,  това   е   наистина   много .“", "date": "2018.09.24", "title": " Тайгър Уудс с първа титла след 5 години"}
{"url": "https://trud.bg/%d1%81%d0%b0%d0%bb%d0%bf%d0%b0%d1%80%d0%be%d0%b2-%d0%b8%d1%81%d0%ba%d0%b0-%d0%ba%d0%b0%d0%b7%d0%b8%d0%b9%d1%81%d0%ba%d0%b8-%d0%b4%d0%b0-%d1%81%d0%b5-%d0%b2%d1%8a%d1%80%d0%bd%d0%b5/", "text": "България   остана   извън   финалите   на   световното   по   волейбол ,  но   по   един   показател   е  ?1.  Либерото   Теодор   Салпаров   е   най – добър   защитник   на   шампионата   след   втората   фаза   със   средно   по  2,31  перфектни   спасявания   на   гейм . 36- годишният   ветеран   обаче   признава ,  че   би   предпочел   отборен   успех . „ Ако   бяха   тук   Матей   Казийски ,  Тодор   Алексиев ,  Цецо   Соколов ,  Георги   Братоев   и   Боян   Йорданов ,  смятам ,  че   нямаше   да   имаме   загуба   до   мача   със   САЩ  –  заяви   Салпаров . –  Със   сигурност   щяхме   да   отидем   минимум   във   финална   шестица .  Предстои   олимпиада   и   силно   се   надявам   тези   състезатели   да   размислят   и   да   се   обединят   в   името   на   националния   отбор .“", "date": "2018.09.24", "title": " Салпаров иска Казийски да се върне"}
{"url": "https://trud.bg/%d0%ba%d0%be%d0%bd%d1%81%d1%82%d0%b0%d0%bd%d1%82%d0%b8%d0%bd%d0%be%d0%b2-%d1%81%d0%bb%d0%b5%d0%b4-%d0%be%d1%82%d0%bf%d0%b0%d0%b4%d0%b0%d0%bd%d0%b5%d1%82%d0%be-%d0%bd%d0%b0-%d0%bb%d1%8a%d0%b2/", "text": "България   остана   на  11- о   място   в   крайното   класиране   на   домашното   световно   първенство   по   волейбол ,  след   като   загуби   с  2:3  от   Канада   последния   си   мач   от   група Това   й   отреди   третото   място   в   потока а   втори   са кленовите   листа които   също   останаха   извън   финалите   в   Торино Пламен   Константинов   обясни   незадоволителното   класиране   с   липсата   на   куп   основни   играчи „ Като   започнеш   една   партия   шах   и   като   махнеш   от   едната   страна   царица два   топа   и   офицер имаш   шансове   да   спечелиш но   са   по малки призна   селекционерът Не   успяхме   да   съберем   в   отбора   всички включително   тези които   нямат   желание   да   играят   и   тези които   ги   няма   по   някакви   други   причини Не   успяхме   да   ги   мотивираме   да   играят   за   националния   отбор а   това   демотивира   и   другите Съберат   ли   се   всички при   който   и   да   е   треньор   биха   имали   шанс   да   направят   нещо   голямо Константинов   призна че   не   е   сигурно   дали   ще   запази   поста   си   след   първенството „ Искаше   ни   да   спечелим   последния   мач за   да   сме   по напред   и   в   класирането но   в   крайна   сметка   реалностите   са   такива някои   неща   не   ни   достигат разкри   селекционерът Моят   договор   свършва   днес   не   сме   водили   преговори нито   сме   разговаряли   по   темата всички   чакаха   да   мине   световното   първенство Практически   аз   приключвам   работата   си   в   националния   отбор а   от   там   насетне   не   знам Утре   мондиалът   продължава   в   Торино   в   първите   срещи   от   четвъртфиналните   групи", "date": "2018.09.24", "title": " Константинов след отпадането на „лъвовете“ от световното: Все едно играхме шах без царица и два топа"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d0%bd%d0%b8%d0%b5-%d1%81%d0%bc%d0%b5-%d0%b8%d1%81%d1%82%d0%b8%d0%bd%d1%81%d0%ba%d0%b8-%d0%be%d1%82%d0%b1%d0%be%d1%80/", "text": "Григор   Димитров   смята ,  че   отборният   дух   е   в   основата   на   победата   на   тима   на   Европа   над   останалия   свят   в   звездния   демонтсративен   турнир  „ Лейвър   къп “  в   Чикаго .  Българинът   даде   своя   принос   с   чиста   победа   над   американеца   Франсес   Тиафоу ,  а   заедно   с   Давид   Гофен   Белгия загубиха   на   двойки   от   Джак   Сок САЩ и   Ник   Кириос Австралия „ За   мен   беше   истинска   привилегия   да   съм   част   от   този   отбор  –  призна   Григор . –  Такова   нещо   рядко   се   вижда   в   тениса ,  говорихме   си   и   за   доста   неща   извън   корта .  Това   ни   сближи   много .“ Триумфът   на   Европа   бе   подпечатан   от в   света   Александър   Зверев   Германия който   спечели   битката   на   гигантите   с   Кевин   Андерсън ЮАР Преди   това   младокът   си   партнира   с   Роджър   Федерер   за   успех   на   двойки   срещу   американците   Сок   и   Джон   Иснър „ Фен   съм   му но   в   момента   го   мразя   повече   от   всичко нападна   Маестрото   легендата   Джон   Макенроу Голямата   уста   беше   капитан   на   световния   тим Надпреварата   обаче   има   неофициален   характер   и   не   носи   точки   за   ранглистата където   Григор   отстъпи   още   една   позиция Той   вече   е и   като   бе   изпреварен   от   Доминик   Тийм   Австрия Идната   седмица   Димитров   се   връща   към   състезателните   мачове   на   турнира   от   категорията АТП в   Пекин", "date": "2018.09.24", "title": " Григор: Ние сме истински отбор"}
{"url": "https://trud.bg/%d0%bf%d1%80%d0%b5%d0%ba%d1%8a%d1%80%d1%88%d0%b5%d0%bd-%d0%be%d1%82-%d0%b2%d1%8f%d1%82%d1%8a%d1%80%d0%b0-%d0%ba%d0%bb%d0%be%d0%bd-%d0%be%d1%82-%d0%b4%d1%8a%d1%80%d0%b2%d0%be-%d0%bf%d0%b0%d0%b4%d0%bd/", "text": "Прекършен от вятъра клон от дърво е паднал върху автомобил и в София. Няма пострадали. В Столичната община до момента са подадени няколко сигнала за паднали дървета, съобщи  . От МВР съобщиха пред националното радио, че до момента най-много сигнали са подадени с областите Монтана и Видин. Мобилизирани са всички екипи за отстраняване на последиците от силния вятър. Пориви до 90 километра в час в Дунавската равнина очакват синоптиците. Предупредителен жълт код заради силния вятър е в сила за по-голямата част от страната с изключение на най-югоизточните райони. Към момента са отработени четири сигнала за паднали клони на дървета от силния вятър, съобщи  , позовавайки се на информация от Столичната община. Два екипа на дирекция „Аварийна помощ и превенция“ реагират на сигнали. Във връзка с обявения жълт код и прогноза за усилване на вятъра през втората половина на денонощието, от Столичната община напомнят на гражданите да обезопасят незакрепени предмети от тераси или прозорци на жилища, офиси и търговски обекти и да бъдат внимателни при придвижването си. Изпълнителите на строителни обекти да проверят състоянието на строителните оградите, крановете, скелета и да предприемат действия по обезопасяването им. Собствениците на търговски и рекламно-информационни елементи също да проверят обектите си, съветват от общинската управа.", "date": "2018.09.24", "title": " Прекършен от вятъра клон падна върху автомобил в София (СНИМКИ)"}
{"url": "https://trud.bg/%d0%b1%d0%be%d1%80%d1%86%d0%b8%d1%82%d0%b5-%d1%81-6-%d1%82%d0%b8%d1%82%d0%bb%d0%b8-%d0%b2-%d1%80%d1%83%d0%bc%d1%8a%d0%bd%d0%b8%d1%8f/", "text": "Националите   по   борба   спечелиха  6  титли   на   турнира   в   Румъния ,  който   е   последна   проверка   преди   световното   първенство   в   Будапеща   през   октомври .  Тимът   ни   в   класическия   стил   зае   първо   място   в   отборното   класиране   след   златни   медали   за   Росиан   Дермански  ( кат .  до  82  кг ),  Йоан   Димитров  (87)  и   Кирил   Милов  (97),  както   и   сребърни   на   Николай   Вичев  (63),  Константин   Стас  (67)  и   Симеон   Станкович  (97).  Недялко   Петров  (56)  и   Стоян   Кубатов  (72)  пък   спечелиха   бронз . Тайбе   Юсеин     донесе   единствената   титла   за   женския   тим ,  Виктория   Бобева   добави   сребро а   София   Георгиева  (65) –  бронз .  Владимир   Дубов   и   Мирослав   Киров  (74)  са   шампионите   си   в   свободния   стил ,  като   Киров   надви   натурализирания   чеченец   Али   Умарпашаев   по   точки .", "date": "2018.09.24", "title": " Борците с 6 титли в Румъния"}
{"url": "https://trud.bg/%d0%b1%d0%b0%d1%80%d1%81%d0%b0-%d1%81%d0%ba%d0%be%d1%87%d0%b8-%d0%bd%d0%b0-%d0%b2%d0%b0%d1%80/", "text": "Първи точки за сезона загуби „Барселона“ в Ла Лига. Шампионът на Испания направи домакинско 2:2 с „Жирона“, но резултатът остана на заден план. Основната причина за недоволството на домакините бе изгонването на Клеман Ленгле още в 35-ата минута. Привлеченият през лятото бранител удари без топка Пере Понс в първия си мач като титуляр. Но съмненията останаха около това кой първи е извършил нарушение. След преразглеждане на ситуацията главният рефер Хесус Жил Мансано изгони французина. Самият играч на гостите също призна след двубоя, че решението е грешно. „Да, получих удар с лакът в лицето, но когато станах се извиних на Ленгле, подавайки му ръка, защото си помислих, че аз съм извършил фаул“, обясни 25-годишният халф.  А за „Барса“ това бе втори пореден мач, в който остава без централен бранител, след като срещу ПСВ в Шампионската лига и Самуел Умтити получи червен картон.  Жерар Пике, донесъл точката за домакините с гол през втората част, причака съдията на почивката в тунела. Капитанът на шампионите поиска обяснение от рефера за решението му.  „Той си вдигна си лакътя и го знае – обясни Жил Мансано. – Това не е естествено положение и той го знае.“ А отговорът на бранителя бе лаконичен: “Да, историята знае защо.“  „Мундо Депортиво“ побърза да разтълкува думите на опитния играч. Според медията той е визирал статистиката на рефера – изгонил е общо петима играчи на „Барселона“ в деветнадесет двубоя. А в други двадесет и един мача на „Реал“ (Мадрид) няма нито един с червен картон от „белия балет“.  Повод за радост имаше героят на вечерта Кристиан Стуани. Уругваецът влезе в историята като единственият играч през XXI век, вкарал по две попадения на каталунците и „белия балет“ в една календарна година. През март той се разписа на „Сантяго Бернабеу“, но тимът му падна с 3:6.", "date": "2018.09.24", "title": " „Барса“ скочи на ВАР"}
{"url": "https://trud.bg/%d0%b1%d0%b5%d1%80%d0%b1%d0%b0%d1%82%d0%be%d0%b2-%d1%81%d0%b5-%d0%be%d0%b1%d1%8f%d0%b2%d0%b8-%d1%81%d1%80%d0%b5%d1%89%d1%83-%d0%b0%d0%b3%d1%80%d0%b5%d1%81%d0%b8%d1%8f%d1%82%d0%b0-%d0%bf%d1%80%d0%be/", "text": "Димитър Бербатов заби победното попадение, а неговата фондация надви тази на „Вълшебен свят“ с 5:4 в демонстративен футболен. Резултатът обаче остана далеч на заден план, защото целта бе друга – да се спре агресията на пътя, която всеки ден взима жертви у нас. А съперникът на Берба не бе случаен – шампионът на „24 часа на Льо Ман“, автомобилният пилот Ник Левентис.  Срещата даде началото на целодневен спортен празник от кампанията „С усмивка“. Присъстващите зрители на комплекс „Спортна София“ имаха възможност да се впуснат в близо 30 вида спорт.  На терена двубоят също премина повече от приятелски, но въпреки това Бербатов спази обещанието си, дадено ден по-рано – да излезе краен победител. Рекордьорът по голове за националния отбор на България игра рамо до рамо със своите приятели Александър Томаш и Тодор Кючуков, а тимът им бе попълнен от влогърите Павел Колев и Ицака, както и рапърът Дули от РДМК. Срещу тях пък бяха група „Скандау“, Асен Кукушев също от РДМК, Владимир Манчев, Христо Янев, Ник Левентис, както и негови приятели.  „Това, което се опитахме да направим, е да покажем, че както на пътя, така и в живота, трудните моменти трябва да се приемат с усмивка – обясни след срещата самият Бербатов. – Добрият пример трябва да се следва, а не лошият. Това беше и целта на кампанията с Ник Левентис.“  Ден по-рано част от участниците се впуснаха и в състезание по картинг, а стартът бе даден лично от бившия играч на „Манчестър Юнайтед“.", "date": "2018.09.24", "title": " Бербатов се обяви срещу агресията: Проблемите на пътя решавайте с усмивка"}
{"url": "https://trud.bg/%d1%80%d0%b0%d0%b7%d1%88%d0%b8%d1%80%d1%8f%d0%b2%d0%b0%d1%82-%d1%81%d0%be%d1%86%d0%b8%d0%b0%d0%bb%d0%bd%d0%b8%d1%82%d0%b5-%d1%83%d1%81%d0%bb%d1%83%d0%b3%d0%b8-%d0%b2-%d0%b3%d0%b0%d0%b1%d1%80%d0%be/", "text": "  До средата на месец октомври ще започне ремонтът на неизползваеми помещения в бившата детска градина на ул. „Ивайло“ № 13. Предвидено е там да бъде преместен Центърът за обществена подкрепа, който сега работи в зала „Възраждане“. Към момента в него са обхванати 35 деца от различни рискови групи и техните родители. След пребазирането услугата ще разшири капацитета си. Дейностите са по проект „Подобряване на социалната инфраструктура за услуги за деца“, който беше официално представен в присъствието на общинския екип, фирмите изпълнители и представители на институции от социалната сфера. Като конкретен бенефициент по процедурата „Подкрепа за деинституционализация на грижите за деца“ Община Габрово получи безвъзмездно 200 000 лв. по Оперативна програма „Региони в растеж“. Отделно собственият принос е 99 920 лв. По думите на ръководителя на проекта инж. Мария Стоева ще бъде изградена първата в Габрово „синя стая“ за провеждане на разговори с деца – жертви или свидетели на насилие. Стаята ще създава щадяща и комфортна атмосфера, ще има камери и видеоконферентна връзка с представители на съдебната власт. „По проекта ще бъде изградена сензорна градина на площ от 215 кв. м за интеграция на деца и младежи с увреждания. Сензорният метод въздейства върху четирите елемента на централната нервна система. Ще бъдат обособени кътове от различни материали – билкова градина, пътеки с различни настилки, класна стая на открито, пейки от габиони и др.“, разясни подробностите инж. Стоева. С вътрешните преустройства на част от първия етаж и целия втори етаж от южния корпус на сградата ще се обособят работни офиси, складови, сервизни и санитарни помещения, зали за индивидуални и семейни консултации, зали за логопедични и педагогични консултации, зали за трудотерапия и за масови мероприятия. Предвиждат се енергоспестяващи мерки – топлоизолация по таваните на помещенията, енергоспестяващо осветление, изграждане на достъпна архитектурна среда и асансьор. Също така ще бъде поставена нова хидроизолация на покрива и възстановяване на всички инсталации. В дейностите е включена доставка на специализирано оборудване за целите на бъдещата услуга – „Дневен център за подкрепа на деца с увреждания и техните семейства“. Тя ще обедини центъра за деца от аутистичния спектър „Келер“, който в момента обслужва 28 потребители, с дневния център в кв. „Велчевци“, чийто ползватели са 35 деца с различни видове увреждания. Промените са във връзка с реформата в социалните услуги, заложена в актуализирания в края на 2016 г. План за действие за изпълнение на Националната стратегия „Визия за деинституционализация на децата в Република България“. „Вече стана традиция Община Габрово заедно с различни оперативни програми и финансови източници, както и чрез собствения бюджет, да разширява спектъра от социални услуги. Този проект ще създаде условия за качествено предоставяне на социални услуги за деца със специфични потребности. Той не е на много висока стойност, но е със сериозно отношение към детайла и към възможностите за благоприятна среда за предоставяне на тези комплексни услуги. Вярвам, че специалистите, които ще ползват новата инфраструктура, ще го направят по най-добрия начин.“, коментира кметът Таня Христова. Тя съобщи, че Община Габрово започва да работи в синхрон с политиката на държавата и по отношение на деинституционализация на грижите за възрастни хора. Строително-ремонтните работи ще бъдат изпълнени чрез инженеринг от габровското обединение ДЗЗД „Проектстрой – Арк“. Неговият представител Петър Петров увери, че работата ще бъде извършена с необходимото качество, а срокът от 150 дни – спазен. Местната фирма „Ретем“ ООД ще осъществява строителния надзор на обекта.", "date": "2018.09.24", "title": " Разширяват социалните услуги в Габрово по проект за близо 300 000 лева\t\t\t"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%bf%d0%be%d0%b7%d0%b4%d1%80%d0%b0%d0%b2%d0%b8-%d1%82%d1%80%d1%8a%d0%bc%d0%bf-%d0%bd%d0%b0-%d1%84%d0%be%d1%80%d1%83%d0%bc%d0%b0-%d0%b2-%d0%bd%d1%8e-%d0%b9/", "text": "Българският министър-председател Бойко Борисов взе участие в Срещата на високо равнище „Глобален призив за действие за справяне с проблема с наркотиците“. Форумът, който се проведе в Централата на ООН в Ню Йорк, се организира от президента на САЩ Доналд Тръмп, а България е съ-домакин на срещата, съобщиха от Министерски съвет. Премиерът Борисов е начело на българската делегация, която участва в 73-тата сесия на ООН. По време на Срещата на високо равнище страните-участнички заявиха категоричен ангажимент за предприемане на действия за борба с проблема с наркотиците. Всяка страна декларира готовност да се включи в прилагането на стратегия, ограничаваща в максимална степен разпространението и употребата на наркотични вещества. Документът визира четири основни точки, които държавите поемат ангажимент да разработят: намаляване на търсенето на наркотични вещества чрез образование, кампании и превенция на злоупотребата с наркотични вещества; разширяване на усилията за лечение, с цел спасяване на живот и насърчава на възстановяването на наркозависимите; укрепване на международното сътрудничество в областта на съдебния, правоприлагащия и здравния сектор; и премахване на достъпа до незаконни наркотични вещества чрез спиране на производството и трафика им.        ", "date": "2018.09.24", "title": " Борисов поздрави Тръмп на форума в Ню Йорк (СНИМКИ)"}
{"url": "https://trud.bg/%d0%be%d1%82%d0%b1%d0%b5%d0%bb%d1%8f%d0%b7%d0%b2%d1%8f%d1%82-%d0%bd%d0%be%d1%89%d1%82%d0%b0-%d0%bd%d0%b0-%d0%bf%d1%80%d0%b8%d0%bb%d0%b5%d0%bf%d0%b8%d1%82%d0%b5-%d0%b2-%d1%82%d1%8a%d1%80%d0%bd%d0%be/", "text": "Във Велико Търново и село Мусина на 10 и 13 октомври Пещерен клуб „Дервент”, Ученически спелеоклуб „Проф Рафаил Попов“ – Велико Търново и Гимназията по туризъм „Д-р Васил Берон“ по традиция ще провокират децата с различни занимания за Нощта на прилепите. Във Велико Търново програмата ще бъде: рисунки, изработване маски на прилеп, прилепни сладки, ще бъдат представени презентации за прилепите в България и по света и ще се проведе разговор на тема „Нашите тихи съседи“. На финала всеки участващ ще има възможност да „полети като прилеп“ по алпийски тролей.  В с. Мусина мероприятието ще се проведе пред Мусинската пещера. В честването на Нощта на прилепите в страната общо ще участват над 15 организации, институции и граждански групи, сред които: Зелени Балкани; Център за изследване и защита на прилепите към НПМ – БАН (ЦИЗП); ; Българска Фондация „Биоразнообразие“ – БФБ; Регионален Исторически Музей – Благоевград; Регионален Исторически Музей – Плевен и др. Инициативата за честване на събитието е на Секретариата на EUROBATS – Споразумението за опазване на европейските видове прилепи. Отбелязана за първи път през 1990 г. във Франция и Полша, днес Европейската нощ на прилепите се организира в повече от 30 държави, сред които и България. През 2012 г., за първи път към събитието се присъединиха и САЩ, Филипините, Азербайджан, Израел, Тунис, Украйна и Ливан. С това Нощта на прилепите се превръща в международна проява, надхвърляща мащабите на „Стария континент“, която цели да запознае повече хора с уникалния начин на живот и голямата значимост на едни от най-интересните животни на планетата – прилепите.", "date": "2018.09.24", "title": " Отбелязвят нощта на прилепите в Търново\t\t\t"}
{"url": "https://trud.bg/%d1%80%d0%b5%d0%b0%d0%bb%d0%b5%d0%bd-%d0%b8%d0%bb%d0%b8-%d0%b2%d0%b8%d1%80%d1%82%d1%83%d0%b0%d0%bb%d0%b5%d0%bd-%d0%bc%d1%83%d0%b7%d0%b5%d0%b9-%d1%80%d0%b5%d1%88%d0%b0%d0%b2%d0%b0%d1%82-%d0%b2-%d0%bc/", "text": "За десета поредна година Медицински университет – Пловдив се готви да отбележи Европейската Нощ на учените. Това ще се случи с богата програма на 28 септември. Общата тема на събитията „Нощ в МУзея“ е вдъхновена от инициативата за създаване музей на медицината, съобщиха от висшето учебно заведение. Пет отбора от студенти ще се състезават от 14 часа на 28 септември в Приключенска игра пред Аудиторния комплекс на Университета. Те ще посетят седем тематични музея, разположени в двора на Университета, където ги очакват различни загадки. Със знания, съобразителност и бърза мисъл ще отговарят на въпроси, чиито верни отговори ще им дадат ключ към разпознаване на експонат от музея. Официалното откриване на Европейската Нощ на учените 2018 на Медицински университет – Пловдив е в 16 часа в Аудиторния комплекс, след което в оспорван дебат „Класически или виртуален музей“ два отбора ще защитават своята позиция „за“ или „против“ реалния/виртуалния музей. Публиката в залата ще определи победителя. След приключване на Дебата и Приключенската игра, ще има Благотворителен кулинарен базар с ястия от различни национални кухни, приготвени от студенти, преподаватели и служители на МУ – Пловдив. Събраните средства ще бъдат дарени за учредяване на музейна експозиция на тема „Медицината по тракийските земи“. Музикални и танцови изпълнения на студенти, преподаватели и служители на Университета ще създадат празнично настроение. Сцените за изява ще бъдат пред Аудиторния комплекс, където ще бъде обявен „Микрофонът е ваш!“. И тази година Европейската нощ на учените в Медицински университет – Пловдив ще бъде вълнуващ, нестандартен и вдъхновяващ празник. REFRESH е иновативен проект за Европейска Нощ на учените, финансиран от Европейската комисия по дейностите Мария Склодовска-Кюри на програма „Хоризонт 2020“. Европейската нощ на учените е мега събитие, което всяка година се провежда по едно и също време в около 300 града в цяла Европа и по света.", "date": "2018.09.24", "title": " Реален или виртуален музей – решават в МУ–Пловдив в Нощта на учените"}
{"url": "https://trud.bg/%d0%b8%d1%82%d0%b0%d0%bb%d0%b8%d1%8f-%d0%bf%d1%80%d0%b8%d0%b5-%d0%b7%d0%b0%d0%ba%d0%be%d0%bd-%d0%b7%d0%b0-%d0%bf%d0%be-%d0%bb%d0%b5%d1%81%d0%bd%d0%be-%d0%b4%d0%b5%d0%bf%d0%be%d1%80%d1%82%d0%b8%d1%80/", "text": "Правителството на Италия прие силно критикуван законопроект за сигурността, което ще направи по-лесно гоненето на мигранти и лишаването им от италианско гражданство. Това е „стъпка напред, която прави Италия по-безопасно място“, написа във Фейсбук крайнодесният вътрешен министър Матео Салвини, информира  . Той ще помогне Италия „да бъде по-силна в борбата срещу мафията и трафикантите (на хора), ще ограничи разходите от прекалената имиграция, ще позволи експулсиране на нарушители и фалшиви бежанци, ще лиши от гражданство терористите и ще даде на полицията по-големи правомощия“, добави той. Парламентът има 60 дни за дебати, промени и гласуване на проекта, преди президентът Серджо Матарела евентуално да го подпише. Салвини каза, че с новите мерки се определят правилата за обработка на молбите за убежище. Хуманитарната закрила – вид статут по-нисък от убежището, се основава на италианското законодателство, вместо на международното, като ще се дава на базата на 6 критерия. Сред тях са спешна медицинска необходимост, или ако подалият молбата е жертва на природно бедствие, обясни Салвини Той каза, че около 25% от подалите молби за убежище в Италия през последните години са получили хуманитарна закрила, който е временен статут. Молбите на подалите искане за бежански статут ще бъдат замразявани, ако лицата бъдат сметнати за „социално опасни или осъдени на първа инстанция“ за престъпление, докато тече обжалването. Те в бъдеще ще бъдат настанявани в по-големи центрове, като малолетните и получилите бежански статут ще бъдат пращани в различни части на страната с цел улесняване на интеграцията. Новите мерки позволяват на местната полиция да използва електрошокови устройства и улеснява изгонването на незаконно настанилите се, като отпада задължението да намира временен подслон за най-уязвимите. Проектът бе остро критикуван в последните седмици, включително от членове на Движението „5 звезди“, което управлява в коалиция с крайнодясната партия „Лигата“ на Салвини, който е и вицепремиер.  ", "date": "2018.09.24", "title": " Италия прие закон за по-лесно депортиране на мигранти"}
{"url": "https://trud.bg/%d1%83%d0%bd%d0%b8%d0%ba%d0%b0%d0%bb%d0%bd%d0%b8%d1%8f%d1%82-%d0%bc%d1%83%d0%b7%d0%b5%d0%b9-%d0%bd%d0%b0-%d0%bb%d1%83%d0%bd%d0%b0%d1%82%d0%b0-%d0%b8%d0%b4%d0%b2%d0%b0-%d0%b2-%d0%b5%d0%b2%d1%80%d0%be/", "text": "Пътуването до луната е цел на астронавтите, но това не е причина ние на Земята да не можем да я видим. Музеят на Луната е на обиколка из Европа, пише  . Музеят на Луната е гигантска инсталация, създадена от британеца Лука Джерам. Тя е с големина около седем метра, а посетителите получават възможност да видят истинската Луна с нейните кратери и безброй чудеса. НАСА потвърди, че произведението е напълно достоверна имитация на Луната. Същинският й диаметър от 1 500 000 км означава, че всеки сантиметър на изобретението представлява пет километра от истинската Луна. Точно както Луната се върти около Земята, така и лунният музей не стои на едно място, а пътува по целия свят, коментира в официалния си сайт Ю Кей Спейс Еджънси. През лятото инсталацията беше в Китай , а наесен се завръща в Европа и ще посети Великобритания, Франция, Холандия, Германия и Финландия. След Европа музеят отива в Мелбърн, където ще остане до 2019 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.24", "title": " Уникалният Музей на Луната идва в Европа (ВИДЕО)"}
{"url": "https://trud.bg/%d0%b4%d0%b0%d0%bd%d0%b8-%d0%b4%d0%b5-%d0%b2%d0%b8%d1%82%d0%be-%d0%bf%d0%be%d0%bb%d1%83%d1%87%d0%b8-%d0%bd%d0%b0%d0%b3%d1%80%d0%b0%d0%b4%d0%b0%d1%82%d0%b0-%d0%b7%d0%b0-%d1%86%d1%8f%d0%bb%d0%be%d1%81/", "text": "Американският актьор Дани де Вито получи наградата за цялостно творчество на Международния филмов фестивал в Сан Себастиан. Американският комик, вече на 73 г. участва в най-престижния испански фестивал, за да представи детския анимационен филм „Smallfoot“, предаде  . Де Вито е носител на наградите „Еми“ и „Златен глобус“ за ролята си в популярната телевизионна поредица „Такси“ от 1970-те и 1980-те, а също така е известен и със своите роли в комедиите „Хвърли мама от влака“ и „Джемини“. Той е номиниран за Оскар като продуцент на филма „Ерин Броккович“ от 2000 г. Понастоящем актьорът играе в телевизионния сериал „Винаги е слънчево във Филаделфия“.", "date": "2018.09.24", "title": " Дани де Вито получи наградата за цялостно творчество на фестивалa в Сан Себастиан"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d1%80%d0%b5%d1%81%d1%82%d0%b0%d0%b2%d1%80%d0%b8%d1%80%d0%b0%d0%bd%d0%b0%d1%82%d0%b0-%d1%81%d1%80%d0%b5%d0%b4%d0%bd%d0%be%d0%b2%d0%b5%d0%ba%d0%be%d0%b2%d0%bd/", "text": "Официално в град Рила днес бе открита реставрираната средновековна част на черквата „Св. Архангел Михайл”, първи етап от цялостния проект за реставрация, консервация и експониране на храма, строен през XII век, предаде  . „Проектът е финансиран по програмата за транс-гранично сътрудничество България-Македония, първият етап включва цялостна архитектурно-строителна реставрация само на средновековната част, изграден е нов покрив, купол, възстановени, реставрирани и консервирани са 50 кв. м. средновековна и около 35 кв. метра възрожденска стенопис, каза ръководителката на проекта Вяра Илкова. Според нея е възстановена още подовата настилка, олтарната ниша, предстои финансиране и за втория етап на реставрация, който включва възрожденската част, съвременната постройка, която служи за трапезария и благоустрояване пространството около храма. Храмът е строен през XII век като част от култа към светеца Иван Рилски, смятали са тук да престоят мощите му, пренесени от старата столица Търново до Светата Рилска обител. От XII век насам той е дострояван още на минимум два пъти. „В периода 1994-2001 година при експериментални проучвания за възстановяване на възрожденската стенопис съвсем случайно се открива по-стар слой стенописи, датирани от XII век, проучвания върху тях са правени през следващите три години, след което бяха запечатани с дървени щитове с цел запазването им. Те са реставрирани през пролетта на т.г., когато бе осигурено финансирането, добави Илкова.", "date": "2018.09.24", "title": " Откриха реставрираната средновековна част на храма „Св. Архангел Михайл” в Рила"}
{"url": "https://trud.bg/%d0%bf%d0%b8%d0%bf%d0%b5%d1%80%d0%ba%d0%b8%d1%82%d0%b5-%d0%bf%d1%80%d0%b5%d0%bb%d0%b8%d0%b2%d0%b0%d1%82-%d0%be%d1%82-%d0%b1%d0%be%d0%b3%d0%b0%d1%82%d0%b8-%d0%b7%d0%b0-%d0%b7%d0%b4%d1%80%d0%b0%d0%b2/", "text": "Специално за “Труд” д-р Людмила Емилова продължава своята поредица на дълголетието. Тя е лекар с три специалности – вътрешни болести, кардиология и ревматология и здравен мениджмънт. След като изпитва системата за лечение с плодове, чай и мед върху себе си и успява да се спаси от много тежки болести, решава, че ще се довери на природосъобразната медицина. Насърчава я създателката на метода Лидия Ковачева. През 1993 г. д-р Емилова открива медицинския си център за безлекарствено лечение, през който са преминали над 45 000 пациенти от цял свят. Мнозина са се спасили от шаблонно дефинираните от официалната медицина като нелечими заболявания и като бонус са стопили килограми, при това с траен ефект. През 1997 г. д-р Емилова става единственият български член на Лекарската асоциация към Обществото за натурална хигиена на САЩ. Пиперката, по-популярна разговорно като чушка, е може би най-наситеният с полезни хранителни вещества представител на култивираните растения от семейство Картофови (Solanaceae). Други популярни представители на фамилията са картофите, патладжаните и доматите. През XVI век пиперът идва в Европа от Южно Мексико и Централна Америка. По нашите земи е претърпял непрекъснато подобрение на качествата от грижливи стопани – анонимни селекционери. Постигнато е голямо разнообразие на местни сортове с отлични вкусови и хранителни качества, разнесли славата на нашите градинари в много страни. Ако искаме максимално да се възползваме от качествата й, е най-добре да я консумираме прясна и в сурово състояние. Именно сега е сезонът на този прекрасен плод, който ние отнасяме по-скоро към зеленчуците. Изненадващо или не, но червените чушки съдържат значително по-голямо количество витамин С в сравнение със зелените, затова е оптимално да избираме добре узрели и по-възможност органично отгледани. Научно изследване, проведено в Полша показва, че органично отгледаните пиперки превъзхождат значително конвенционалните, що се отнася до наситеност с антиоксиданти и витамини. Резултатите от проучването могат много лесно да бъдат подкрепени с факта, че когато не се третират, растенията натрупват повечето полезни вещества като своя собствена естествена защита. Споменавайки естествената защита на растенията, трябва да отбележим, че пиперките, и особено лютите варианти, съдържат алкалоида капсаицин, който е „виновник“ за парливия им вкус. Многобройни изследвания са извършени в стремежа да се докаже точният му механизъм на действие върху човешкия организъм и фактологията, свързана с дълголетието. Засега не сме наясно точно как действа капсаицинът, но е факт, че някои от традиционно най-здравите и дълголетни популации, като индийската например, се възползват от ефектите му в своята традиционна кухня. Предполага се, че бактерицидното влияние е в основата на положителния ефект от консумацията му. Както вече споменахме, пресните пиперки са прекрасен източник на витамин С. Само 100 г от тях осигуряват над 100% от минималните дневни потребности на човешкия организъм. Те са богат източник на каротениоиди (прекурсори на витамин А), на витамин В6, както и останалите представители на тази група витамини – в малки количества. Богати са на фибри, витамин К и Е, манган, фосфор и магнезий. Съдържащите се в червените чушки полинутриенти лутеин и зеаксантин спомагат за забавянето на клетъчната дегенерация и осигуряват защита на зрението, особено при някои заболявания, свързани с напредването на възрастта. Изследвания показват, че комбинацията от високи дози витамин С, фолиева киселина и бета каротин, съдържащи се във всички видове чушки, са полезни за предотвратяване появата на рак на дебелото черво. А червените чушки са препоръчвани за профилактика на ракови заболявания на панкреаса, простатата, маточната шийка, пикочния мехур и др., заради наличието на ликопен, потискащ растежа на раковите клетки. Когато не са в сезон на слънчево греене, съветът ми е да използваме сушени или замразени пиперки. Предимството им е, че са брани във времето на техния пик и са максимално богати на хранителни вещества.   Сурови крекери Рецепта на Веселин Станков Суровите крекери са отличен заместител на хляба. Необходимо е да се сдъвкват много добре, за да бъдат усвоени пълноценно семената в тях. Могат да издържат седмица след приготвянето в домашни условия и имат предимството да са по-евтини от предлаганите в търговските вериги. Продукти: 100 г ленено семе /изкиснато във вода за 15-20 мин./,  100 г елда /не бланширана/, изкисната във вода за 15-20 мин. и оставена да поизсъхне,  100 г слънчоглед и кашу /общо/, изкиснати във вода за 12 ч.,  2 бр. наситнени червени чушки /през зимата – сухи/,  50 г обезкостени маслини,  босилек и магданоз, или други предпочитани зелени подправки, риган, чубрица, чер пипер, кимион – на вкус, но не бива да се прекалява, защото крайният продукт има интензивен вкус след изсушаването. Приготовление: Всички съставки се смилат в кухненски робот до зърнеста структура. За да се отлепи сместа от стените на съда за мелене, се прибавя малко количество вода при меленето.  С влажни ръце части от сместа се разстилат върху гладка повърхност (правоъгълна тавичка за дехидрататор) с дебелина около 5 мм. Върху блатовете се очертават с остър нож фигури за по-лесно разчупване след сушенето. Сушат се за 12 часа при 42 градуса в дехидрататор.  Крекерите се комбинират добре със сурова лютеница, лесна за приготвяне: 3 бр. пресни червени чушки или 50 г сушени, 50 г сушени домати, 200 мл вода и на вкус – риган, босилек и чесън, се блендират във високоскоростен блендер до получаване на фина лютеница. Рецептата е от демонстрираните от Веселин Станков – консултант сътрудник в медицинския център на д-р Емилова, по време на кулинарното училище, организирано за пациентите.  ", "date": "2018.09.24", "title": " Пиперките преливат от богати за здравето вещества\t\t\t"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d1%81%d0%b8%d0%b3%d1%83%d1%80%d0%bd%d0%be%d1%81%d1%82%d1%82%d0%b0-%d0%b5-%d0%b2-%d0%be%d1%81%d0%bd%d0%be%d0%b2/", "text": "Сигурността е в основата на запазването на нашите общи европейски и демократични ценности. Ето защо един от основните приоритети на Българското председателство на Съвета на ЕС бе именно сигурността. Географски и политически сигурността и стабилността на ЕС са свързани и с региона на Западните Балкани, затова и темата за сътрудничеството с тези държави трябва да остане в дневния ред на Европол. Това заяви председателят на Комисията по вътрешна сигурност и обществен ред и председател на ПГ на ГЕРБ Цветан Цветанов по време на заседание на Съвместната група за парламентарен контрол на Европол. Събитието се проведе в Европейския парламент в Брюксел, като по време на него Цветан Цветанов направи отчет на приоритетите на българското европредседателство в сектор „Сигурност“ и тяхното изпълнение. В състава на водената от Цветанов българска делегация на заседанието на Съвместната група за парламентарен контрол на Европол, влизат още председателят на Комисията за контрол над службите за сигурност Димитър Лазаров и Филип Попов, също член на Комисията. В рамките на своето изказване, Цветан Цветанов благодари на Австрийското председателство на Съвета на ЕС за осигурената приемственост на българските приоритети в сферата на вътрешните работи. „Ние работихме усилено за постигането на консенсус по темите миграция, политика за убежище и ефективни политики за реадмисия. Също така работихме за балансиран подход между краткосрочни и дългосрочни мерки, насочени към източниците на миграцията, ефективен контрол по границите, като бе отчетен добър обмен на информация между отделните органи“, съобщи Цветанов. Председателят на Комисията по вътрешна сигурност и обществен ред изтъкна, че в рамките на Българското председателство бе постигнато съгласие по трите регламента за Шенгенската информационна система, с които се разширяват функционалностите на системата, както и бяха финализирани преговорите по регламента за разширяване правомощията на Европейската агенция за оперативно управление на широкомащабни информационни системи. „Също така започна прилагането на новия политически цикъл за борба с тежката и организирана престъпност 2018 – 2021, като в тази връзка бяха предприети множество инициативи. Бяха инициирани множество дискусии за противодействие на тероризма, на които беше направен преглед на добрите практики в тази област“, информира Цветанов. Той подчерта, че всички тези теми ще останат приоритетни за България и при осъществяването на контролните й функции в Съвместната група за парламентарен контрол на Европол.", "date": "2018.09.24", "title": " Цветан Цветанов: Сигурността е в основата на запазването на нашите общи европейски и демократични ценности\t\t\t"}
{"url": "https://trud.bg/%d0%bd%d0%b0%d0%b2%d0%b0%d0%bb%d0%bd%d0%b8-%d0%b8%d0%b7%d0%bb%d0%b5%d0%b7%d0%b5-%d0%be%d1%82-%d0%b7%d0%b0%d1%82%d0%b2%d0%be%d1%80%d0%b0-%d0%b8-%d0%b3%d0%be-%d0%b7%d0%b0%d0%b4%d1%8a%d1%80%d0%b6%d0%b0/", "text": "Руският опозиционен лидер Алексей Навални бе задържан днес, веднага след като напусна затвора, в който излежа 30-дневна присъда за неразрешен протест, предаде  . Съобщавайки за задържането в Туитър неговата говорителка Кира Ярмуш добави, че политикът е бил отведен в полицейски участък в центъра на Москва. Според нея Навални е обвинен, че нарушил друга клауза от закона за митингите и може да получи 20 дни затвор. Той трябва ад бъде изправен пред сък по-късно днес, посочи тя. Навални (42 г.) изкара месец в затвор заради протест, организиран през януари, който нарушил закона, според който за всяко публично събиране трябва да има разрешение. Той обвини властите, че са го пратили зад решетките, за да го държат настрани от друг протест на 9 септември срещу плановете на правителството за увеличаване на пенсионната възраст, който съвпадна с местни и регионални избори.", "date": "2018.09.24", "title": " Навални излезе от затвора и го задържаха пак"}
{"url": "https://trud.bg/%d0%b1%d1%80%d1%8e%d0%ba%d1%81%d0%b5%d0%bb-%d0%bf%d1%80%d0%b8%d0%b7%d0%be%d0%b2%d0%b0-%d0%b7%d0%b0-%d0%bc%d0%b5%d1%80%d0%ba%d0%b8-%d1%81%d1%80%d0%b5%d1%89%d1%83-%d1%81%d0%bf%d0%bb%d0%b0%d1%88%d0%b2/", "text": "Европейската комисия (ЕК) призова страните-членки на ЕС да направят необходимото, за да не бъдат сплашвани журналистите, когато си вършат работата, предаде БНР. “Ако такова нещо се случи, трябва да се уверим, че институциите, гарантиращи върховенството на закона работят и могат да потърсят справедливост. Това зависи от страните-членки. На европейско ниво ние се опитваме да гарантираме, че системата работи, така че журналистите да могат да си вършат работата“, отговори говорителят на  ЕК Мина Андреева на въпрос на гръцки журналист за случая с арестуваните му колеги какво трябва да се направи в такъв случай на натиск.", "date": "2018.09.24", "title": " Брюксел призова за мерки срещу сплашването на журналисти"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d0%be%d0%bf%d0%be%d0%b7%d0%b8%d1%86%d0%b8%d1%8f%d1%82%d0%b0-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d1%83%d1%87%d0%b0%d1%81%d1%82%d0%b2%d0%b0/", "text": "Умерената позиция трябва да бъде част от политическото разрешение за северозападната сирийска провинция Идлиб. Това заяви турският президент Реджеп Таийп Ердоган, предаде Anadolu agency. Държавният глава посочи, че след началото на идлибския въпрос, Турция е поставила като свои приоритети мирните граждани, запазването на зоната на деескалация и защитаването на умерените опозиционни групи.  „Различните страни имат различни мнения за умерената опозиция, но ние мислим, че умерената опозиция трябва да остане в политическия процес“, заяви Ердоган. Турският президент подчерта, че участието на опозицията е нужно за нормалното протичане на женевския и астанинския мирни процеси, визирайки постигнатите по-рано споразумения за Сирия в ООН и на тристранните срещи на върха между Иран, Русия и Турция. Анкара се противопоставя на всички опити, които целят да злепоставят умерената опозиция, чрез приравняването й с „терористите“, подчерта Ердоган.    ", "date": "2018.09.24", "title": " Ердоган: Опозицията трябва да участва в решаването на сирийския конфликт"}
{"url": "https://trud.bg/%d0%b2-10-%d0%b4%d1%8a%d1%80%d0%b6%d0%b0%d0%b2%d0%b8-%d0%be%d1%82-%d0%b5%d1%81-%d0%b8%d0%bc%d0%b0-%d1%80%d0%b5%d0%b3%d0%b8%d1%81%d1%82%d1%80%d0%b8%d1%80%d0%b0%d0%bd%d0%b8-%d1%81%d0%bb%d1%83%d1%87/", "text": "В най-малко 10 страни-членки на Европейския съюз вече има регистрирани случаи на африканска чума по свинете, съобщи Европейската комисия, предаде  . Говорителката Анка Падурару похвали властите в Белгия, които взеха решение да бъдат унищожени 4000 здрави прасета в името на ограничаване на разпространението на опасната за животните, но не и за хората болест. В Белгия вирусът беше засечен преди 10 дни при мъртво диво прасе, близо до границите на страната с Германия, Франция и Люксембург. В Южна Белгия е обособена санитарна зона с площ 630 квадратни километра.", "date": "2018.09.24", "title": " В 10 държави от ЕС има регистрирани случаи на африканска чума"}
{"url": "https://trud.bg/dj-ganx-%d0%b1%d0%b0%d0%bb%d0%b5%d1%82%d0%b8%d1%81%d1%82-%d0%b4%d0%b6%d1%83%d0%b4%d0%b8%d1%81%d1%82-%d0%b8-%d0%b7%d0%b2%d0%b5%d0%b7%d0%b4%d0%b0-%d0%bd%d0%b0-%d0%ba%d0%bb%d1%83%d0%b1%d0%bd%d0%b0/", "text": "  Младият талант е рамо до рамо с Криско, 100 Кила, Ъпсурт, Dim4ou, Скандау, Павел и Венци Венц, Мария Илиева, Тита и Дара DJ GANX е стремително изгряваща звезда на клубната сцена у нас. Стилът, в който се изявява Георги Каменов, както е истинското му име, е hip-hop, EDM & Commercial dance, като за кратко време натрупа десетки участия като DJ и MC в едни от най-добрите клубове в страната. Бил е на една сцена със звезди като Криско, 100 Кила, Ъпсурт, Dim4ou, Скандау, Павел и Венци Венц, Мария Илиева, Тита, Дара и други. GANX може да се похвали и с няколко участия в Белгия, Холандия и съседна Гърция, като най-големият му успех зад граница е пред-партито на Benny Benassi, на което той е бил официален диджей. Освен като DJ и MC, младият талант се изявява и като композитор, и има няколко свои авторски произведения, които тепърва ще се завъртят. Скоро в творческата си биография GANX ще добави и изявата си като актьор, тъй като играе в първия български хип-хоп сериал “Лъжливи рими”, който ще се излъчи тази есен. “Георги Каменов е българският вариант на сериала “Грозната Бети”и типичен пример, че в живота колелото се върти. Макар че в момента звездата на диджея изгрява все повече и повече, в миналото е било точно обратното”, категорични са музикални експерти. Пътят на DJ GANX към сцената и успеха не е бил лек. Често е ставал обект на остри критики и дори подигравки. “Като малък бях доста пълен и затова всички ме обиждаха и не искаха да дружат с мен – биеха ме, имах тежко детство. Трудно ми беше да си извоювам заслужено място и в музикалния бранш. Положих много труд”, споделя с тъга талантът. Като почти всяко малко момче и той бил запален по футбола. Винаги го слагали на вратата, с думите: “най-дебелият е вратар”. От една страна му било неприятно, но от друга се радвал, че все пак го забелязвали. И за да привлече още повече вниманието на връстниците си, Георги се самонаранявал като се хвърлял безразсъдно на цимента, за да спаси удар към вратата. След завършването на начално училище Георги си казал, че не иска повече да бъде унижаван и се записал да учи бойни изкуства. Започнал усилени диети и тренировки. Само за едно лято стопил близо 12 килограма, което му помогнало да придобие така желаното самочувствие, но за кратко. В гимназията диджея се запалил по танците и по-конкретно по класическия и модерен балет и решил да замени кимоното с трико и пачки. “Всичко, което бях изградил като самочувствие пред съучениците ми се срина с първото излизане на сцената. Едно е да кажеш тренирам бойни изкуства, друго е да обявиш, че си балетист”, коментира диджеят. С годините подигравките все пак отшумели. Георги пораснал на височина, превърнал , а и по-уверен. С балета обикалял различни държави и факта, че се връщал постоянно с медали от различни републикански и световни форуми и че съблекалните с балерините били общи, вече не предизвиквал подигравки, а завист сред връстниците му. И както обикновено се оказва, неведоми са пътищата на съдбата и след всички житейски перипетии, GANX става диджей заради контузия. За жалост “приказката с балета”, както той се изразява, свършила в най-сублимния за него момент. Поканили го на обучителен лагер с едни от най-добрите балетни майстори в България, но вместо това да е още по-голям скок в кариерата му, станало обратното. По време на тренировка паднал и си счупил десния глезен, като фрактурите му били над 15. Въпреки взетите мерки, ортопедите му казали, че ако не спре да танцува има голяма вероятност при още една травма на този крак никога да не се възстанови. Това го съборило психически и GANX изпаднал в тежка депресия. “Това бяха, може би, най- тежките месеци в живота ми! Не спях, не се хранех, не исках да виждам никого, бях се затворил в себе си”, разкрива младият мъж. След известно време се възстановил и решил да уважи своя приятелка като отиде на рождения й ден. На самия купон имало диджей, който не бил особено добър, но това било достатъчно GANX да се запали. “Цяла вечер стоях до него и като всеки човек, който не разбира и вижда толкова много светещи копчета, постоянно питах: Това какво прави? Ами това? А, това? “, спомня си Георги. В началото новата му страст не се понравила на родителите му. Препятствие се оказала нощната работа, а трябвало да се грижи да малкото му братче, тъй като майка им и баща им живеят и работят в Кипър. Въпреки ангажиментите си GANX успявал да се прибира след почти всяко участие, за да не оставя братчето си само. “Аз съм зодия Телец и съм адски упорит. Казах си, че това ще е нещото, с което ще изхранвам себе си, а някой ден и собствените си деца”, надъхано коментира артистът. Постоянството на Георги се увенчало с успех. Вече повече от шест години той е DJ и MC, има три успешни турнета зад гърба си, две от които са международни, излизал е на една сцена с някои от най-популярните имена в родния шоубизнес, а от есента зрителите ще могат да го гледат и на малкия екран в първия хип-хоп сериал “Лъжливи рими”. На въпроса как се вижда след години, DJ GANX отговаря, че един ден ще пуска на най-големите световни фестивали като Tomorrowland и Ultra Music Festival, ще основе свой собствен лейбъл и ще направи фондация за хора с мечти! Находчивият мъж създал DJ Talk Show, което е първото по рода си онлайн шоу. “То включва атрактивни светлинни ефекти, както и специфична танцова хореография. Всяка вечер по време на изявата ще звъчи определен стил музика и ще има специален дрескот. Ще се въртят парчета от навлизащите в момента модерни стилове като регетон,мумбатон и афробийтове. Изявите с тази пламенна музика ще са в реномирани клубове със съответния капацитет. По време на тези вечери, ще бъдат излъчвани кратки интервюта с известни музиканти и изпълнители, заснети от мен”, уточнява Георги Каменов. Клиповете, които са с продължителност от 6-7 минути и са изпълнени с чувство за хумор, са запазена марка на находчивият диджей.", "date": "2018.09.24", "title": " DJ GANX – балетист, джудист и звезда на клубната сцена\t\t\t"}
{"url": "https://trud.bg/%d1%81%d0%be%d1%80%d0%be%d1%81-%d1%81%d1%8a%d0%b4%d0%b8-%d1%83%d0%bd%d0%b3%d0%b0%d1%80%d0%b8%d1%8f-%d0%b2-%d1%81%d1%82%d1%80%d0%b0%d1%81%d0%b1%d1%83%d1%80%d0%b3/", "text": "Фондация на американския милиардер Джордж Сорос обяви днес, че е подала иск в Европейския съд по правата на човека (ЕСПЧ) в Страсбург срещу противоречивия пакет закони, наричан „Спри Сорос“, приет през юни. Базираната в Ню Йорк организация „Отворено общество“ уточни, че в жалбата призовава съда да „защити демокрацията в Унгария“ и настоява за отмяна на законодателството, съобщава  . „Едно нещо ще спре това законодателство и това е демокрацията“, заяви президентът на фондацията Патрик Гаспард. Пакетът от закони „Спри Сорос“ се отнасят до неправителствените организации, като предвиждат 25% данък за тези, които подкрепят или представят положително миграцията. Оказването на помощ за нелегално влизане в страната се наказва с до година затвор. Според адвоката на фондацията Даниела Икава мерките нарушават Европейската конвенция за свободата на изразяване и събиранията и излагат „широк спектър от законни дейности на наказателно преследване“. „Отворено общество на 88-годишния Сорос премести регионалния си офис от Будапеща в Берлин миналия месец, като посочи, че този ход бил продиктуван от „репресивните“ политики на премиера Виктор Орбан. През април той убедително спечели парламентарните избори и получи трети мандат като министър-председател, като антимигрантската му реториката бе ключова част от кампанията му. Правителството на Орбан обвинява Сорос, че използва организациите си, за да подпомага имиграцията и да подкопае културната и религиозна идентичност на Европа.  ", "date": "2018.09.24", "title": " Сорос съди Унгария в Страсбург"}
{"url": "https://trud.bg/%d0%b1%d0%b8%d0%b1%d0%bb%d0%b8%d1%8f-%d0%be%d1%82-%d0%ba%d0%be%d1%81%d0%bc%d0%be%d1%81%d0%b0-%d0%bf%d0%b0%d0%b7%d1%8f%d1%82-%d0%b2-%d0%b8%d0%b2%d0%b0%d0%bd%d1%87%d0%b0/", "text": "Читалището съхранява най-голямата колекция свещени книги у нас Единствена по рода си колекция с уникални екземпляри от библии притежава село Иванча в община Полски Тръмбеш. В стъклени витрини на втория етаж на читалище “Просвета 1896” са подредени 62 книги със светото писание. Идеята за сбирката е на кмета на селото Димитър Димитров. “Обявихме в социалните мрежи, че събираме старинни библии, много хора у нас и от чужбина откликнаха и ни изпратиха от близо и далеч книги. За около два месеца събрахме десетки от цял свят”, сподели Димитров. Част от изданията са на над 100 години и са на различни езици. Сред ценните експонати са библия от 1961 година, която е летяла с американски астронавт в Космоса. Тя пристигнала по куриер от САЩ. До нея на видно място е поставена библия, която е била притежание на френски матрос, който е участвал във Втората световна война. По време на сраженията, корабът на който служел, бил потопен от вражеските сили, но библията и военният, който я носел в куртката си, уцелели като по чудо. И въпреки, че престояла във водите на Северно море, религиозната книга, която била в кожена подвързия, се е съхранила. Смята се, че е спасила от явна смърт и притежателя си на име Пиер. “Горди сме, че притежаваме Славейковия превод на библията, както и преводи на Неофит Бозвели и Екзарх Йосиф”, твърди Димитров. Той показва и рядка библия на турски, написана с кирилица. Интерес представлява и Новият завет на ромски език. Книгата, от която има запазени само двайсетина бройки, е предоставена за колекцията на Иванча от издателите й. В сбирката има още библии от Загреб, Сърбия, Хърватска, оригинали на всички издания на Светия Синод. Специално място е отделено на библии с джобен формат. Миниатюрните книжки са били много разпространени сред затворниците и вярващите през тоталитарно време, които били удобни да се скрият в шепа. Интерес представляват учебници от Духовната Семинария, както и детските библии, които пък са богато илюстровани. В експозиционната зала могат да се видят още глинено гърне с пергаментови свитъци, пишеща машина на над век. На постамент е поставена статуетка на символична мъжка фигура , която според библейските предания е от разтълкувания от пророк Данаил пророчески сън на вавилонския цар Новуходоносор. Пластиката е пристигнала в Иванча от Америка. На видно място е поставен и макет на Светия кивот, в който са се съхранявали плочите с Божия свят закон. В златния ковчег с автентични размери върху каменни плочи са изписани 10-те божи заповеди. От двете страни са изваяни ангели, които пазят словото на Твореца. “Наблягаме на духовните ценности. В това трудно време на хората им е нужна ценностна система. Акцентът е върху християнските добродетели и плодовете на труда”, обяснява същността на инициативата Димитър Димитров. Изложбата бе открита официално по време на първия празник на Иванча, посветен на ореха, меда и тиквата.  Селото е прочуто с огромните си орехови плантации. Насаждения от орехови дървета опасват улиците, дворовете, пътните артерии, а в землището има цели орехови гори. “Орехи са били насадени от първия заселник преди 500 години дядо Иван, чието име носи и селото ни. Той е бил мъдър човек и е избрал пирамидален хълм, който е специално място за поселение. Старите хора говорят, че това възвишение разцепва буреносните облаци и гони халите. Благодарение на това никога в Иванча не е падала градушка и земеделската продукция не е била унищожавана от природни катаклизми. Заради това наричат Иванча Благословено село”, обяснява Димитър Димитров. Управникът с охота разказва, че селището се отличава с красива архитектура, а сградите са изградени предимно от камък и дърво. “Районът е богат на миргелови хълмове, където се добива специален камък. Заради това имаме много добри майстори каменоделци, дърводелци и строители. Селото ни е интернационално и имоти притежават заселници от Англия, Русия, Белгия, Франция”, споделя още Димитров. За това, че местните жители са изключително гостоприемни свидетелстват и табелите на входа и изхода на Иванча. На едната са изобразени орехи, тикви и мед като символ на плодородието и пише: “Добре дошли в Благословеното село Иванча”, а на другата са изрисувани два щъркела с послание : “Елате отново в село Иванча”. Друга забележителност е изготвената специална Харта на селището. “Това лято на селски сбирки стана дума за православната вяра и спонтанно се роди идеята на видно място да се изпишат десетте божи заповеди. Изработено бе табло с размери 2м / 2,5 м, което се извисява на площада и всички – млади и стари да ги четат и да си ги припомнят. Пред кметството е поставена табела, която е наречена “Харта на Иванча”. Тя е от 10 сентенции, които са нетрадиционни. Първото правило за хората от Иванча, които са с “мъдри умове и смели сърца”, е : “Всеки човек считаме е създаден да живее наравно с другите!”. Отдавна исках да се направи нещо различно, с което Иванча да се помни и да се знае”, изтъкна Димитър Димитров. Първенецът е първи мандат кмет и е напуснал МВР, за да се посвети на родното си село.Той доверява, че възнамерява да създаде и музей на плодородието. Засега обаче в читалището има богата етнографска сбирка, която разказва за поминака на Иванча. По време на празника на ореха, меда и тиквата звучаха народни ритми, химна на Иванча и песента “Молитва” по стихове на Иван Вазов. Официално бе открита с водосвет Хартата на селото. По площада дефилираха ретро мотоциклети и старинни автомобили. Сред уникатите имаше 80-годишно “Аво”, от марките “Симсон”, “ИЖ”, “МЗ”, “Ява” и др. Част от старите машини са на адвокатът и колекционер Пламен Георгиев от Полски Тръмбеш. Сред екземплярите бе и мотоциклет с кош и монтирана в него картечница, а в друг пък имаше макет на полицай. В центъра на Иванча се подредиха в шпалир и ретро автомобили “Ситроен” от времето на генерал Шарл де Гол. “Навремето той взема решение да се създаде селски автомобил за масова употреба, в който да се возят двама земеделци с жените си и продукцията, която изкарват на пазара. Тази кола се оказва уникална, защото първо се отваря по специален начин, тъй като по онова време жените са ходели с високи бонета на главите и е трябвало да се измисли начин да не се смачкат при пътуване с возилото. Освен това този автомобил има специална система, благодарение на която не може да се преобърне при движение”, разкрива начетеният кмет на Иванча. Освен ретропарада, жителите и гостите на селото можеха да се насладят на богата музикална програма. В парка на селото цвъртяха скари и се лееше ледена бира. Обособените щандове пък бяха отрупани с мед, орехи и продукти от тези суровини. Маргарита Захариева, която е крупен производител на лук, моркови и тикви, бе предоставила за фестивала на плодородието над 5 тона тикви. “На площ от 400 декара добивам по над 1000 тона тикви от 6 сорта. Имам подходяща база за съхранение на продукцията, която продавам целогодишно. Данните сочат, че в европейски мащаб има увеличение от 30 % от потреблението на тикви. Този плод е много полезен и е включен във всички диети за отслабване и здравословно хранене. Най-разпространените сортове са десертните, както и френският “Мускат дьо прован”, който пък е подходящ за крем-супи”, обяснява Маргарита Захариева.", "date": "2018.09.24", "title": " Библия от Космоса пазят в Иванча\t\t\t"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%b3%d0%b5%d0%be%d1%80%d0%b3%d0%b5-%d0%b8%d0%b2%d0%b0%d0%bd%d0%be%d0%b2-%d0%bd%d1%8f%d0%bc%d0%b0-%d0%b4%d0%b0-%d0%b3%d0%bb%d0%b0/", "text": "Шест дни преди референдума за новото име на Република Македония, от който зависи евроатлантическото бъдеще на бившата югославска република, президентът й Георге Иванов и правителството на премиера Зоран Заев водят все по-горещ задочен спор за това дали да участват македонците във вота или не. Иванов, който е в Съединените щати за участие в годишната сесия на Общото събрание на ООН, заяви отново, че той лично няма да гласува на 30 септември, съобщи  . Пред имигранти в църквата „Рождество на пресвета Богородица“ в Детройт македонският президент заяви, че договорът с Гърция е унизителен. „Възрожденците се бореха за свобода от духовното робство. Революционерите се бореха за свобода от политическото робство. Нима сега ние, след всички тези жертви, ще влизаме в ново робство? Нима ще се отречем от свободата да се наричаме със собственото си име?“, попита риторично Иванов. В Скопие министърът на външните работи Никола Димитров обвини президента, че дава лош пример на сънародниците си, защото сега Скопие има шанс да остави проблема с името веднъж завинаги зад гърба си. „Да се каже, че по този въпрос, заради който изгубихме много поколения – 27 години спорът не е решен, след обявяването на кампанията, че ще има референдум когато има взаимно приемливо решение на масата, да се каже, че няма се да гласува, е срамно действие и бягство от отговорност. И това се казва не от Македония, а отвъд океана“, каза Никола Димитров.  ", "date": "2018.09.24", "title": " Президентът Георге Иванов: Няма да гласувам на референдума за името на Македония"}
{"url": "https://trud.bg/%d0%b4%d0%be%d0%bd%d0%b0%d0%bb%d0%b4-%d1%82%d1%80%d1%8a%d0%bc%d0%bf-%d0%be%d1%87%d0%b0%d0%ba%d0%b2%d0%b0-%d0%bc%d0%bd%d0%be%d0%b3%d0%be-%d1%81%d0%ba%d0%be%d1%80%d0%be-%d0%b2%d1%82%d0%be%d1%80/", "text": "Президентът на САЩ Доналд Тръмп заяви, че очаква втората среща между него и севернокорейския лидер Ким Чен-ун да се проведе „много скоро“, предава предаде AFP. Френската агенция припомня, че Тръмп използва дебютната си реч пред Общото събрание на ООН миналата година, за да заплаши „да унищожи тотално“ Северна Корея и нарече Ким „човека ракета“, който пък му отговори, че „има ментални проблеми“. Но при пристигането си на тазгодишното Общо събрание, отбелязва „Франс прес“, американският държавен глава се похвали с „огромен прогрес“, който се изразява в спирането на ядрените и ракетните изпитания на Северна Корея и отбеляза, че една година по-късно „нещата са различни“. „Изглежда ще имаме втора среща много скоро“, заяви Тръмп пред репортерите.  „Както знаете, Ким Чен-ун написа писмо – прекрасно писмо – в което поиска втора среща и ние сме съгласни да го направим“, добави президентът.", "date": "2018.09.24", "title": " Доналд Тръмп очаква „много скоро“ втората среща с Ким Чен-ун"}
{"url": "https://trud.bg/%d0%bf%d0%b0%d0%b4%d0%bd%d0%b0-%d1%84%d0%b0%d1%81%d0%b0%d0%b4%d0%b0%d1%82%d0%b0-%d0%bd%d0%b0-%d0%bc%d0%be%d0%bb-%d0%b0-%d0%b2-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%b7/", "text": "Фасадата на МОЛ-а в Благоевград се срути, за късмет страшния инцидент се размина без жертви и ранени. Причина за отлепилата се фасада е развилнелия се силен ураганен вятър. Цялата външна конструкция на огромния магазин е паднала отгоре до долу, тя представляваше светещи панели. Хората пищяха от ужас, при вида на смъкващите се платна, които се сгромолясали шумно. На момента пристигна полиция, пожарна и линейки. Няма пострадали хора. Полицията е отцепила района. Центърът практически е блокиран, а поражения има и по околни заведения и търговски обекти.", "date": "2018.09.24", "title": " Падна фасадата на МОЛ-а в Благоевград, за късмет няма ранени"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d0%bf%d1%80%d0%b5%d0%b4-%d0%b3%d1%80%d1%83%d0%b7%d0%b8%d0%bd%d1%81%d0%ba%d0%b8%d1%8f-%d1%81%d0%b8/", "text": "България е един от най-активните поддръжници на европейската и евроатлантическата перспектива на Грузия, като ще продължим да оказваме последователна подкрепа на Грузия в процеса на политическо асоцииране и икономическа интеграция с Европейския съюз. С тези думи българският министър-председател Бойко Борисов се обърна към премиера на Република Грузия Мамука Бахтадзе. Двамата проведоха двустранна среща в Ню Йорк, където водената от премиера Борисов българска делегация ще участва в 73-ата сесия на Общото събрание на Организацията на обединените нации. В контекста на декларираната подкрепа от страна на България за европейската и евроатлантическата перспектива на Грузия, премиерът Борисов отбеляза, че нашата страна оценява много високо и съвместната работа на Грузия с ЕС за гарантирането на сигурността в Черноморския регион. „Потвърждаваме своя интерес за по-нататъшно интензивно сътрудничество с Грузия в областта на отбраната, както по двустранна линия, така и по линия на реализирането на Съдържателния пакет НАТО-Грузия“, подчерта българският министър-председател. Пред своя грузински колега, премиерът Бойко Борисов изрази своето удовлетворение от отличните двустранни отношения между двете държави, като подчерта, че Грузия е сред основните външнополитически партньори на България в региона на Черно море и Южен Кавказ. „Икономическите връзки между двете страни през последните години се характеризират с високи нива на стокообмен, но също така съществува и нереализиран икономически потенциал. За нас изпълнението на Споразумението на Грузия с ЕС за задълбочена и всеобхватна зона за свободна търговия (СЗВЗСТ) е нова рамка и възможност за развитие на експортния потенциал на двете страни“, посочи Бойко Борисов. В рамките на срещата министър-председателят Борисов съобщи, че България проявява интерес към задълбочаването на сътрудничеството в контекста на инфраструктурната свързаност между Европа и Азия, особено в изпълнението на проекти от общ интерес в областта на енергетиката и транспорта. „Българските компании имат интерес и биха могли успешно да участват в изпълнението на отделни дейности по приоритетни за Грузия проекти“, обяви Борисов. По думите на премиера Бойко Борисов растящото значение на Грузия и България за развитието на транзитните транспортни коридори между Азия и Европа обуславя приоритетната позиция на сектор „Транспорт“ в двустранното сътрудничество. „Българското правителство има интерес за развитието на морските превози между двете страни. Ще продължим да участваме активно в консултациите по създаването на нов мултимодален транспортен коридор „Персийски залив-Черно море” от Иран до България и Гърция, както и по развитието на Транскаспийския международен транспортен маршрут – през Варна и Бургас към Грузия, Азербайджан, Казахстан и Китай, или т. нар. „Нов път на коприната“.“, подчерта той. Министър-председателят Бойко Борисов отбеляза, че Грузия е стратегически партньор на ЕС по отношение на повишаването на сигурността на енергийните доставки, диверсификацията на маршрутите и източниците на доставки на газ за Европа и България. „България има силен интерес от изграждането на Южния газов коридор“, категоричен бе Борисов.  ", "date": "2018.09.24", "title": " Премиерът Борисов пред грузинския си колега: България подкрепя Грузия за ЕС и НАТО"}
{"url": "https://trud.bg/%d0%be%d0%ba%d0%be%d0%bd%d1%87%d0%b0%d1%82%d0%b5%d0%bb%d0%bd%d0%be-%d0%bc%d0%b0%d1%87%d1%8a%d1%82-%d0%bd%d0%b0-%d0%bb%d0%b5%d0%b2%d1%81%d0%ba%d0%b8-%d1%81-%d0%bc%d0%b8%d0%bb%d0%b0%d0%bd/", "text": "Лоша новина за феновете на „Левски“ и запалянковците, които се надяваха да видят мач на „Милан“ у нас. От столичния отбор обявиха тази вечер, че приятелската среща с италианския гранд няма да се състои. Тя трябваше да е по повод събитието „75 години Георги Аспарухов“. „Уважаеми привърженици,  с огромно неудоволствие Ви съобщаваме, че приятелски мач с Милан няма да се състои. ПФК Левски прояви разбиране и търпение след несъстоялата се среща на 11.08.2018г., но фирмата организатор на двубоя, Moko Solution, не успя да предложи приемливи нови дати за провеждането на такъв мач. Клубът се е обърнал с молба към Moko Solution да оповести реда и начина, по който ще бъдат възстановени сумите на всички закупили си билети за събитието“, гласи съобщението, публикувано на сайта на „сините“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.24", "title": " Окончателно: Мачът на „Левски“ с „Милан“ няма да се играе"}
{"url": "https://trud.bg/%d0%b6%d0%b8%d0%bb%d0%b8%d1%89%d0%b0%d1%82%d0%b0-%d0%b2-%d1%80%d1%83%d1%81%d0%b5-%d0%bf%d0%be%d1%81%d0%ba%d1%8a%d0%bf%d0%b2%d0%b0%d1%82-%d0%bd%d0%b0%d0%b9-%d0%b1%d1%8a%d1%80%d0%b7%d0%be-2/", "text": "В Бургас има спад при новите апартаменти Цените на жилищата в София се покачват, но увеличението в други големи градове на страната е с доста по-бързи темпове. През първото тримесечие на 2018 г. най-голям ръст на цените на имотите се отчита в Русе. От януари до март апартаментите в крайдунавски град са поскъпнали с 13,2% спрямо същия период на миналата година, сочат данните на Националния статистически институт. Това е значително повече от регистрираното в София поскъпване с 8,3%. Като прави впечатление, че и през всяко от тримесечията на миналата година, увеличението на цените на апартаментите в Русе изпреварва поскъпването в столицата. През първото тримесечие на годината Пловдив и Варна също изпреварват София като регистрираното поскъпване на жилищата там е съответно с 12,2% и 10,6%. Така се оказва, че София остава чак на четвърто място по повишение на цените на апартаментите. От шестте града в страната с над 120 хил. жители, след столицата са само Стара Загора и Бургас. В Стара Загора имотите поскъпват с 5,9%, а в Бургас намаляват средно с 2,7%. Данните на НСИ са още по-интересни, ако се погледне промяната на цените при новото строителство и съществуващите апартаменти. Оказва се, че в София, Пловдив, Бургас, Русе и Стара Загора поскъпването на старите жилища в рамките на година значително изпреварва повишението на цените при новите, като в редица големи градове при новото строителство дори има спад в цените. Изключение прави Варна, където преимущество има новото строителство, но с минимална преднина. В София поскъпването при старото строителство е в размер на 13,5% докато при новите жилища, които излизат на пазара, дори се отчита намаление на цените с 2,5% спрямо първото тримесечие на миналата година. Най-драстична е разликата в Бургас, където цените на апартаментите в старите сгради нарастват с 5,5% за година, а при новите е отчетен спад с 8,1%. Донякъде това се обяснява с факта, че на пазара излизат все повече нови сгради. Докато предлагането на качествено старо строителство е ограничено, което повишава цените на съществуващите жилища. В София вече три поредни тримесечия се отчита спад на цените на новите жилища спрямо предходното тримесечие. През третото тримесечие на миналата година този спад е с 0,3%, през четвъртото се задълбочава до понижение с 1,9%, а през първата четвърт на 2018 г. спадът е с 0,5%. През първото тримесечие понижение на цените на годишна база се отчита и в Стара Загора – с 0,6%. Общо за страната цените на апартаментите са нараснали със 7,1% през първото тримесечие на 2018 г. спрямо същия период на миналата година, сочат данните на НСИ. При новото строителство увеличението на цените е с 2,3%. Но при съществуващите апартаменти ръстът е над четири пъти по-голям като в рамките на година те са поскъпнали с 9,7%. При повишението на цените спрямо предходното тримесечие ситуацията е подобна. При новите жилища поскъпването е само с 0,2%, докато при старото строителство повишението на цените е с 1,3%.   Нареждаме се на 11-о място сред страните от ЕС Най-голям ръст има в Латвия и Словения С поскъпване на жилищата със 7,1% през първото тримесечие на годишна база, България се нарежда на 11-о място сред страните от ЕС, сочат данните на Евростат. Най-голям ръст на цените на жилищата през първото тримесечие на годишна база е регистриран в Латвия (13,7%) и Словения (13,4%). На следващите места по поскъпване се нареждат Ирландия с 12,3%, Португалия с 12,2% и Словакия с 11,7%. Минимален спад на цените на жилищата е отчетен само в Швеция и Италия с по 0,4%, както и във Финландия с 0,1%. Спрямо предходното тримесечие най-голям ръст на цените е регистриран в Латвия (7,5%), Унгария и Словения (по 4,4%) и Португалия (3,7%), а най-голям спад е отбелязан в Малта (-4,7%), Кипър (-1,8%) и Швеция (-0,8%). Общо за страните от ЕС цените на имотите са нараснали с 4,7% спрямо първото тримесечие на миналата година, и с 0,7% спрямо предходното тримесечие. Само за страните от еврозоната движението на цените е по-малко – нараснали са с 4,5% в рамките на година и с 0,6% спрямо предходното тримесечие. Друго изследване на Евростат показва, че цените както на новите, така и на съществуващите жилища и апартаменти в страните членки на ЕС са варирали значително между 2006 г. и 2017 г. Годишният ръст в ЕС е бил около 8% през 2006 г. и 2007 г., последван от спад от 4% през 2009 г. в резултат на финансовата криза. Цените са започнали да растат отново през 2014 г. Като цяло цените на жилищата в ЕС са нараснали с 11% между 2010 г. и 2017 г. и с 6% в еврозоната. Сред страните с най-голям ръст през този период са Естония (73%), Швеция (56%), Австрия (49%), Латвия (47%) и Люксембург (40%). Най-голям спад е отчетен в Испания (-17%), Италия (-15%) и Кипър (-9%). В България след пиковия ръст от 28,9% през 2007 г. и 25% през 2008 г. цените на жилищата са се понижили рязко с 20,4% през 2009 г. вследствие на световната финансова криза и спукването на балона на жилищния пазар у нас, и са се върнали към скромен растеж от 1,4% през 2014 г. Миналата година средният ръст на цените на жилищата в страната ни е 8,7%.", "date": "2018.09.24", "title": " Жилищата в Русе поскъпват най-бързо\t\t\t"}
{"url": "https://trud.bg/%d0%bf%d0%be%d0%bb%d0%b8%d1%86%d0%b5%d0%b9%d1%81%d0%ba%d0%b8-%d0%b5%d0%ba%d0%b8%d0%bf%d0%b8-%d0%bf%d0%be%d0%b4%d0%bf%d0%be%d0%bc%d0%b0%d0%b3%d0%b0%d1%82-%d0%b4%d0%b2%d0%b8%d0%b6%d0%b5%d0%bd%d0%b8/", "text": "Максимален брой полицейски екипи са съсредоточени с цел подпомагане на движението на автомобилите по автомагистрала „Хемус” в посока София. Мерките са предприети след получена информация за образувана колона след тунел Витиня, съобщиха от КАТ. От  полицията информират и за намалена видимост около Долни и Горни Богров, в следствие на възникналия силен вятър. Трафикът към столицата е изключително натоварен, затова от ГДНП отново призовават водачите да шофират с повишено внимание и скорост, съобразена с пътната обстановка.", "date": "2018.09.24", "title": " Полицейски екипи подпомагат движението на автомобилите в посока София"}
{"url": "https://trud.bg/%d0%b5%d1%81-%d1%87%d0%b0%d0%ba%d0%b0-%d0%be%d1%82-%d0%b2%d0%b5%d0%bb%d0%b8%d0%ba%d0%be%d0%b1%d1%80%d0%b8%d1%82%d0%b0%d0%bd%d0%b8%d1%8f-27-%d0%bc%d0%bb%d1%80%d0%b4-%d0%b5%d0%b2%d1%80%d0%be-%d0%bd/", "text": "Щети за 2,7 млрд. евро в бюджета на Европейския съюз е нанесло нарушаването на законодателството на общността от Великобритания в периода 2011-2017 г., предаде  . Това показват данните на Европейската комисия, която е изпратила мотивирано становище до Великобритания заради митата, които не са внесени в бюджета на Евросъюза. Лондон има срок от 2 месеца да реагира, в противен случай въпросът ще бъде отнесен до Съда на ЕС. През март Европейската комисия откри процедура за нарушение въз основа на доклад на ОЛАФ, според който вносители в Обединеното кралство са избегнали плащането на огромна сума мита, като са използвали фиктивни или фалшиви фактури и митнически декларации.", "date": "2018.09.24", "title": " ЕС чака от Великобритания 2,7 млрд. евро невнесени мита"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%b2-%d0%bd%d1%8e-%d0%b9%d0%be%d1%80%d0%ba-%d0%bf%d1%80%d0%b8-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%be%d1%82/", "text": "Постигането на универсалните по характер, но тясно взаимосвързани Цели за устойчиво развитие, заложени в План 2030, са ключът към посрещането на съвременните глобални предизвикателства. Това заяви министър-председателят Бойко Борисов в изказването си по време на Срещата на върха за мира „Нелсън Мандела“ в рамките на Общото събрание на ООН в Ню Йорк, съобщиха от пресцентъра на Министерски съвет. Форумът е посветен на 100-годишнината от рождението на Нелсън Мандела. Пред участниците в срещата Бойко Борисов заяви, че Българското председателство на Съвета на ЕС през първата половина на настоящата година положи значителни усилия за постигане на напредък и консенсус между държавите-членки по основните направления в тази област. „Гордеем се, че в този период беше приет мандатът на Европейския съюз за започване на преговори за сключване на ново споразумение за партньорство със 79 държави от Африка, Карибите и Тихоокеанския басейн. Преговорите имат за цел модерно и динамично партньорство с тези страни, като важен инструмент за справяне с глобалните предизвикателства – от борбата с бедността и неравенството до насърчаването на мира, сигурността и устойчивия растеж за всички“, подчерта Борисов. По време на изказването си българският министър-председател призова за премахване на насилието заради полова, религиозна и етническа принадлежност в Африка и в целия свят. Борисов се обяви и за овластяването на жените и на младите хора, които са бъдещето на света. Министър-председателят Бойко Борисов изрази и искрената съпричастност на българския народ към идеалите на Нелсън Мандела за свобода, равноправие и справедливост в отношенията между хората навсякъде по света. „Нелсън Мандела остана завинаги в човешката история като ярък символ на стремежа на африканските народи, както и на всички народи по света, към свобода, мир, развитие и благоденствие. Неговото дело предизвика поредицата събития и промени, довели до утвърждаването на ново мислене и отношения в международен план, чиято основа е защитата на правата на човека, заедно с осигуряване на социална справедливост, развитие и насърчаване на помирението“, подчерта Борисов.", "date": "2018.09.24", "title": " Бойко Борисов в Ню Йорк: При българското председателство ЕС стартира преговори за ново споразумение за партньорство със 79 държави"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b8-%d1%81%d0%bb%d1%83%d0%b6%d0%b1%d0%b8%d1%82/", "text": "Аз съм абсолютно против легализация на каквато и да е дрога, защото виждаме колко проблеми имаме с пътната безопасност заради алкохол и мека дрога. Това заяви премиерът Бойко Борисов пред български медии в Ню Йорк след участието му в   за борба с наркоразпространението, организирана от американския президент Доналд Тръмп. По думите му, България не би могла да бъде по-твърда в борбата с наркоразпространението. „Рекордьори сме по задържане на синтетични наркотици и лабораториите за производство на такива. С тонове се измерват задържаните хероин и хашиш. Ожънахме над 30-40 тона канабис. България и службите й са ценени много“, добави Борисов. „Така че, когато идвам в САЩ, срещам само приятели в лицето на техните служби – ФБР, ДЕА, Хоумленд секюрити и т.н.“, каза премиерът. Според него присъдите за наркоразпространение в България са напълно достатъчни. Относно диалога си с президента на САЩ Доналд Тръмп Борисов каза: „С Тръмп се чуваме по телефона и има какво да правим съвместно в следващите два месеца. Стратегическото партньорство, особено в сферата на НАТО и преодоляване на опасностите във военната сфера, са теми, които вълнуват и двете страни.“ Джъстин Трюдо ми благодари за това което България прави за споразумението СЕТА, благодари и, че Канада няма никакви проблеми с българите, които пътуват там. С желание би дошъл в България, съобщи още българският министър-председател. Той определи като ключова срещата си с президента на Египет. „Това е 100-милионна държава. Там има 5 млн. бежанци. Ген. Ал Сиси беше много въодушевен, тъй като през годините България е имала отлична политика с Египет. Имахме покана за посещение още когато откриха втория Суетски канал, но все не намираме време да се отзовем. Сега обаче Египет има нужда от помощ за мигрантите“, каза Бойко Борисов. „Срещата с грузинския премиер беше много важна. През октомври трябва да направим смесената комисия с Грузия, защото имаме обмен над 5000 ТИР-а, а всичко това можем да го качим на терминали и да минава през Черно море. Колегата от Грузия смята, че поне 20 ферибота дневно могат да пътуват“, обясни Борисов. Работи се по подготовката на посещението на престолонаследника на Саудитска Арабия у нас, информира премиерът. „Външният им министър днес препорвърди, че поканата ни е получена“, добави премиерът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.24", "title": " Премиерът Борисов: България и службите й са ценени много в борбата с наркоразпространението (ВИДЕО)"}
{"url": "https://trud.bg/%d0%b2%d1%81%d1%8f%d0%ba%d0%b0-%d0%b4%d0%b5%d1%81%d0%b5%d1%82%d0%b0-%d1%84%d0%b8%d1%80%d0%bc%d0%b0-%d1%82%d1%8a%d1%80%d1%81%d0%b8-%d0%bf%d0%b5%d1%80%d1%81%d0%be%d0%bd%d0%b0%d0%bb/", "text": "Над 24 000 са безработните до 29 г. Всяка десета компания у нас търси персонал, показва проучване за пазара на труда. Основно персонал търсят малките фирми, които имат персонал до 10 души, но от липса на хора се оплакват и големи предприятия. 10% от фирмите у нас са обявили, че възнамеряват да наемат нови кадри до края на годината. В същото време 3 на сто от компаниите, които работят у нас са заявили, че ще съкращават персонал до края на календарната година. Представителите на бизнеса са категорични, че потенциалните работници имaт високи очаквания за бъдещото си възнаграждение, като в същото време обаче нямат нужната квалификация и умения. Работодателите срещат все повече трудности с избора на хора и голяма част от тях обучават новите си служители. Официално регистрираните безработни в момента до 29-годишна възраст са над 24 000. По-голямата част от тях обаче са без специалност. Добрата новина е, че бизнесът отчита все повече млади предприемачи. А за безработните, държавата предлага редица курсове за квалификация. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.24", "title": " Всяка десета фирма търси персонал\t\t\t"}
{"url": "https://trud.bg/%d0%ba%d0%b0%d1%82-%d0%bf%d1%80%d0%be%d0%b4%d1%8a%d0%bb%d0%b6%d0%b0%d0%b2%d0%b0-%d0%b4%d0%b0-%d0%bb%d1%8a%d0%b6%d0%b5-%d0%b7%d0%b0-%d0%b6%d0%b5%d1%80%d1%82%d0%b2%d0%b8%d1%82%d0%b5-%d0%bd%d0%b0-%d0%bf/", "text": "Министерството на здравеопазването трябва да следи за броя на ранени и убити  Сайтът на МВР, в който всеки ден се публикуват данни за пътната обстановка, предоставени от “Пътна полиция” – КАТ, продължава да лъже, установи “Труд”. Според днешната информация до 23 септември т.г. загиналите от началото на 2018 г. са 442-ма, което било с 64 души по-малко от същия период на 2017 г. А неизвестно по каква катаджийска логика до 22 септември, когато жертвите са 441, тогава е изчислено, че са с 22 по-малко от същия период на м.г. Възможно е да става дума за техническа грешка. Но на същия сайт може да се прочете и статистиката за 2017 г. От нея излиза, че загиналите към 23 септември 2017 г. са 5453, тоест само с 11 по-малко тези през 2018 г. С постановление 178 от 24 август, МС задължи Министерство на здравеопазването да докладва веднъж на 3 месеца за “пътния травматизъм” в страната. Първият подобен доклад се очаква през ноември, като целта е да не се дава грешна статистика за броя на убити и ранени – нещо, което в МВР и КАТ правят безнаказано от години. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.24", "title": " КАТ продължава да лъже за жертвите на пътя"}
{"url": "https://trud.bg/%d1%80%d0%b0%d0%b7%d0%b1%d0%b8%d1%85%d0%b0-%d0%b1%d0%b0%d0%bd%d0%b4%d0%b0-%d0%be%d1%82-%d0%b0%d0%bb%d0%be-%d0%bc%d0%b0%d1%84%d0%b8%d1%8f%d1%82%d0%b0-%d0%b2%d0%b7%d0%b5%d0%bb%d0%b0-%d0%be%d1%82-%d0%bf/", "text": "Криминалисти от Велико Търново са разбили банда телефонни измамниципрез почивните дни, която бе източила от пенсионерки в региона над 40 000 лева. По време на празничните прояви за честването на Независимостта на България, полицията е заловила заедно с плячката от 500 лева, 400 евро, златни и сребърни накити 17-годишен младеж. Той се оказал „муле“ на банда, която от два месеца шета из Великотърновска област и прибира спестяванията на пенсионерки. Куриерът се оказал от Перник, но работел за банда от Левски и изпълнявал поръчки за събиране на пакети, които бабите оставяли под керемиди и в контейнери за смет, за да помогнат на мнимите полицаи, които ги омайвали по телефона. При обиски и претърсвания в град Левски са заловени и другите участници в престъпната схема. Единият успял да избяга и е обявен за издирване.  Престъпната четворка нямала роднинска връзка помежду си, всички са с тежки криминални досието и присъди и най-вероятно имат и други измами в страната. Те са на възраст между 17 и 40 години. Телефонистът, който е влизал в ролята на мним полицай, търсещ помощ срещу измамници, бил сред най-колоритните в групата. Последният удар на ало мафията, бе на 14 септември във Велико Търново. Тогава бандата успя да измъкне от 77-годишна търновка 30 000 лв. и златни накити. Едва на следващия ден жената разбрала, че е станала жертва на телефонна измама и сигнализирала полицията. На 5 септември пък 85-годишна жителка на Арбанаси остави 10 000 лв. под керемидите на къщата си за мними полицаи. В злополучния ден мошениците се обадили на старицата по телефона и се представили за полицаи, които разследват крупна измама. Заявили на Марийка Р., че се налага да съдейства на органите на реда за залавянето на извършителите на престъплението и за целта трябва да даде всичките си спестявания. Бабата стриктно изпълнила инструкциите, като измъкнала скътаните 10 000 лева. След това надиплила банкнотите в отделни полиетиленови пликчета с по 1000 лева всяко и ги поставила под керемидите на каменната ограда на дома си. Малко след това измамниците минали и прибрали пачките. По-късно същия ден, след като не й върнали парите, старицата разбрала, че е станала жертва на измама, и се оплакала в полицията. До момента полицията е открила само част от крупната сума от 40 000 лева. Останалите пари били похарчени за развлечения, а задигнатите бижута продадени. Засега зад решетките с постоянна мярка е само телефонистът, съучастникът му бил свидетел, „мулето“ пуснато като непълнолетно,а четвъртият не е заловен.", "date": "2018.09.24", "title": " Разбиха банда от ало мафията, взела от пенсионерки над 40 000 лева\t\t\t"}
{"url": "https://trud.bg/%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0%d1%82-%d1%82%d0%b5%d1%87%d0%b0-%d0%be%d1%82-%d0%b7%d0%bb%d0%b0%d1%82%d0%bd%d0%b8%d1%8f-%d0%ba%d1%80%d0%b0%d0%bd-%d0%b2-%d0%ba/", "text": "Ревизоро: Трябва 24-часов контрол Образувано е досъдебно производство за нелегалния кран, открит в данъчен склад на групировката “СИС Индустрийс” в Карнобат. От нерегламентираното съоръжение може да се източва готова продукция от етилов алкохол, без това да се отчита от измервателните уреди, свързани към Агенция “Митници”. Разследването трябва да установи кога е монтиран кранът, използван ли е за източване на спирт от инсталацията, на какви количества и дали евентуално те са стигали до продажба на пазара без платен акциз. Това обясниха пред “Труд” запознати с хода на поредната афера, свързана с алкохолния бос Миню Стайков. Както писа “Труд”, след проверки в периода 5-20 септември в карнобатските предприятия на Стайков, митничарите се натъкнаха на кран с голям дебит на 96-градусов чист спирт. От него чрез мека връзка могат да се пълнят съдове и резервоари, като експерти са изчислили, че за всеки източени 100 литра се спестяват над 1000 лв. акциз. В петък данъчните складове от системата на “Винпром Карнобат” бяха запечатани за 48 часа, а ден по-късно работниците излязоха на протести и блокираха жп линията София-Бургас. С определение, което не подлежи на обжалване, в неделя Районният съд в Карнобат отмени обезпечителната мярка на митниците и до тази вечер всички складове трябва да бъдат отворени. Решението на съда не пречи на работата ни по констатираните вече факти и нарушения, коментира зам.-шефът на Агенция “Митници” Юлиян Мирков. “Ако не се осигури възможност за 24-часов контрол във фабриките от “Винпром Карнобат”, без да скача целият завод във всеки един момент, в който се пипне някой кран, лицензът трябва да бъде отнет”, заяви Емил Димитров-Ревизоро, шеф на парламентарната комисия за наблюдение на приходните агенции и борба със сивата икономика и контрабандата.   Постоянен арест за Миню Стайков по 4 обвинения МВР и Интерпол издирват сина му Миню Стайков – собственикът на групировката “СИС Индустрийс”, е с постоянна мярка “задържане под стража”. Постоянният му арест бе наложен от Специализирания наказателен съд на 8 септември и потвърден на 18 септември от Апелативния спецсъд. Стайков е с 4 обвинения – участие в престъпна група, извършвала данъчни измами, пране на пари и държане на акцизни стоки без бандерол. Освен него зад решетките са шуреят му Белун Хазърбасанов, брат на съпругата Рени Стайкова и Иван Димитров, син на кмета на Карнобат Георги Димитров. МВР и Интерпол продължават издирването на сина Стайко Стайков. Групата бе разкрита в началото на септември, като разследващите смятат, че участниците в нея стоят зад нелегалната цигарена фабрика, разкрита в Карнобат на 18 юли. Пред съдиите Стайков твърдеше, че има само легален бизнес, но магистратите решиха, че има опасност да влияе на свидетелите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.09.24", "title": " Разследват теча от „златния кран“ в Карнобат\t\t\t"}
