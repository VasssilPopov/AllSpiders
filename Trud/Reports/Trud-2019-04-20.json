{"url": "https://trud.bg/%d0%b2%d1%8a%d0%be%d1%80%d1%8a%d0%b6%d0%b5%d0%bd%d0%b8-%d0%b0%d1%82%d0%b0%d0%ba%d1%83%d0%b2%d0%b0%d1%85%d0%b0-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d1%82%d0%b2%d0%be%d1%82%d0%be/", "text": "Полицията в Афганистан ликвидира въоръжени нападатели, включително атентатори-самоубийци, които атакуваха Министерството на информацията в Кабул. Кризата продължи близо шест часа. Говорител на талибаните отрече отговорност за нападението, досега признание няма и от афганистанския клон на „Ислямска държава“, информира  Ударът беше нанесен в центъра на Кабул, в близост до хотел, използван от чужденци, други две министерства и Президентския дворец. Един от нападателите е проникнал в атакуваната сграда, друг е детонирал експлозивите си отвън, а трети е бил застрелян от силите за сигурност. 18-етажното Министерство на информацията е сред най-високите постройки в Кабул. Стотици цивилни бяха евакуирани. „Обядвахме, когато чухме мощна експлозия. Веднага грабнах децата и влязохме в паник-стаята, където изчакахме идването на силите за сигурност“, заяви Рабия – възпитателка в детската градина към министерството. Часове по-рано бяха отменени преговори между талибаните и около 250 представители на афганистанските власти. Конференцията беше насрочена за днес и утре в Катар. Талибаните, които преговарят и с американски представители, се оплакаха от размера и статута на афганистанската делегация. Те обвиниха правителството в Кабул, че саботира усилията за мир. Целта е намиране на изход от гражданския конфликт в Афганистан и договорено изтегляне на американските части. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.20", "title": " Въоръжени атакуваха Министерството на информацията в Кабул"}
{"url": "https://trud.bg/%d0%ba%d0%be%d1%81%d0%be%d0%b2%d0%be-%d0%b2%d1%8a%d1%80%d0%bd%d0%b0-%d0%b2-%d1%81%d1%82%d1%80%d0%b0%d0%bd%d0%b0%d1%82%d0%b0-%d0%bd%d0%b0%d0%b4-100-%d0%b4%d0%b6%d0%b8%d1%85%d0%b0%d0%b4%d0%b8%d1%81/", "text": "Косово върна днес в страната 110 свои граждани от Сирия, сред които джихадисти, заминали да участват в гражданската война там, и 74 деца, предаде Ройтерс, позовавайки се на съобщение на косовското правителство. „Днес в ранните часове на деня бе организирана важна и деликатна операция, при която правителството на Косово с помощта на САЩ върна 110 свои граждани от Сирия“, съобщи на пресконференция министърът на правосъдието Абелард Тахири. Министърът не уточни каква е била ролята на САЩ, но самолет с американското знаме на опашката е бил видян на летището в Прищина, докато е траела операцията, информира БТА. Властите съобщиха, че сред върнатите косовски граждани има четирима бойци, 32 жени и 74 деца, включително 9 деца без родители. Четиримата бойци са били незабавно арестувани. След няколкочасов престой на летището жените и децата са били транспортирани с два автобуса и полицейски ескорт до казарма край Прищина. Над 300 косовски граждани, мъже, жени и деца, са заминали за Сирия от 2012 г. Около 70 мъже, биещи се на страната на екстремистки въоръжени групи, са убити. Полицията съобщи, че около 150 жени и деца, включително около 60 деца, родени в Сирия, са били пленени, след като „Ислямска държава“ изгуби контролирани от нея територии. Трийсет бойци, 49 жени и 8 деца още остават в конфликтните зони. „Ние няма да спрем, преди да върнем всеки гражданин на Република Косово в страната му и всеки, който е извършил някакво престъпление или е бил част от тези терористични организации ще бъде изправен пред правосъдието. Косово не може да позволи негови граждани да бъдат заплаха за Запада и за нашите съюзници“, каза Тахири.  Международни и местни агенции за сигурност предупредиха по-рано за риска от връщането на бойците. През 2015 г. Косово прие закон, според който участието в чуждестранни въоръжени конфликти се наказва с до 15 години затвор.  Около 90 процента от населението на Косово са мюсюлмани. На територията на страната не е имало ислямистки атаки, но над 100 мъже бяха съдени за участие в конфликтите в Сирия и Ирак. Някои от тях бяха намерени за виновни за планиране на атаки в Косово. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.20", "title": " Косово върна в страната над 100 джихадисти и техни семейства от Сирия"}
{"url": "https://trud.bg/%d0%b1%d0%b8%d0%bb%d0%ba%d0%be%d0%b2-%d1%86%d1%8f%d1%80-%d1%80%d0%b0%d0%b7%d0%b3%d0%be%d0%bd%d0%b5%d0%bd-%d0%ba%d0%be%d0%b7%d0%b5%d0%bb-%d0%bd%d0%be%d1%81%d0%b8-%d0%bf%d0%be%d1%82/", "text": "Катя Иванова: „От 3600 лековити растения в България, само на 700 са доказани свойствата“ „Дозата прави отровата!“, отсича фитотерапевтката Растението, което най-успешно преборва раковите клетки, расте в Перу и е известно като котешки нокът Фармацевтката Катя Иванова е сред най-знаковите и тачени личности на Горна Оряховица. Известна е с енциклопедичните си познания в областта на алтернативната медицина, с уменията си да прилага тайните на билките, да излива емоциите си в рими и с това, че е изкусна музикантка. Вече половин век тя работи като аптекар, а през последните 35 години се е посветила на съгражданите си като ги лекува без химически субстанции. “Вярно е, че за всяка болка, има билка. Само за злобата, омразата и ненавистта няма”, категорична е именитата фармацевтка. За работата и успехите на билкарката с висше образование свидетелстват многобройните и признания и награди. Тя е включена в Енциклопедия на известните българи. Участвала е в четири световни медицински конгреса. Има международна награда – диплома от Шестия конгрес по психотроника в Загреб. През 2010 г. Националното сдружение на бакалавър фармацевтите в България и присъжда почетен знак “Кристално хаванче” за особен принос към професията. Преди година пък е удостоена от сдружението с плакет и звание “Почетен председател”. Авторка е на общо 18 книги. Част от тях са за билките и приложението им, а останалите са стихосбирки . Поддържа контакти с лечители от Колумбия, Русия, Румъния, Чехия, Италия, Хърватска, Сърбия, Македония и др. Нейни билкови смеси се търсят от хора от цял свят. Освен билкарка 72-годишната Катя Иванова е и поетеса, бивша гимнастичка, свири на цигулка, пиано и акордеон. Интересът на колоритната дама към билките е заложен по наследство. “Дядо ми Начо Начев от Стара Загора е бил един от най-известните билкари в България. Наследила съм неговата дарба. Мога да кажа дори, че съм го надминала в познанията. Дядо ми е имал 130 билкови рецепти за всякакви болежки, а аз успях да разработя 135”, казва Катя Иванова. Тя подчертава, че не е билкарка самозванка и има солидно медицинско и фармацевтично образование. Познава както традиционната медицина и лекарствата, така и билките и хомеопатията. “Навремето ме назначиха на работа в билковата аптека в центъра на Горна Оряховица с партийно поръчение”, споделя Иванова. Сега дрогерията си е нейна. Рафтовете в помещението са отрупани с пакети с различни билкови смеси. Стените пък са украсени със сентенции и рецепти, а на видно място са изложени професионалните и награди. “В България има над 3600 билки, но едва на около 700 са доказани лечебните свойства. 70 % от лекарствата се приготвят от билки. Лечението с целебни треви има 100-процентов ефект, но се постига по-бавно. Навремето лекарите уважаваха билките и наред с традиционните лекарства, препоръчваха и пиенето на растителни отвари. Младите медици обаче не са посветени във фитотерапията, а е належащо поне 2 семестъра да изучават билколечение”, категорична е вещата фармацевтка. Иванова негодува, че вече много хора се лекуват по указания в интернет. “Идват клиенти, гледали реклама по телевизията, прочели в интернет или в някой жълт вестник за билков илач, който може да цери едва ли не всичко. Опитвам се да ги убедя, че когато се касае за здравето им, не е препоръчително да се вярва така сляпо на написаното в социалните мрежи.Разпитвам ги за болестите, за симптомите, опитвам се да им дам полезни съвети. Други пък сами си поставят диагноза, без да са ходили на лекар, и направо искат от да им дам конкретни лекарства. Категорично отказвам да продавам, преди да видя рецепта или епикриза от лекар”, споделя Катя Иванова. Тя предупреждава, че билките са силнодействащи , трапезни, както и отровни. “Дозата прави отровата!”, отсича фитотерапевтката. Тя твърди, че в природата нищо не е случайно, но не всеки обръща внимание. “Формата на билките, плодовете и зеленчуците ясно показва какво е предназначението им. Например целината прилича на кост и съдържа натрий, който е полезен за костната система на човека. Лукът наподобява клетките в човешкото тяло и е доказано, че пречиства междуклетъчните пространства от токсините. Зърната грозде са като кръвни телца и са много полезни именно за сърцето и кръвта. Орехът има формата на мозък и е полезен за паметта. Бобът прилича на бъбрек и защитава бъбречната дейност. Смокините са пълни със семенца, висят на двойки и са като тестиси. Те увеличават подвижността на сперматозоидите и отстраняват стерилитета при мъжете. Обратно на тях авокадото пък изглежда като женски полов орган и е доказано, че е полезно при проблеми след раждане”, разкрива начетената билкарка. Иванова твърди, че основната причина за увеличаващите се онкологични заболявания, инфаркти, инсулти, неврози са стресът, замърсяването и неправилното хранене. Като защита срещу стреса тя препоръчва чайове от билки, като глухарче, бъз, жълт кантарион, синя жлъчка, които действат на нервната система и пречистват черния дроб. В аптеката и може да се намери специален противотуморен чай. По думите и растението, което най-успешно преборва раковите клетки, расте в Перу и е известно като котешки нокът. То е мощен имуностимулант. “Имаме чудодейни билки като рани лист, чер оман, глухарче, котешка стъпка. Изключително ценна е Родиолата, по-известна като Златен корен. Използвала се е още по времето на хан Аспарух, а след това и от държавните ръководители. Билката е адаптоген и спомага за силна концентрация и адаптация”, доверява Катя Иванова. В дрогерията си тя предлага билкови смеси за всички нервни заболявания, за депресивни състояния, за високо кръвно налягане, разширени вени, хемороиди, дори за заекване. Иванова прави ефикасен чай по рецепта на проф.Александър Чирков, както и чай на Ванга за отслабване. През дългогодишната си практика като фармацевт е имала различни куриозни случаи. Неведнъж 80-годишни старци са и искали да билкови илачи за потентност. “Напоследък прави впечатление, че много млади хора имат сексуални проблеми. Но и за това съм разработила специални билкови комбинации. В зависимост от състоянието предлагам “Мъжки чай”, “Рагонен козел”, “Афродизиак”, “Дамяна”. Фитнес маниаци пък масово злоупотребяват с билката бабини зъби. Това е универсално растение и се използва за лечение на много заболявания – нерви, стомах, висок холестерол, тромбофлебит, шипове, безплодие, слединсултно състояние. Основно обаче се прилага за стимулиране на половата система и тонизиране на организма. Тя обаче е отровна и трябва да се използва много внимателно. Младежите масово си правят от нея чай и пият с литри, за да имат сили и тонус във фитнес залите и да “вдигат самолета” по няколко пъти с любимата. Напоследък има залитане и по хранителните добавки като не са редки случаите на предозиране с някои от препаратите”, изтъква Катя Иванова.", "date": "2019.04.20", "title": " Билков цяр „Разгонен козел” носи потентност\t"}
{"url": "https://trud.bg/%d1%87%d0%b5%d1%82%d0%b8%d1%80%d0%b8%d0%bc%d0%b0-%d0%bf%d0%be%d1%81%d1%82%d1%80%d0%b0%d0%b4%d0%b0%d1%85%d0%b0-%d0%bf%d1%80%d0%b8-%d0%b2%d0%b5%d1%80%d0%b8%d0%b6%d0%bd%d0%b0-%d0%ba%d0%b0%d1%82%d0%b0/", "text": "Мъж и три жени са пострадали при верижна катастрофа на пътя Велико Търново – София, в района на с. Ново село. Това съобщиха от Областната дирекция на МВР във Велико Търново. Сигнал за произшествието е получен в 14,26 часа в събота. По първоначална информация са се ударили 6 леки автомобила. Пострадали са един мъж и три жени. Всички са откарани в Спешна помощ във В. Търново. Участъкът на произшествието временно е затворен за движение. Автомобилите изчакват на място. Извършва се оглед. Едната лента на мястото на катастрофата около 17 часа в събота бе освободена и по нея поетапно се пропускаха всички автомобили. Водачите на 5- те смачкани в катастрофата коли са изпробвани за употреба на алкохол, пробите са отрицателни. Шестия ще му бъде взета кръвна проба. Причините за произшествието са в процес на изясняване. По случая е образувано досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.20", "title": " Четирима пострадаха при верижна катастрофа край Търново\t"}
{"url": "https://trud.bg/%d0%b5%d0%b2%d1%80%d0%be%d0%b4%d0%b5%d0%bf%d1%83%d1%82%d0%b0%d1%82%d1%8a%d1%82-%d0%b5%d0%b2%d0%b0-%d0%bc%d0%b0%d0%b9%d0%b4%d0%b5%d0%bb-%d0%b8%d0%bc%d0%b0%d0%bc%d0%b5-%d0%bd%d0%b0%d0%b9-%d0%b4%d0%be/", "text": "„За да имаме най-добрата среда за развитие на бизнеса, трябва да сме създали стабилна финансова основа. Благодарение на работата на правителството имаме най-добрите икономически показатели в новата история на България – най-висок БВП от 1989 г. и най-ниската безработица– 4.7%, което е под средното за ЕС. Прогнозата на Европейската комисия поставя България в топ 3 на държавите с най-висок икономически растеж за 2020 г. с 3.6%, което е много над средното за ЕС. Тази здрава икономическа основа се допълва от многото възможности за европейско финансиране като 900-те милиона лева, привлечени по плана Юнкер, или 600-те милиона налични чрез Фонда на фондовете, правят България в отлично място за правене на бизнес.“ Това заяви евродепутатът Ева Майдел по време на регионален форум на Предприемачи ГЕРБ във Варна на 20 април, съобщават от ГЕРБ.   „Във Варна сме, за да чуем от бизнеса как Европейския съюз може да стимулира още повече предприемачеството. Освен за по-достъпно финансиране, продължаваме да работим за по-лесна и ясна информация. Затова поканихме и Звеното за консултации по еврофинансиране да представи възможностите за финансиране на преференциални условия и експертната помощ за привличане на инвестиции, които предоставят на българския бизнес. Например, Фондът на фондовете предлага финансови инструменти с изключително ниски лихви и без нужда от кредитна история на кандидатите, както и възможност част от обезпеченията да са от бъдещи приходи от проекта, което е ново за пазара у нас.“Това допълни Ева Майдел, която е международен секретар на ПГЕРБ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.20", "title": " Евродепутатът Ева Майдел: Имаме най-добрите икономически показатели в новата история на България"}
{"url": "https://trud.bg/%d0%b5%d0%bb%d0%b8%d0%b7%d0%b0%d0%b1%d0%b5%d1%82-%d1%88%d1%83-%d0%b2-%d0%ba%d0%be%d0%bc%d0%b8%d0%ba%d1%81%d0%be%d0%b2%d0%b0-%d0%b5%d0%ba%d1%81%d1%82%d1%80%d0%b0%d0%b2%d0%b0%d0%b3%d0%b0%d0%bd%d1%86/", "text": "Комикът Сет Роугън е изпълнителен продуцент Амбициозният проект “The Boys” представлява екранизация по едноименния комикс на Гарт Енис („Preacher”) и Дарик Робъртсън („Tran­sme­tro­politan”). Великолепната Елизабет Шу („Палмето”, “Да напуснеш Лас Вегас”) прави зрелищно завръщане в една от централните роли. Действието се развива в свят, където супергероите са известни, влиятелни и почитани като богове. Те се опияняват от славата и успеха си и по всевъзможни начини злоупотребяват със силите си. В центъра на историята са “The Boys” – малка група обикновени хора, които се борят за справедливост, разполагащи единствено с хъс и мръсни номера. Те са си поставили за цел да разкрият истината за супергероите, известни като Седмицата, и мултимилионния конгломерат Vought, който ги менажира, и да потърсят отговорност за престъпленията им. Изпълнителни продуценти са Сет Роугън и Евън Голдбърг (които стоят и зад екранизацията на “Preacher” на Енис), а в главните роли ще видим Карл Ърбан, Елизабет Шу, Ерин Мориарти, Антъни Стар, Доминик МакЕлигът, Джеси Т. Ъшър, Чейс Круфърд, Саймън Пег и др.", "date": "2019.04.20", "title": " Елизабет Шу в комиксова екстраваганца\t"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-59-%d0%bd%d0%b5%d0%bb%d0%b5%d0%b3%d0%b0%d0%bb%d0%bd%d0%b8-%d0%bc%d0%b8%d0%b3%d1%80%d0%b0%d0%bd%d1%82%d0%b8-%d0%b2-%d0%be%d1%82%d0%ba%d1%80%d0%b0%d0%b4%d0%bd/", "text": "Откраднат български камион с натоварени 59 нелегални мигранти е бил засечен по пътя към Солун. Гръцката полиция извършва масови проверки на камиони и леки коли за нелегален трансфер на мигранти, информира  Товарният камион е бил в системата за издирване след кражбата му в България. Полицията го спира за рутинна проверка по магистралата Комотини – Солун. Установяват, че камионът е откраднат и арестуват шофьора за кражба и фалшифициране на документите на колата. По непотвърдена информация от полицията арестуваният шофьор е 60-годишен българин. По документи камионът е превозвал изолационни строителни материали. На полицията прави впечатление, че за подобен товар е прекалено скъпо да се извозва с този тип камион. При разтоварване на стоката на място властите откриват в камиона 59 нелегални мигранти, които съобщават, че са платили по 1500 евро на човек, за да бъдат закарани до Солун. Влезли с лодки от Турция по река Марица. Поради голямата бройка на мигрантите полицията разследва арестувания шофьор за участие в престъпна група. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.20", "title": " Откриха 59 нелегални мигранти в откраднат български камион в Гърция\t"}
{"url": "https://trud.bg/%d0%b5%d0%b4%d0%b8%d0%bd-%d0%be%d1%82-%d0%be%d1%81%d1%8a%d0%b4%d0%b5%d0%bd%d0%b8%d1%82%d0%b5-%d0%b7%d0%b0-%d1%81%d0%bc%d1%8a%d1%80%d1%82%d1%82%d0%b0-%d0%bd%d0%b0-%d1%87%d0%be%d1%80%d0%b0%d1%82%d0%b0/", "text": "Антимафиотът Мирослав Писов се предаде доброволно на колегите си, за да бъде откаран в затвора. Това той стори около 13 часа в днешния ден. Носеше си сак с дрехи и влезе в двора на ОДП-Благоевград. Той и още четирима негови колеги разбраха случайно, че в петък ВКС е издало решение, с което ги осъжда на 7 години затвор заради смъртта на Ангел Димитров-Чората,който почина при задържане при акция“Респект“ преди 14 години. В ареста се намира още един от осъдените полицаи, това е Борис Механджийски. Очаква се в понеделник или сряда от Германия да пристигне Янко Граховски, който живее от няколко години там с фамилията си. Идвам да се предам доброволно, съдията на този свят се казва Исус Христос, а не Лозан Панов. Неговата група трябва да направи така, че през решенията, които взимат да вземат държавната власт, каза още Писов на влизане в дирекцията, където работеше като зам.-шеф на БОП преди 14 години. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.20", "title": " Един от осъдените за смъртта на Чората – Мирослав Писов, се предаде доброволно в полицията в Благоевград"}
{"url": "https://trud.bg/101-%d0%b3%d0%be%d0%b4%d0%b8%d1%88%d0%bd%d0%b0-%d0%b6%d0%b8%d1%82%d0%b5%d0%bb%d0%ba%d0%b0-%d0%be%d1%82-%d0%b0%d1%80%d0%b1%d0%b0%d0%bd%d0%b0%d1%81%d0%b8-%d0%bf%d0%be%d1%81%d1%80%d0%b5%d1%89%d0%bd%d0%b0/", "text": "За поредна година 101 – годишната Донка Минчева от великотърновското село Арбанаси посрещна и се порадва на гиздавите лазарки. Да е жива и здрава, и пожелаха красивите моми, които още от рано огласяха със своите песни улиците на архитектурното селище – резерват. Лазарките наричаха за здраве и берекет по домовете, а стопаните ги даряваха с яйца и лакомства. Лазаруването в Арбанаси се превърна в атракция за стотиците чуждестранни туристи в селото. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.20", "title": " 101-годишна жителка от Арбанаси посрещна гиздави лазарки"}
{"url": "https://trud.bg/%d0%b0%d0%b4%d0%b5%d0%bb-%d1%81%d0%b5-%d1%80%d0%b0%d0%b7%d0%b4%d0%b5%d0%bb%d0%b8-%d1%81%d1%8a%d1%81-%d1%81%d1%8a%d0%bf%d1%80%d1%83%d0%b3%d0%b0-%d1%81%d0%b8/", "text": "Адел се раздели със съпруга си Саймън Конеки. Новината беше съобщена от представители на британската певица, цитирани от BBC. В изявление на звездата се посочва, че въпреки раздялата „двамата ще си поделят грижите за сина им и ще останат любящи родители“. Двамата съпрузи помолиха медиите да зачетат правото им на личен живот и посочиха, че повече няма да коментират раздялата си публично. Адел роди сина си Анджело през 2012 година. 30-годишната певица се омъжи за Саймън Конеки, който се занимава с благотворителност, през 2016 година, след продължила пет години връзка.", "date": "2019.04.20", "title": " Адел се раздели със съпруга си"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d1%82%d1%80%d0%b8%d0%bc%d0%b0-%d0%b4%d1%83%d1%88%d0%b8-%d0%b7%d0%b0-%d0%bf%d1%83%d1%88%d0%b5%d0%bd%d0%b5-%d0%bd%d0%b0-%d0%bc%d0%b0%d1%80%d0%b8/", "text": "Трима души са задържани за пушене на марихуана пред Народното събрание. Това съобщават от МВР. Задържаните са пушили забранената субстанция по време на протест за декриминализиране на канабиса пред Парламента, информира „Фокус“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.20", "title": " Задържаха трима души за пушене на марихуана пред НС"}
{"url": "https://trud.bg/%d0%b4%d0%b5%d1%86%d0%b0-%d1%83%d1%87%d0%b8%d1%82%d0%b5%d0%bb%d0%b8-%d0%b8-%d1%80%d0%be%d0%b4%d0%b8%d1%82%d0%b5%d0%bb%d0%b8-%d0%be%d0%b1%d0%be%d1%81%d0%be%d0%b1%d0%b8%d1%85%d0%b0-%d1%86%d0%b2%d0%b5/", "text": "Децата от II група на ДГ №10, заедно със своите учители г-жа Георгиева и г-жа Смилкова и родителите си, засадиха цветя в двора на детското заведение. Инициативата, която бе организирана ден преди християнския празник Цветница, имаше за цел да научи малчуганите на грижа и любов към природата. По този начин децата направиха и първата стъпка към формирането на ценности, към отговорност да пазят природата за следващите поколения. Предстоят още подобни инициативи. Деца от детската градина ще засяват тревни площи, предвидено е засаждане на био алпинеум, храсти и магнолии. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.20", "title": " Деца, учители и родители обособиха цветни алеи в двора на ДГ №10"}
{"url": "https://trud.bg/%d0%b5%d0%b4%d0%bd%d0%b0-%d0%b4%d0%b5%d1%81%d0%b8-%d0%bf%d1%80%d0%be%d0%bb%d0%b5%d1%82-%d0%bf%d1%80%d0%b0%d0%b2%d0%b8/", "text": "Дамата управлява $1,7 млрд. в Лондон „Сега финансовият мениджмънт е моята стихия“ “Искам да докарам света в краката на нашите деца!” – пали се Деси. Човек, ако чуе, че тя управлява $1, 7 милиарда бюджет в една от двете най-големи банки в света, че семейството й има 2 къщи в Лондон и една в Тенерифе, ще си каже, че нещо се превъзнася. Във фейсбука й обаче няма да се видят селфита от скъпи курорти, а само снимки на благотворителни събития за българчета. За последните 6 години създадената от нея фондация Kids Care е помогнала 100 български деца да бъдат изведени от институциите, а 200 наши семейства в риск да бъдат подпомогнати. Една птичка пролет не прави, но Деси Ламбина опровергава тази поговорка. Не че други българи, живеещи в Лондон, не милеят за страната си, но за нея казват, че е по българка от много нашенци тук. “Вярвам, че един човек е достатъчен да “докара пролетта”, като запали хората около себе си”, смее се Деси. През 2011 г. семейството й си живее безметежно в първата си собствена къща в Лондон и с 3-годишен син, а тя е успешен финансов мениджър. Докато един ден не гледа филма на BBC “Изоставените деца на България”, за ужасяващия дом в Могилино. Потресена, плаче над креватчето на сина си до късно през нощта. Казва си, че ако не направи нещо за нещастните български деца, все едно става съучастник в това ужасно дело. Веднага регистрира фондация Kids Care. Със собствени пари купува и изпраща в един дом дрехи и играчки за децата. Когато след 3 месеца отива да ги види, не намира нищо, а лелките обясняват, че “играчките са заключени, за да не ги счупят децата”. Деси разбира, че колкото и лъскави дрешки и играчки да купува, децата продължават да живеят в ужасната действителност и просто плачат за внимание и ласка. Тогава решава да насочи събраните от благотворителност средства към извеждането на деца от институциите и настаняването им в приемни семейства. Фондацията й поема разходите за заплатите не само на приемните майки, но и на психолог, а също и на човек, който да наблюдава и контролира как се отглеждат децата. В първите години неуморната Деси Ламбина организира всякакви благотворителни инициативи на българите в Лондон – търгове на красиви предмети, семейни срещи, спортни състезания, продажба на сладки, събиране на дрехи… Превръща в празник всяко свое събитие, на което деца и родители се забавляват, докато събират средства за българчетата. “Сега повечето от даренията се правят онлайн, имаме си специален сайт за това. Всички сме с по две деца и нямаме достатъчно време да организираме разпродажби”, казва Деси. В родния й Гоце Делчев името й се свързва и с вълнуващи мотивационни срещи и кариерни вечери, които вече 2 поредни години организира през лятото. Осъзнава, че от помощ се нуждаят не само децата от домовете, но и всички българчета. “Сега е времето да отгледаме бъдещите лидери на България – казва Деси. – Следващите съдии, доктори, политици просто ще се самоизлъчат и ще бъдат с много по-високи морални ценности и много по-кадърни и знаещи. Резултатите ще дойдат след 10 и повече години, но сега трябва да посеем семето.” Постепенно Десислава Ламбина осъзнава, че освен успешен мениджър, се доказва и като визионер, лидер и социален предприемач, и посвещава голяма част от времето си на социалните си проекти. Новият, който е започнала от няколко месеца, се казва “Клуб Магис” и е отворен към всички деца в Гоце Делчев и региона. Казва, че го е сънувала една нощ. Силно религиозна и вярваща, тя си казва, че Господ й е посочил пътя. Става от леглото и трескаво започва да пише проекта си. “Магис” е съставен от 32 клуба. Първата в България сензорна стая за бебета до 3 години е насочена към ранно стимулиране на сетивността. Богатата програма на клуба е изградена върху алтернативни дейности. “Искам да развиваме децата в тези области, в които не се развиват в училище”, казва Деси. От кариерните си срещи с по-големите деца е забелязала, че основният ни дефицит на е в самочувствието. Иска да създаде такава среда в клуба си, в която всяко дете да открие областта, в която е най-силно, а не да се потиска от сковаващата система с оценките в училище, която комплексира. “Всеки човек е силен в нещо, важното е някой да помогне на детето да открие кое е то и да го развива – подчертава амбициозната дама. – Ще работим за развитие на креативност, лидерство, ораторство, управление на ресурси, хора и време. Децата ще имат достъп до ментори, лектори, хора с различен манталитет, перспективи и възможности, които да им помогнат да разширят кръгозора си.” Занятията на клуб “Магис” ще бъдат едночасови и ще започнат през лятото. Клубът е отворен към хора от всички възрасти, а мотото му е “Новото общество”. За да го създаде, Десислава Ламбина дарява първия етаж от триетажната си къща в центъра на Гоце Делчев. За ремонта двамата с мъжа й буквално изпразват банковите си сметки. “Хората си мислят, че имам много пари, но аз редовно съм на минус заради благотворителни инициативи. Искам да облагородявам света около себе си”, споделя Деси. За да бъдат клубовете достъпни за всички деца, търси дарения. “Няма да взема една стотинка от този проект – коментира дамата. – И преди с мъжа ми сме изпразвали банковите си сметки за благотворителност, но знаем как да управляваме парите си.” На фейсбук страницата “Магис” българи от различни точки на света пишат всеки ден, че се присъединяват към каузата. Едни пращат дарения, други са готови безвъзмездно да се занимават с децата в областите, в които са специалисти. Амбициите на Десислава са да привлече специалисти доброволци от всички континенти, които да покажат на децата един друг свят, който им е непознат, и да са готови за него. “Искаме децата свободно да творят, да няма граници пред тях”, вълнува се Деси. Вече са се включили хора от България, Великобритания, САЩ, Мексико, Чили, Франция, Италия… “Всеки ден се включват нови хора, а ремонтът в Гоце Делчев тече с пълна сила”, радва се Деси. “В живота ми бързо се случват нещата”, казва българката. Преди да замине за Острова, следва индустриален мениджмънт в Техническия университет. В Лондон учи програмиране задочно и работи на рецепцията на хотел, тъй като е с английска гимназия. Още след първата година кандидатства като програмист в HSBC – втората по големина банка в света. “Интервюто беше… не искам да си спомням! Провериха ми и майчиното мляко! Една седмица интервюта! Имах технически изпит, трябваше да направя програма, и всеки ден срещи – с HR, с отдел “Продажби”, с технически ръководител… Дотогава и небостъргач не бях видяла през живота си, а отидох в район само с небостъргачи! Щях да припадна от притеснение”, разказва Деси. От 2006-а работи няколко години като програмист, но като приказлив и контактен човек й липсва работата с хора. “Сега финансовият мениджмънт е моята стихия. Вече съм в най-големия технологичен отдел и управлявам най-големия бюджет от 1, 7 милиарда долара. Работата ми е страшно динамична. Следя какви инвестиции се правят по проекти и как вървят разходите на тия проекти. Всяка година получавам повишение”, споделя Деси. Осъзнала е, че когато работи с радост и себеотдаване, в един момент парите сами започват да идват. На 17 среща голямата си любов Тодор Ламбин, гаджета са 3 години и се женят. Три седмици след сватбата Тодор заминава за Англия, после отива и Деси. “Тогава още не бяхме в ЕС, без визи, трябваха ни трудови договори – споделя дамата. – Беше толкова трудно да си намериш работа, а аз идвам тук без диплома. Бях толкова малка и никаква… Обаче ето, учиш, трудиш се и успяваш. Никой не го интересува, че идваш от най-бедната държава в Европа, а дали можеш. През 2007-ма си купихме къща тук, през 2012-а – още една…” Деси е много силен вдъхновител за българите в Лондон – винаги усмихната, позитивна и пълна с енергия. Възхищават се как тази 35-годишна дама успява да съвместява отговорната си работа и благотворителните си каузи с отглеждането на двете си малки деца – 9-годишния Даниел и 4-годишния Джоузеф. Когато е бременна с него, до последния момент, с големия корем организира благотворителни акции, а после го носи в хамак на гърдите си по събития. Възпитава и двамата си сина от малки да бъдат доброволци за каузата “бедните деца в България”. От миналата година Даниел вече е член на Менса. “Забелязах, че образователните му нужди се разминават с това, което учи в училище, консултирах се със специалист – казва Деси. – Оказа се, че Даниел е със страшно високо IQ, което притежават едва 0,2 % в света – 144 точки. Затова бих препоръчала на родителите да се застъпват за децата си, да се борят за тях, да не позволяват в училище да им се слагат етикети, които не отговорят на техния потенциал, защото Господ е заложил пълен потенциал във всеки от нас. Затова и организирам клуб “Магис”, в който децата на България да се чувстват свободни и да развиват потенциала си.”", "date": "2019.04.20", "title": " Една Деси пролет прави\t"}
{"url": "https://trud.bg/%d0%b0%d0%bb%d0%bb%d0%b0-%d0%bf%d1%83%d0%b3%d0%b0%d1%87%d0%be%d0%b2%d0%b0-%d0%b1%d1%8f%d0%b3%d0%b0-%d0%be%d1%82-%d0%b1%d0%be%d0%bb%d0%bd%d0%b8%d1%86%d0%b0-%d0%b7%d0%b0%d1%80%d0%b0%d0%b4%d0%b8-%d0%b5/", "text": "Влюбеният Висоцки написва песен за нея, която тя изпява за първи път в деня… на смъртта му Има пет брака и всеки път в деня, когато се омъжва, умира комунистически диктатор С последния си съпруг Максим Галкин имат близнаци, родени от сурогатна майка Най-разпространеният слух за нея е, че истинското й име е Фаина Боруховна Певзнер На 15 април Алла Пугачова стана на 70. Социалните мрежи в Русия прегряха от поздравителни постове на почти всички знаметости в страната. Самата Алла, която от 10 години не беше изнасяла концерт, направи грандиозно шоу в голямата и импозантна Кремълска зала. Певица, актриса, композитор, радио и телеводеща тя е обявена за ”Жива Легенда” в Русия. ”Милион алых роз”, ”Арлекино”, ”Старинные часы”, ”Все могут короли”, ”Айсберг”, ”Надо же” – това са само няколко от песните й, превърнали се във визитна картичка. Изключителната й кариера започва от нашата страна, където през 1975 г. тя печели ”Златният Орфей”. Тя е родена по времето на Сталин, израснала е при Хрушчов, качва се за пръв път на сцената при Брежнев, а после първият президент на Русия Борис Елцин й присъжда най-голямата държавна награда – орден ”За заслуги пред Отечеството“, не пропускайки да отбележи, че и той, както всички други, живее в епохата на Пугачова. В тази епоха живеят и родените на територията на бившия Съветски съюз. Без значение дали сега са на 5, 25, 50 или 60 години. Без значение дали мразят или обичат Русия. Без значение в коя бивша съветска република са корените им, всички те по някакъв начин обичат Алла и песните й са белязали голяма част от живота им. От четири и половина десетилетия няма по-голяма звезда от нея, а самата Примадона, както е наречена тя в родината си, продължава да вълнува зрителите. Зад бляскавата й кариера се крият невидими за света сълзи. Полети, триумфи и награди, но и провали, падения, досадни грешки, непростими сривове. Целият й живот е изтъкан от страст, а любовта е онази сила, която я държи в напрежение и която й дава сила да живее. Никой не знае дали животът на Алла Пугачова нямаше да се развие по съвсем друг начин, ако Съдбата не бе решила да се намеси изненадващо през 1975-а година. Тогава младата и все още не много популярна в Съветския съюз певица неочаквано разбира, че ще трябва да участва в популярния и престижен международен конкурс ”Златният Орфей”. За фестивала в България се готви друг изпълнител – мъж, но за щастие на Алла той се оказва …гей. В тези години за съветската естрада това е доста странно и неприемливо, и ръководството бързо заменя изпълнителя с Алла, която трябва да изпее ”Арлекино” – хитова песен на много обичания в СССР български изпълнител Емил Димитров. Публиката в Слънчев бряг я посреща доста хладно и никой не очаква фурора след изпълнението й. В журито на конкурса е и Емил Димитров. Вечерта, в която Алла трябва да се представи, му се налага да отиде до София. Синът му е вдигнал много висока температура. Затова той гледа състезателната вечер по телевизията. След изпълнението на Алла Пугачова Емил направо онемява от перфектната интерпретация. Сутринта хваща първия самолет за Бургас, застава пред хотелската й стая в Слънчев бряг, в ръцете си държи огромен букет рози, а в очите му блестят сълзи. На въпроса кой сте вие, отговорът е: ”Аз съм Арлекино”, казва Емил Димитров и подава цветята. За първи път Златният Орфей е даден на рускиня, която буквално преражда ”Арлекино”. Двамата изпълнители стават близки приятели, а Пугачова започва да нарича Емил – ”Мой Арлекино”. Когато преди години българинът пее в Москва, тя неочаквано изскача зад гърба му и също се включва в концерта. По-късно Емил разбира, че Пугачова е избягала от болница само за да присъства на шоуто му. Пристигнала в залата с нахлузени на босо обувки. По време на прощалния й концерт в София на 4 март 2010 г. – част от голямото й турне, звездата на руската естрада за пореден път показва уважението си пред Емил Димитров, като пада на колене пред него в препълнената зала. Това става на концерта в НДК, когато Емил е качен на сцената на инвалидна количка. „Арлекино за мен е събитие. Съдбоносна песен. Емил Димитров е записан със златни букви в книгата на моя живот. Задължена съм на Емил и като към композитор… Винаги ще обичам България, тя е страната, която ме направи богиня.” След завръщането си в родината, тя буквално е залята от народната любов. Алла постепенно се превръща в най-коментираната и обсъждана певица, валят предложения за концерти отвсякъде – от Прибалтика до Урал и Сибир. Ето как България променя живота й. Днес – 44 години след участието й в конкурса в Слънчев бряг, Пугачова продължава да е на върха и да бъде звезда номер 1 в Русия. Тя е остроумна, оригинална и със сложен характер. Наричат я скандална, екстравагантна, своенравна… Знаят я всички – от най-малките, които крещят силно името й, докато майките им готвят в кухнята, а Тя се появява по телевизора. До най-големите, за които песните на Алла са техния живот. За нея има толкова митове и легенди, колкото няма за нито една друга руска знаменитост. Много от тях са истински, много от тях са и абсолютна измислица. Десетки любовни истории, пет официални брака, дълги години борба с килограмите – и всичко това подчинено на една толкова простичка цел – да бъде щастлива. Макар биографията й да е общодостъпна, неизвестностите и слуховете за нея започват още от рождената дата и името й. Най-разпространеният слух е, че истинското име на звездата е Фаина Боруховна Певзнер, а руското й трябвало само за кариерата. Някои нейни биографи твърдят, че Алла може би е родена още през 1943 г., когато майка й Зинаида Архиповна Одегова има роман с цирковия актьор Йосиф Бендицкий, с когото гастролират заедно по фронта с бригада артисти. Според официалната версия Алла е родена на 15 април 1949 г. в Москва. От появата й на сцената започна и нейната първа и най-сложна роля в живота – да изглежда щастлива. И богата. Най-коментираната част от живота й винаги са били мъжете. Пугачова има толкова много романи, че трудно могат да се съберат в една книга. Официалните се знаят – пет, но неофициалните са много. А между тях куп известни личности. Приписват й и любовна история с Владимир Висоцки малко преди да се появи в живота му френската киноактриса Марина Влади. С барда я запознава през 1966-а комсомолският секретар на отряда на космонавтите Герман Соловьов. Двамата без малко да се оженят, но съдбата решава друго – разделят се. Мълвата говори, че именно Висоцки е причината за неосъществената сватба на Алла с космонавта. Артистът се влюбва до полуда в рижия тайфун с бездънни синьозелени очи. Алла обаче не може да се примири, че ще трябва да дели актьора с други съперници. По-късно бардът написва за нея песента ”Я несла свою беду”, но така и не успява да я чуе в изпълнение на Алла: в същата вечер, когато трябвало да я изпее за пръв път на концерт, поетът Висоцки умира. Първият официален съпруг на руската прима е литовецът Миколас Орбакас, с когото сключват брак през септември 1969 г. И както се случва не веднъж в живота на Алла, срещата с него предсказва нейна приятелка поетеса. ”Първият мъж, когото срещнеш в Цирковото училище, ще ти стане съпруг.” Така и става. Съдбата им се решава за 7 секунди, в които те се гледат и между тях минава искрата. От любовта им се ражда дъщерята Кристина. Днес Кристина Орбакайте е една от най-известните певици в Русия. Втори официален съпруг на звездата е известният режисьор и продуцент Александър Стефанович, той измисля образа й: скандалност, изповедни песни на тема самота и любов без отговор. Бракът им обаче се разпада през 1980-а. Успешният творчески живот на Алла тече на фона на скандали, смени на мъже и фаворити. Междувременно тя минава под венчило трети път (1985 г.). Този път с директора на ”Росконцерт” Евгений Болдин, а някои веднага заподозират сметката в този брак. Толкова са отдадени на кариерата си, на концертите, които следват един след друг, че дори не ги интересува детето, което Алла носи – певицата прави аборт, а Болдин не я спира. Съпругът й е ръководител на нейния ”Театър на песента”. Само година след сватбата им обаче Болдин се превръща в неконтролируем донжуан, вкарвал в леглото си дори младички фенки на Алла, които денонощно обсаждат дома й. След като веднъж заварва неверника с две момичета в собственото си легло, примадоната слага край на връзката. Развеждат се през 1993-а, малко преди сватбата й с Филип Киркоров – съпруг номер 4. С красавеца с български корени Алла се запознава на новогодишно тържество в Кремъл – той е на 9, а тя е звезда и му дава автограф. Минават години и Киркоров превзема сърцето на примата с букет жълти рози през 1993-а. На следващия й рожден ден те са вече съпруг и съпруга, влюбени до уши, въпреки че женихът е с 18 години по-млад. Въпреки всичко, което прави, чувствата между тях се променят. Алла откровено заявява, че повече трудно може да изтърпи този нарцис, влюбен в себе си. Докато младият Филип влиза в театъра на живота, ранимата Алла иска да се посвети на семейството, и за да може да осъществи желанието си, се отказва да пее. Следващият й мъж най-после й дава онова, което е търсила от малка. Цял живот тя мечтае за спокойствие и истинско семейство – любим мъж и детски смях. И всичко става възможно след като среща Максим Галкин. По ирония на съдбата точно Филип запознава Алла с последния й любим, имитаторът комик и тв водещ. Той вече е заел мястото на Киркоров в дома на Пугачова, примата изглежда влюбена, драстично вталена, с годежен пръстен на ръката. ”Щастлива съм, какво значение имат 27 години разлика за истинската любов”, обявява в интервю вечната Алла. Когато Алла вижда за първи път Максим, веднага си помисля за него: ”Това е Хари Потър”. Между другото Максим също има българска история. Неговата майка Наталия е живяла две години в нашата страна. Точно след Втората световна война тя и родителите й са приютени в дома на фабрикант от Сливен. Алла и Галкин са заедно от 2001 г. С времето тези отношения се задълбочили и стигнали до сватбата. Казват, че на сватбата им през 2011 г. имало повече журналисти отколкото на важно политическо събитие. След като се женят, Алла отива да живее в замъка на мъжа си в селцето Грязь като истинска негова стопанка. На Галкин му се налага малко да прекрои своя дворец специално заради Алла Борисовна. Шест години след като подписват в гражданското, двамата закрепиха съюза си и с църковен брак. Алла Пугачова винаги е мечтала за голямо семейство и много деца. Щастието й обаче се усмихва преди няколко години. Двамата с Максим се решават на радикална стъпка. През 2013 година сурогатна майка ражда техните близнаци Лиза и Гари. Двете деца вече са на 6 и са пълни копия на родителите си – малката Лиза прилича на Алла, а Гари – на Максим. Между другото има една ужасна мистерия, който белязва всяка една от петте й сватби. В същия ден, в който тя подписва с поредния си съпруг, умира известен комунистически лидер със статут на диктатор. Виетнамецът Хо Ши Мин, китаецът Мао Дзедун, съветският Константин Черненко, както и севернокорейските диктатори Ким Ир Сен и Ким Чен Ир си отиват от този свят в ден, в който Алла се жени.  Днес Пугачова продължава да е звезда номер 1 на Русия. Продажбите на албумите й отдавна са надхвърлили 250 милиона копия. Триумфалният успех съпътства Алла Пугачова навсякъде – в Русия, САЩ, Франция, Германия, България, Финландия, Япония, Индия, Италия, Израел… Днес тя казва: ”Благодаря ти, Господи, за интересния живот”. Да, какъв живот, Алла… Живот като на кино.", "date": "2019.04.20", "title": " Алла Пугачова бяга от болница, заради Емил\t"}
{"url": "https://trud.bg/%d0%bd%d0%b0%d0%b4-130-%d0%bf%d1%80%d0%b5%d0%b4%d0%bf%d1%80%d0%b8%d0%b5%d0%bc%d0%b0%d1%87%d0%b8-%d1%81%d1%8a%d0%b1%d1%80%d0%b0-%d0%b2%d1%8a%d0%b2-%d0%b2%d0%b0%d1%80%d0%bd%d0%b0-%d1%80%d0%b5%d0%b3/", "text": "Над 130 представители на бизнеса събра във Варна регионален форум на тема „Инвестиции и бизнес”, организиран от Предприемачи ГЕРБ и Фондация „Ханс Зайдел”.  Сред участниците имаше предимно предприемачи от Варна и областта, но специално за форума пристигнаха и представители на частния сектор в Бургас, Враца, Добрич, Търговище. Кметът на града-домакин Иван Портних приветства гостите, като изтъкна ролята на европейското финансиранe за разширяване възможностите на общините да обновяват инфраструктурата и да подобряват средата за живот и бизнес. „Истинският капитал на града ни са младите и образовани хора, за които се стараем да създадем условия да се развиват и реализират именно тук”, категоричен бе Портних. По повод финансовите инструменти, които предлага Фондът на фондовете и които бяха сред акцентите на форума, кметът отчете, че община Варна към момента работи активно с фонда по три проекта – за Рибарското пристанище, за обновяване на филиала на театъра и на читалището в район „Владислав Варненчик”. „Варна е първият град, в който презентираме Фонд на фондовете и възможностите за привличане на инвестиции на регионално ниво”, заяви при откриването на събитието председателят на Предприемачи ГЕРБ Валя Чилова. „Много често бизнесът ни пита какво ще се случи, когато свършат еврофондовете, не се ли успиваме, разчитайки единствено и само на еврофинансиране. Затова смятаме, че все повече трябва да говорим за новите и различни начини за финансиране, без да е сложно технически, а да сме максимално полезни и на бизнеса, и на обществото”, отбеляза Чилова. „Европейските структурни и инвестиционни фондове (ЕСИФ) навлизат в нова епоха на финансови инструменти. Назад във времето се наложи като модел фокусът да е върху разходната част, перспективата обаче е да бъде върху финансово устойчиви проекти, базирани на стратегическо планиране и възможност да генерират приходи в бъдеще”, подчерта Ангелина Тодорова, ръководител на звено „Координация” на Фонд на Фондовете. По думите й глобалната сума, управлявана от фонда, е над 1,2 млрд. лв., които се цели да бъдат допълнени с частни финансови средства до 2,6 млрд. лв. „Половината от средствата са на разположение на предприемачите, а останалите – на проектните инициатори от публичния сектор. Гамата от инструменти е много широка, предлагат се възможности, включително и на физически лица и на съвсем стартиращи идеи и фирми, където предоставяме микрофинансиране, като се стига и  до продукти, насочени към най-високия сегмент развити иновативни предприятия. Средствата на Фонда са с нулеви лихви и такси, те се комбинират с частно финансиране при пазарни условия, което е и целта – допълнително да стимулираме частните инвестиции и частната експертиза. Работим с много банки, финансови посредници, в това число и лизингови дружества, микрофинансиращи интституции и други партньори”, разясни Тодорова пред предприемачите. В рамките на форума беше споделен и ценен опит на Столичната агенция за инвестиции и приватизация. Нейният изпълнителен директор Владимир Данаилов посочи, че активно помагат на бизнеса чрез информация, контакти, пазари, международна експанзия и консултации за финансиране. „Целта ни е обща: Развити региони за успешна икономика на България! Като първи регионален инструмент за икономическо развитие у нас ще се радваме да предадем добри практики”, отбеляза Данаилов и сподели, че чрез разработения формат „City to city” вече има сътрудничества с Лондон и Виена и рамково споразумение с още 43 града в ЕС. Във форума взеха участие и евродепутатите от ГЕРБ/ЕНП Ева Майдел, Емил Радев и Андрей Новаков.  „Във Варна сме, за да чуем от бизнеса как ЕС може да стимулира още повече предприемачеството. Освен за по-достъпно финансиране, продължаваме да работим за по-лесна и ясна информация. Затова поканихме и Звеното за консултации по еврофинансиране да представи възможностите за финансиране на преференциални условия и експертната помощ за привличане на инвестиции, които предоставят на българския бизнес”, коментира Ева Майдел. Варненският евродепутат Емил Радев запозна присъстващите с новите правила, които предвижда директивата за превантивно преструктуриране, втори шанс, процедурите по несъстоятелност и освобождаване от отговорност. „Тя е стъпка напред в правилната посока, защото ще улесни бизнеса и ще ограничи ненужната ликвидация на жизнеспособни предприятия, особено на малки и средни фирми”, категоричен бе Радев. Андрей Новаков отново опроверга фалшивите новини, че през следващия програмен период европарите за България свършват. „Митът рухна. Европейските средства не само че не свършват, а и се увеличават с над 3,6 млрд. евро”, категоричен бе най-младият евродепутат в ЕП през този мандат. Новаков представи новата опция на своя сайт, наречена „Еврофинансирай”. „Тя функционира лесно и достъпно като безплатна търсачка, актуализира се всекидневно и помага на хората да се ориентират бързо и точно в морето от информация за европейските програми”, обясни евродепутатът. На поставените въпроси относно програмата А.L.E.C.O. за обмен на опит в най-големите и успешни компании извън ЕС, той информира, че вече има около 790 кандидати. „Към Нова година кандидатите от България бяха на трето място по брой на одобрените. Целта ми е да се увеличат държавите в списъка на програмата, а също и бюджета”, отбеляза Новаков и припомни, че всеки, който се възползва от програмата, получава по 1000 евро месечна стипендия и до 800 евро за билет за пътуването си до съответната държава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.20", "title": " Над 130 предприемачи събра във Варна регионален форум за бизнес и инвестиции"}
{"url": "https://trud.bg/%d0%bf%d0%be%d0%b5%d1%82%d0%b5%d1%81%d0%b0%d1%82%d0%b0-%d0%bc%d0%b0%d1%80%d0%b3%d0%b0%d1%80%d0%b8%d1%82%d0%b0-%d0%bf%d0%b5%d1%82%d0%ba%d0%be%d0%b2%d0%b0-%d0%bf%d1%80%d0%b5%d0%b4-%d0%b2-%d1%82%d1%80/", "text": "Стиховете на Яворов – на български и на френски език – събрани в една поетична книга, потеглиха вчера от Поморие, за да търсят читатели из България и в родината на вечните поети Бодлер, Пол Клодел, Пол Валери, Маларме.  „ Светът заслужава нашия Яворов, който именно в Поморие създава 20 от най-красивите си стихотворения”, заяви поетесата Маргарита Петкова на премиерата на двуезичното издание „Яворов и морето”, която събра в поморийското читалище множество хора на изкуството, интелектуалци, журналисти. Разговаряхме с нея малко след като песните на големия лирик прозвучаха вълнуващо, в изпълнение на ученици от френската езикова гимназия в Бургас – „Градушка”, „Арменци”, „Прости”…  – Г-жо Петкова, какво има да ни каже Яворов днес? Вие лично какво имате нужда да чуете от него?   – Аз обикновено твърде лекомислено приемам поканите да изказвам своето мнение за такива колоси в нашата и в европейската култура, какъвто се явява и Яворов. Защото него го знам наизуст от дете – баща ми ми рецитираше „Градушка” още когато бях 4-5-годишна, а по-късно сама започнах да го откривам и да скътвам в себе си най-вече любовните му послания. Обяснимо е – големите любови са обикновено невъзможни. Яворов идваше при мен постепенно, с физическото ми и емоционално израстване, както и с обема на житейските и академичните ми познания. – „Тръпки ме побиват, като си помисля, че в недалечната 1914 година си е теглил куршума един български поетичен динозавър – Пейо Крачолов Яворов. Телеграфистчето от Анхиало, което изплака и изпя народните болки под градушките – убийци, и прие участта да рие като черен миньор в най-тъмните рудници на човешката душа…”. Записах си по време на премиерата тия думи на варненския поет Валери Станков. А вие как бихте определила Големия Яворов?   – Лично аз не бих го нарекла „телеграфистчето от Анхиало”, както го нарича с обич моят събрат по перо. Приела съм Пейо Крачолов като единственият Яворов в поетичното ни наследство. За мен той е наистина вселена и ще бъде преоткриван още и още от бъдещите поколения. Не вярвам в теорията, че мишката ще изяде книжката. Живо доказателство за това беше и премиерата за „Яворов и морето” с активното присъствие и участие на учениците от френската гимназия. Те рецитираха с плам и разбиране, което не може да мине в никакъв случай за формално училищно мероприятие по задължение. И слушайки ги, гледайки техните вдъхновени от живото слово лица, бих си позволила да отвърна на поетичните думи на Яворов „Деца, боя се зарад вас” с думите: „Не се бойте, децата ни ще надделеят на този все по-страшен свят, в който им се налага да живеят, благодарение и на вашите послания, които падат като живи плодоносни зърна в душичките им. И ще са благодарни, че все още ви има в учебниците им. Но и да се реши от някой, който ви е чел през пръсти и през липса на мисли, че сте овехтял и ненужен, пак ще ви четат, апокрифно и с жар, защото вие, г-н Яворов, сте вечен. Особено в страна, където обикновено убиват не със златна игла, а с дърварска секира.” Това, последното, е заемка от „В полите на Витоша” . Приемете го като една страшна, но точна метафора. – Какво знаете за пребиваването на Яворов в Анхиало?   – Не съм литературен историк и знам за пребиваването на Яворов в Анхиало ( днес Поморие – б.а.) общодостъпните неща. Телеграфист, който отива по назначение. Без особено въодушевление. Което е нормално – чирпанлията и морето тепърва ще се опознават, тепърва ще се вълнуват един срещу друг и един с друг. 20-те стихотворения, написани в Анхиало, са доказателство за сходството в характерите им. От светлите слънчеви зайчета, играещи си с вълните като пролетни минзухари на припек, „Жин-жан”-ите и тайните любовни погледи в „Калиопа”, до обрулените листи на надеждите, житейските градушки и клетите арменци, които пеят в ритъма на морската стихия през солените като нея сълзи. Аз споделям мнението, че Чирпан ражда личността Пейо Крачолов, а Анхиало – поета Яворов. – Как се роди сред поморийци тази идея – Яворов да бъде преведен на френски?  – Още през 2011 г. витаеше във въздуха тази идея. И това е естествено за поморийската интелигенция. Но както всички идеи, и на нея й трябваше време, за да узрее и да й дойде точният момент. И точните хора, които да я осъществят. – Знам, че автор на проекта и съставител на поетичния сборник „Яворов и морето” е журналистът Стоян Тончев. А преводач е българинът Атанас Ванчев Дьо Траси, който от 1966 г. живее в Париж. Автор е на десетки книги със стихове на френски, превел е над 50 световно известни поети…  – Ще добавя, че е номиниран за Нобелова награда за литература…. Трудно бе да се „въвлече” като главен изпълнител на идеята именно Атанас Ванчев дьо Траси, поетът, доказал, че превежда великолепно от матерния си български на придобития през годините и овладян до поетическо съвършенство съвсем нелесен френски. Както той сам изтъква в интервю пред Светла Асенова, Яворов е от мрачните поети, на които му е много трудно да влезе в образността и стилистиката – много по-трудно, отколкото в отговарящите на светлата му душа творци. И все пак дьо Траси прие тази идея като своя, може би своеобразен дълг , та след Ботев, преведе и Яворов. За наше щастие. Но това щеше да е труд напразен, ако д-р Васил Костадинов, собственик на Медицинската лаборатория „ Лина” не бе прегърнал от раз реалното й превъплъщаване в книжно тяло, във вещественост, която да извиси духа над земното. Щастлива съм, че поморийската управа също протегна ръка и така с общи усилия се стигна до възможността да се чете Яворов и на френски. – Чух д-р Костадинов да казва, че раждането на една книга е свещенодействие.   – Това е вярно усещане, поне според мен. – Чухме заедно „Две хубави очи” на английски. Хареса ли ви?  – Аз съм френскоезична, но без да съм полиглот, по слух „Две хубави очи” не може да звучи, освен красиво. Особено при професионални и отговорни преводачи. Музика и лъчи на езика на Шекспир. – Някой беше казал, че поезията е това, което се губи при превода. Дали е прав?  – Относно превода, който се явява единственото изкуство без муза, са казвани много неща, и всичките до едно, верни. Аз залагам повече на това, дето преводачът на проза е роб, а преводачът на поезия – съперник. Като оставям настрана съждението, че преводът е като жената – ако е хубав не е верен, а ако е верен, не е хубав. Тъй като самата аз превеждам, смятам, че по-точно е да се казва „адаптация”, вместо „превод”. Защото поетът, захванал се с нелеката задача да направи достъпни думите на свой иностранен колега до сънародниците си, влага и частица от своята собствена инвенция, от своя прочит на оригинала, от своето усещане за авторовите внушения. За да превеждаш качествено, е необходимо да знаеш своя собствен език по-добре от чуждия и да положиш цялото си усилие за разкриване на неговото богатство. Само така можеш да направиш творчеството на превеждания автор пълнокръвно и достъпно в цялата му мощ и прелест. Къртовска работа е. Но пък ако успееш, какво щастие! – Един от чешките преводачи на Яворов, Зденек Броман споделил, че яворовата поезия е рай, но превеждането й – ад. Дали и г-н дьо Траси така смята?   – То всеки превод е кротък ад за преводача. Трябва да се напъхаш в чужда кожа, а това става единствено, като излезеш от своята. Аз не се познавам лично с г-н дьо Траси, но съм имала щастието да бъда студентка, а след това и близка приятелка с неговия приятел – поетът и драматургът Радко Радков. Той ми е източникът за познаване на личността и делото на Атанас Ванчев. С него контактуваме и в социалната мрежа, но аз съм прекалено „малка”, за да достигна ръста на познанията и творчеството му. Спасява ме единствено познаването ми на френския език, който съм изучавала 16 години и мога да разбирам не само пет традиционни фрази на принципа, че всички сме парлевуфрансе. Мога да направя съпоставката между двата езика и най-вече да кажа дали се губи Яворов в дьо Траси, или той взима превес над Яворов. Няма нито едното, нито другото. Френският поет е превел българския с най-голямо внимание, отговорност и пиетът пред огромността му като творец. Не зная дали можете да си представите как се превежда напр. „старо-харо”, „боляркиня- сиротиня”, „зъл магесник-прокобесник” и още, и още… Само от „Калиопа“ са примерите. Но Атанас Ванчев се е справил, тъй щото да не се загуби ароматът на поемата. „Шапо!”, както казват французите. Ние го превеждаме като „Шапки долу”, а всъщност то значи просто „шапка” в буквален превод и „Свалям Ви шапка”, като идиом. Разбирате ли какво чудовище е преводът сега? – А какво ще си кажат Яворов и французите?   – Нека не забравяме, че самият Яворов като личност, в исторически план, не е безизвестен сред интелигенцията на Франция. Той е посещавал тази страна, знае езика й. Надявам се французите да прегърнат словото Яворово с присъщото за тях отношение към любовта като сила, която върти света – да го скътат редом със своите прокълнати поети, защото Яворов се родее по модернизъм, стилистика и себе израз именно с тях. Надявам се да оценят по достойнство неговото величие в европейската литература. За мен Яворов е вселена. Атанас Ванчев дьо Траси направи така, щото 20 ярки звезди от нея да станат видими за френскоезичните ценители на изящната словесност. – Позволете да цитирам пак Валери Станков: „Страшен съд е самото писане, ни казва Яворов, то е избраност, очистване, прераждане, катарзис, но и болка. Не само да питаш за битието, но да понесеш и отговорите.” Сравнете вие това послание Яворово с днешното писане – в интернет или само за пари, за възхвала на властта или омаскаряване на противниците й?   – Аз не мога да „вляза” зад думите на колегата си Станчев, но с мои думи мога да се включа в тази тема. Преди години отидох за пореден път в Чирпан и тогава имах щастието да отворят специално за мен неговата родна къща. Освен смъртната му маска над леглото и достъпния за всички посетители интериор, служителките бяха така любезни да ми покажат от една ракла лични вещи на поета. Дрехи. Една изключителна кадифена червена жилетка за костюм „от три части”, както е прието да се казва сега и чифт фини кожени ръкавици. Взех ръкавиците. Така ги държах и ги галех, че едната от дамите ми предложи да ги пробвам на ръката си. Опитах. Не го приемайте за кощунство, опитах. Моята ръка е мъничка – не можа да влезе, а аз се страхувах да напъна, защото я приемах за светиня, тази мека кожена ръкавица, която Яворов е разхождал в хладните дни по българските или френски улици. Какви ръце е имал този човек! Тесни, фини, с дълги пръсти, ръце, които еднакво добре са държали и пушка, и перо, и юздите на живота, който шеметно го е носил над времето и пространството до натискането на оня фатален спусък! Но не ръцете и ръкавиците са важни тук. В момента сякаш една сюрия графомани, или десет сюрии драскачи на псевдопоетични и псевдополитически рукоблудства, се опитват да се натикат в ръкавицата на гения. И няма как да им се получи. Защото фалшът става за овча кожа, която да прикрие сивата козина на посредствеността, злобата и мракобесието, но никога за ръкавица, която да бъде хвърлена в лицето на войнстващото бездарие, за да му пратиш секундантите си. Няма как да стане! А за дребните душици ръкавицата на Яворов никога няма да бъде по мярка. Нашият гост  Маргарита Петкова е родена в София. Завършила е българска филология във Великотърновския университет. Работила е като редактор „Алманах – Мизия”, в. „Луд Труд”, издателствата „Христо Ботев” и „Захари Стоянов”, БНТ и „Нова тв”. Автор е на 15 стихосбирки и над 200 текста за популярни песни, като „Болката отляво”, „Отведи ме оттук”, „Иване, Иване” и др.", "date": "2019.04.20", "title": " Поетесата Маргарита Петкова пред в. Труд: За дребните душици ръкавицата на Яворов никога няма да е по мярка\t"}
{"url": "https://trud.bg/%d0%bf%d0%b0%d0%bf%d0%b0-%d1%84%d1%80%d0%b0%d0%bd%d1%86%d0%b8%d1%81%d0%ba-%d0%ba%d0%b0%d1%82%d0%be%d0%bb%d0%b8%d1%87%d0%b5%d1%81%d0%ba%d0%b0%d1%82%d0%b0-%d1%86%d1%8a%d1%80%d0%ba%d0%b2%d0%b0-%d0%b5/", "text": "Католическата църква е под атака, заяви снощи папа Франциск, оглавявайки традиционната за Разпети петък процесия около Колизея в Рим, предаде ДПА. Церемонията е възстановка на страданията на Исус Христос по неговия път към Голгота, разпъването на Божия син и смъртта му. По традиция събитието се състоя на и около Колизея – място, където много ранни християни са станали мъченици по време на Римската империя. „Наш Бог Исус, помогни ни да видим през Твоя кръст всички кръстове в света“, каза папата в края на 90-минутната церемония в древния римски амфитеатър. Духовният водач на 1,3-те милиарда католици на планетата спомена „кръста на Църквата. . . която се чувства постоянно под атака отвътре и отвън“. Тези думи може да бъдат възприети като препратка към педофилския скандал, който измъчва Католическата църква от десетилетия и се разрасна през последните години, отбелязва ДПА. В друг вероятен намек за скандала, Франциск спомена за „кръста на малките, наранени в тяхната невинност и чистота“. Папата изброи няколко други съвременни страдалци, чието тежко положение сравни с това на Исус. Сред тях той спомена мигрантите, „които намират вратите затворени поради страх и сърцата заключени заради политически сметки“. Нощната церемония е събрала над 15 000 вярващи, според оценки на Ватикана. Папата, на 82 години, не се включи в самата процесия, а я наблюдава от подиум, от който се обърна към множеството и го благослови.  Тази вечер главата на Католическата църква ще отслужи великденско бдение в базиликата „Свети Петър“ във Ватикана. Кулминацията на проявите на папата по време на Страстната седмица ще бъде традиционното послание и благословия „Урби ет Орби“ (Към града и към света), които Франциск ще отправи утре, навръх католическия Великден, на площад „Свети Петър“ във Ватикана. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.20", "title": " Папа Франциск: Католическата църква е под атака"}
{"url": "https://trud.bg/%d1%85%d0%b8%d0%bb%d1%8f%d0%b4%d0%b8-%d1%85%d0%be%d1%80%d0%b0-%d0%be%d1%82-%d1%86%d1%8f%d0%bb%d0%b0-%d1%81%d1%8a%d1%80%d0%b1%d0%b8%d1%8f-%d1%81%d0%b5-%d1%81%d1%8a%d0%b1%d1%80%d0%b0%d1%85%d0%b0-%d1%81/", "text": "Хиляди хора от цяла Сърбия се събраха снощи в столицата Белград на митинг в подкрепа на президента Александър Вучич, предадоха световните агенции. Ройтерс отбелязва, че демонстрацията се е състояла на фона на започналите преди пет месеца опозиционни протести срещу Вучич. Митингът снощи в Белград бе заключителният от кампанията „Бъдещето на Сърбия“, в рамките на която президентът обиколи страната, за да представи постигнатите от него резултати и своите планове за бъдещето. „Благодаря ви. Вие показахте, че цените действията много повече от обещанията, че уважавате тези, които искат една добра, модерна Сърбия, повече от онези, които само я заплашват и разрушават“, обърна се Вучич към множеството. В дългата си реч сръбският президент призова за диалог с опозицията, но подчерта, че „ние няма да приемем никакви ултиматуми“. В сряда Вучич се закани вчерашната демонстрация да бъде от четири до шест пъти по-многобройна от най-големия опозиционен протест. Според проправителствени медии над 100 000 души са се включили в митинга снощи пред парламента – мястото и на последния опозиционен протест. Това число обаче изглежда сериозно преувеличено, отбелязва ДПА. Опозиционният блок, който оглавява протестите срещу Вучич – Съюзът за Сърбия – иска оставката на президента, свобода на медиите и рамка за честни парламентарни избори. За днес в Белград е насрочен нов митинг на опозицията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.20", "title": " Хиляди хора от цяла Сърбия се събраха снощи в Белград на митинг в подкрепа на Вучич"}
{"url": "https://trud.bg/%d0%b0%d1%81%d1%82%d0%b5%d1%80%d0%be%d0%b8%d0%b4-%d1%81-%d1%80%d0%b0%d0%b7%d0%bc%d0%b5%d1%80%d0%b8%d1%82%d0%b5-%d0%bd%d0%b0-%d0%ba%d1%8a%d1%89%d0%b0-%d0%bc%d0%b8%d0%bd%d0%b0-%d0%b1%d0%bb%d0%b8%d0%b7/", "text": "Опасният астероид GC6 с размерите на къща прелетя край Земята на разстояние 219 000 км от нея, съобщи порталът Space.com, позовавайки се на NASA. Астероидът бе засечен на 9 април. Вчера преди обед той доближил Земята на максимално близо разстояние – малко повече от половината разстояние до Луната. Скоростта му в този момент била 2300 километра в час. NASA класифицира астероида като “потенциално опасен околоземен обект”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.20", "title": " Астероид с размерите на къща мина близо до Земята"}
{"url": "https://trud.bg/17-%d0%b4%d1%83%d1%88%d0%b8-%d0%bf%d0%be%d1%81%d1%82%d1%80%d0%b0%d0%b4%d0%b0%d1%85%d0%b0-%d0%bf%d1%80%d0%b8-%d0%b3%d0%be%d1%80%d1%81%d0%ba%d0%b8-%d0%bf%d0%be%d0%b6%d0%b0%d1%80%d0%b8-%d0%b2-%d1%80/", "text": "Най- малко 17 души пострадаха при горски и степни пожари в Забалкайския край в Русия, предаде ТАСС, позовавайки се на местните власти. Осем от ранените са настанени в болница, като шестима от тях са в тежко състояние. По данни на руското Министерство на извънредните ситуации при пожарите са били засегнати 14 населени места и 130 сгради, 87 от които – жилищни. Повече от 100 човека са били евакуирани. Президентът Владимир Путин изслуша по телефона доклад на министъра на извънредните ситуации Евгений Зиничев за мерките, предприети за борба с огъня в Източен Сибир и разпореди да бъде подсилена групата, която се бори с природните бедствия. Пламъците се разпространяват бързо заради силния вятър. Пожарите вероятно са тръгнали от степите в съседна Монголия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.20", "title": " 17 души пострадаха при горски пожари в Русия"}
{"url": "https://trud.bg/%d0%ba%d0%b0%d0%ba-%d1%81%d0%b5-%d1%80%d0%b0%d0%b7%d0%b2%d0%b0%d0%bb%d1%8f-%d0%b5%d1%80%d0%be%d1%82%d0%b8%d1%87%d0%b5%d0%bd-%d1%81%d1%8a%d0%bd/", "text": "Първа среща…  Тя:  – Аз съм вегатарианка.  Той:  – Амиии… аз съм тиквеник! *** Червената шапчица вървяла през гората.  Изведнъж пред нея изскочил вълкът и викнал:  – Веднага давай!  – Ей сега се събличам!  – Да ти се не види и леката жена, аз баницата искам… *** Женските гърди са мощно оръжие – закопчава копченцето, мъжкият мозък се включва, разкопчава и край, мозъкът изключва… *** – Във CV-то ви пише, че сте лауреат за Нобелова награда! В коя област?  – В Монтанска! *** – Нали знаеш, че любопитството е…  – Да, да… прозорец към света! *** Жена влиза в бар:  – 2 големи уискита! – казала тя сопната.  – Ама ще успеете ли да ги изпиете, все пак големи, че и 2? – попитал барманът.  – А бе, споко, аз съм от Люлин!  Изпила ги тя и казала:  – Още 2 големи…  – Ама сигурна ли сте, няма ли да ви дойдат много? – отново попитал барманът.  – А бе, спокойно бе, аз съм от Люлин! – отвърнала самодоволно жената.  Обърнала и тях и казала:  – Сега искам двама мъже!  – Сигурна ли сте? Двама няма ли да са ви множко, ще издържите ли?! – попитал с недоумение барманът.  – А бе спокойно бее, аз съм от Люлин! – отвърнала отново жената.  След 3 часа жената едвам се довлякла обратно на бара, ходейки разкрачена и едвам гледайки, погледнала бармана и попитала със сетни сили:  – Защо не каза, че и мъжете са от Люлин, бе? *** На моя рожден ден идват само малцина избрани. Отначало истинските приятели, след това възмутените съседи и накрая изморен полицейски патрул… *** Един мъж се прибирал по-рано от командировка. Влиза в спалната си и какво да види. Някакъв тип се качил върху жена му и действа. На жена му й се виждат само стърчащите крака. Мъжът побеснял. Отишъл в кухнята. Хванал първия попаднал му пред очите стол. Откършил му крака. Върнал се в спалнята и набил прелюбодееца. Чули се страшни писъци и крясъци, а съпругът излязъл веднага на стълбите и треперейки си запалил една цигара да се успокои. В това време гледа, че жена му се качва по стълбите с торби на ръце.  – А?! Ти какво правиш тука? – удивен попитал мъжа.  – Бях до магазина. А ти рано си се върнал от командировка? А! Да не забравя. Дойдоха ни на гости сестра ти и мъжа й. *** Днес срещнах един приятел, който преди два месеца се раздели с гаджето си. Попитах го как е. Сподели, че още харчи февруарската заплата… *** Знаете ли, че:  – Успял човек е онзи, който е успял да отвори рибна консерва, без да се залее! *** Фейсбук го е нямало 3 часа, а все едно го е нямало 30 години! Демокрацията я има 30 години, а все едно я е имало 3 часа! *** – Когато съм нервна, ям шоколад!  – Та ти непрекъснато ядеш…  – Имам тежък живот… *** Жената е удивително същество…, има рожден ден, но няма година на раждане… *** – Пешо, какво е това червило в колата ти?!  – Имам си любовница!  – Уф слава богу, помислих, че си почнал да продаваш гримове! *** – Госпожо, изглеждате страхотно днес!  – Сигурно казвате така на всички красиви жени?  – О, неее… на красивите казвам друго! *** Тя беше толкова грозна, че когато ходеше в гората, вълците от страх си палиха огън! *** – Скъпи, снощи те сънувах в еротичен сън!  – Ехааа… и какво правех?  – Прибра се ииии… развали всичко!!! *** – Скъпи, какво най-много харесваш в мен? Перфектното ми тяло, красивото ми лице или интелигентността ми?  – Чувството ти за хумор! *** Един познат изля кафето си в колата ми… Някой да знае с какъв препарат се пере кръв? *** Седя на аерогарата, ще посрещам жената от Италия. Обаче има много голямо закъснение. От скука почвам да се разхождам и стигам до “Заминаващи”. Някакъв човек ме моли, за малко да съм му пазел куфара, докато той идел до тоалетната. Съгласявам се, не чак толкова охотно, но нали сме хора, трябва да си помагаме. Стоя и чакам. Минават 15 минути и почва да ми писва, а ония го няма. Отивам при един от гранична полиция и почвам да обяснявам ситуацията. Граничарят ме кани в една стая за протокола, взима ми личните данни… Стигаме до съдържанието на куфара, отваряме… вътре пълно с пачки. Почвам да се псувам:  – Как може да съм такъв тъпанар!? Тихичко да си бял излязъл, щях да взема едно такси за 10 лв. на километър, че ако искам и до морето…  Граничарите се спогледаха и започнаха да тъпчат пачки по джобовете, а на мен ми текат лигите…  – Какво стоиш, бе?! Прибирай и ти, ти си нашият ангел хранител…  Почвам и аз моментално да прибирам пачки. Взимам-пъхам, взимам-пъхам, свършват ми джобовете, почвам да пъхам в гащите си, пъхам като за световно… Събуждам се – цялото одеяло съм си напъхал в гащите… *** – Жена, как можеш да ме вбесяваш толкова много?  – Ееее… как… как… опит, стаж, квалификация! *** – Миличко, искам да говоря нещо с теб!  – Добре, но бързо и кратко!  – Ок… Триста лева… *** Българите се славят с умението си да намират изход от най-трудните ситуации. Но още по-известни са с това, да намират вход за тях! *** – Моята жена е на почивка и пише, че непрекъснато вали.  – А ти писа ли и?  – Писах й да се върне. Тук също вали, но по-евтино… *** – Нямах представа, че си толкова прекрасна…  – Е, па да беше попитал, щях да ти кажа… *** Английските учени са установили, че някои жени могат да бъдат едновременно и дъска, и дърво! *** – Как реагира жена ти, като се прибереш пиян вкъщи?  – Не знам, не съм семеен.  – Тогава защо пиеш? *** Моето гадже предпочита чай, аз предпочитам кафе. Поради това, когато се срещнем, пием водка! *** Умира тъщата. Зетят пише следния епитаф:  – “Боже, приеми я със същата радост, с която ти я изпращам!” *** Умната жена дори да забременее от любовника си, ще направи така, че да роди от съпруга си… *** Парадокси:  – Лягаш си за малко, за да си починеш – заспиваш.  – Лягаш си, за да почетеш – заспиваш.  – Лягаш си, за да погледаш филм – заспиваш.  – Лягаш си да спиш – стоиш буден. *** Семеен скандал в провинцията:  А млъкни, ма! Аз и на война съм бил, ама такова чудо не е било! Бомбардират, бомбардират, па спрат! При тебе спиране няма… *** – Здравей, искаш ли да излезем на разходка тази събота?  – Не, тази събота ще се омъжвам.  – Добре, а в неделя? *** Грабеж в бижутериен магазин. Пристига полицията, но вече няма никой, освен някакъв мъртво пиян алкохолик до контейнера отпред.  Арестуват го и го водят в рaйонното. Там започват да му топят главата в леген с вода, като периодично го вадят и го питат:  – Къде са диамантите? Къде са перлите?  След няколко процедури пияният им дава знак да спрат за малко и казва:  – Вижте какво, намерете си по-добър водолаз, аз в тая мътна вода никакви перли не мога да извадя…", "date": "2019.04.20", "title": " Как се разваля еротичен сън?"}
{"url": "https://trud.bg/%d1%86%d1%80%d1%83-%d0%b7%d0%b0%d0%bb%d0%b0%d0%b3%d0%b0-%d0%bd%d0%b0-%d0%bf%d0%b0%d1%80%d0%b8-%d0%b8-%d0%b8%d0%b7%d0%be%d0%b1%d1%80%d0%b5%d1%82%d0%b0%d1%82%d0%b5%d0%bb%d0%bd%d0%be%d1%81%d1%82-%d1%81/", "text": "ЦРУ на САЩ използва „пари и изобретателност“ в операциите срещу Русия и КНДР, съобщиха в. „Ню Йорк таймс” и ТАСС, позовавайки се на директорката на ЦРУ Джийн Хаспъл, която държа реч в Университета Абърн, щата Алабама. Тя заяви, че Русия и КНДР са двете страни, където „времето, парите и изобретателността“ позволяват на ЦРУ да постигне резултат. Засягайки въпроса за заплахите пред държавата, Хаспъл отбеляза, че мащабът на заплахите се преувеличава. „Понякога изпитвам обезпокоеност, когато се набляга на термина „заплаха”, заяви тя и поясни, че заплахите могат да бъдат сериозни, но не и за съществуването на САЩ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.20", "title": " ЦРУ залага на пари и изобретателност срещу Русия и Северна Корея"}
{"url": "https://trud.bg/%d1%81%d0%bf%d0%b5%d1%86%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%b8-%d0%b3%d0%b4%d0%b1%d0%be%d0%bf-%d0%b2-%d0%b0%d0%ba%d1%86%d0%b8%d1%8f-%d1%81%d1%80%d0%b5-2/", "text": "Специализираната прокуратура, ГДБОП и ОДМВР-Видин, с подкрепата на Дирекция „Жандармерия“ в МВР, извършват действия по разследване на организирана престъпна група за трафик на хора с цел просия (предимно в Кралство Швеция), както и пране на пари, съобщиха от спецпрокуратурата. Процесуално-следствени действия се водят в село Дреновец, община Ружинци. Извършват се обиски, претърсвания, изземвания, разпити на свидетели. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.20", "title": " Спецпрокуратурата и ГДБОП в акция срещу група за трафик на хора и пране на пари във Видинско"}
{"url": "https://trud.bg/%d1%81%d0%b5%d0%bd%d0%b0%d1%82%d0%be%d1%80%d0%ba%d0%b0-%d0%bf%d0%be%d0%b8%d1%81%d0%ba%d0%b0-%d0%bf%d1%80%d0%be%d1%86%d0%b5%d0%b4%d1%83%d1%80%d0%b0-%d0%bf%d0%be-%d0%be%d1%82%d1%81%d1%82%d1%80%d0%b0/", "text": "Сенаторката от Демократическата партия Елизабет Уорън стана първият кандидат президент, който призова Камарата на представителите да задейства процедурата по импийчмънт на президента Доналд Тръмп. Тя се позова на разкрития в разследването за руската намеса в изборите. „Докладът на (спецпрокурора) Мълър представи факти, показващи, че враждебно чуждо правителство е атакувало нашите избори през 2016 г., за да помогне на Доналд Тръмп и Доналд Тръмп приветства помощта”, написа в Twitter законодателката от щата Масачузетс. „След като бе избран, Доналд Тръмп възпрепятстваше разследването на тази атака”, добави тя. „Ако ние пренебрегнем нееднократните опити на президента да попречи на разследването, това ще нанесе колосален ущърб на нашата страна. Това ще позволи на сегашния и на бъдещите президенти да злоупотребят с властта по аналогичен начин“, пише още Уорън. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.20", "title": " Сенаторка поиска процедура по отстраняването на Тръмп"}
{"url": "https://trud.bg/%d0%bc%d0%b5%d1%81%d0%b5%d1%86%d0%b8-%d0%bd%d0%b0-%d0%b8%d0%b7%d0%b1%d0%be%d1%80%d0%b8-%d0%bf%d1%80%d0%b5%d0%b2%d1%80%d0%b0%d1%82%d0%bd%d0%be%d1%81%d1%82%d0%b8-%d0%b8-%d0%bf%d1%80%d0%b5%d1%86%d0%b5/", "text": "За последните 5 години турските граждани бяха подложени на 6 вота Изминалите избори в Турция, Словакия и Украйна изненадват със своя неочакван обрат и нови очертаващи се тенденции. Мирната и спокойна Словакия произведе поредица от прецеденти. За първи път президент на страната ще бъде жена, Зузана Чапутова. Адвокат по професия и напълно непозната досега в политиката, Чапутова беше подкрепена от малката Словашка прогресивна партия, която няма парламентарно представителство. Спечели с 58,3% от гласовете пред конкурента си и политик тежка категория Марош Шефчович, който остана далече назад с 41,7 процента. За сравнение, Шевчович отговаряше в словашкото външно министерство по въпросите на ЕС и НАТО, посланик в Израел, от 2004 г. постоянен представител на Словакия в Европейския съюз, от 2009 г. е еврокомисар по образованието и културата. При Барозу заема поста на заместник-председател на ЕК и еврокомисар по между-институционалните отношения. В ЕК на Юнкер отново е заместник-председател на ЕС и еврокомисар по енергетиката. Гласоподавателите категорично наказаха управляващата партия “Смер” чрез никому неизвестната Чапутова една година след убийството на журналиста Ян Куцияк, предизвикало масови протести. 27-годишният журналист и годеницата му Мартина Куснирова бяха застреляни от наемен убиец в дома им, намиращ се на 65 километра източно от столицата Братислава. Куциак разследваше връзки между калабрийската мафия Ндрангета и словашки политици и олигарси. И тук се очерта една нова тенденция, въпреки че след приемането в ЕС, словашката икономика се разви и жизнените й стандарти се повишиха,  много от словаците твърдят, че страната им не защитава върховенството на закона, с други думи няма справедливост. Това ги накара да залепят звучен шамар на окопалите се във властта вече десетилетия политици. Другата страна с изборни изненади беше Турция. На проведените там кметски избори управляващата партия на президента Ердоган, Партията на справедливостта и развитието (ПСР) загуби трите големи града Истанбул, Анкара и Измир. Въпреки че Измир винаги е бил бастион на опозицията от Народно-републиканската партия (НРП), победата им в столицата и Истанбул беше истинска изненада. В Анкара коалицията на НРП и “Партията на доброто” (Iyi Parti) на Мерал Акшенер издигнаха за кмет Мансур Яваш и спечелиха. Кандидатът за кмет на столицата Мансур Яваш води с 49,9 на сто от гласовете. Истинска паника настана, когато управляващите загубиха бастиона си Истанбул. Градът откъдето започна политическата кариера на Реджеп Тайп Ердоган, избран за кмет на града през далечната вече 1994 г. Срещу почти неизвестния кандидат на опозицията Екрем Имамоглу, управляващите издигнаха политик тежка категория, също бивш кмет на Истанбул, дългогодишен партиен активист на ПСР, бивш министър-председател и то в размирните години на преврата, Бинали Йълдъръм. Загубата все още не може да бъде осъзната и дори преди дни ПСР внесе иск за анулиране на изборите и ново гласуване в града. Хората на Ердоган предоставили три куфара с доказателства за нарушения. Борбата ще е за тези 13 400 гласа разлика. Висшата избирателна комисия предстои да разгледа извънредната жалба. Ако ВИК се съгласи с доказателствата, представени от партията на президента, за това, че в хода на изборите са били извършени различни нарушения, нови избори може да се състоят на 2 юни. Междувременно Истанбулската секция на Висшата избирателна комисия на 17 април връчи мазбата- официалния документ на кандидата на опозицията Имамоглу, че е спечелил изборите в града, като по този начин сътвори прецедент и вдигна мизата на максимум. Според последни данни след повторното преброяване на гласовете в истанбулската община Малтепе Екрем Имамоглу е получил 4 169 765 гласа, а неговият съперник Бинали Йълдъръм – кандидат на управляващата Партия на справедливостта и развитието, е бил подкрепен с 4 156 036 гласа. На 18 април в сградата на кметството Имамоглу прие кметските пълномощия от досегашния кмет на града Мевлют Уйсал от ПСР. Ситуацията е сложна, защото евентуално бламиране на новият кмет ще повиши напрежението сред и без това разделеното турско общество. За последните 5 години турските граждани бяха подложени на 6 избора. Страната премина през драстични катаклизми, като опит за военен преврат, последващи арести и масови съдебни процеси. Промяна на конституционното си устройство от парламентарна в президентска република. Нови избори за парламент и президент. Турция води две войни в Сирия, една в Северен Ирак и една вътрешна в Югоизточна Турция срещу кюрдските си сепаратисти. Вече се чувства една определена умора в турското общество. Под тези тежки за всяко общество събития държавата беше непрекъснато “стягана”, така че дълги години населението и държавата бяха на предел. Няма как едно общество да бъде държано дълго по този начин, ако не се виждат реални положителни резултати от това стягане в икономическото му благосъстояние. А последните резултати не са никак добри. Само за една година турската лира загуби около 40% от стойността си спрямо долара. В същото време инфлацията се удвои и в момента е 20%, а икономическият ръст спада. Безработицата в момента е 11%, което означава на практика, че около 3,5 милиона души в страната са без работа. Това е най-високото ниво на безработица от почти 10 години. Практически стопираният преговорен процес по присъединяване на Турция към ЕС също дава негативно отражение сред настроенията на младите хора, както и сред бизнеса в страната. И въпреки че и на нас ни обясняват колко бил важен малкият и среден бизнес в света, високият ръст се базира на силата на едрия индустриален капитал. Той от своя страна се нуждае от достъп до високи технологии, евтин финансов ресурс и обширен пазар. Това пред Турция предоставя и в трите компонента накуп засега единствено ЕС. Въпреки че ПСР продължава да държи селските райони и сумарно число от избирателите около 40% от населението живее в тези градове, които те загубиха. Там се изработва 60% от БВП на страната. Там са технократите, професионалистите, образованите кадри, младите специалисти, от които зависи и този БВП. Изненадата от изборите показа на управляващите, че тези въпроси няма как да ги отминат и е наближил определен праг, от който тенденциите вече се променят. Освен всичко друго, както и сред словашкото, но и в турското общество има усещането за липса на обективност и справедливост. Другата страна с изборни изненади е Украйна. Там се явиха също политически тежкоатлети, президентът Порошенко, бившият премиер Юлия Тимошенко и въпреки че наблюдателите предричаха финалната среща да е между тях, неочаквано се прояви един шоумен, комедиен актьор и водещ на хумористично предаване, който ги остави далеч зад себе си. Проучванията показват над 70% одобрение за Владимир Зеленски. Тук също имаме феномен на политическия маркетингов герой, нещо от рода на Макрон, италианските фаворити, Чапутова и др., които ще ги видим и на евроизборите. Водената кампания е типична продукция на новите политтехнологии. Зеленски съвсем умишлено пренебрегна традиционните тактики, като например организиране на големи митинги или разполагането по улиците на предизборни шатри, където се раздават флайери на минувачите. Съсредоточи кампанията си основно сред социалните медии, наблегна на скечове и пародии на противниците си. Той се представя за човек от народа, който може да се противопостави на корумпираните елити и на когото украинците могат да разчитат. В същото време зад него стоят сериозни олигарси, които в борбата за разпределението на наследството на Янукович, след Майдана бяха изтласкани от отбора на Порошенко. А именно Игор Коломойски, по чийто телевизионен канал се излъчва и шоуто на Зеленски, министърът на МВР, Арен Аваков, Валери Хорошевски, бивш шеф на СБУ – Службата за сигурност на Украйна и др. Нещо което показва, че съществена промяна в курса на Украйна след изборите няма да има. Проблемите на Порошенко със САЩ настанаха, след неправилния му разчет да заложи явно и то пред всички на кандидатката Хилари. Даже впоследствие, част от разследванията на шефа на предизборния щаб на Тръмп, Пол Манафорд бяха по подадена информация от Украйна, че той е имал отношения с бившия президент Янукович. Изглежда новата администрация заложи на нов по-атрактивен кандидат, който обаче ще запази основната линия, но няма да дразни толкова Доналд Тръмп, който е доказал, че не забравя. Каквито и да са политтехнологиите огромната подкрепа за Зеленски ни връща отново към феномените на изборите в предишните две страни. Умората от пренатягането на обществото, войните, липсата на икономически подем и повишаване на благосъстоянието и основното, видно и при Словакия, задълбочилото се усещане за липса на справедливост. За това и избирателите удрят звучен шамар на досегашните политици-тежкоатлети, защото, както е казал един американски президент, вещ в политтехнологиите: Можеш да лъжеш малко хора за дълго време, много хора за кратко, но всички за дълго време – не става!", "date": "2019.04.20", "title": " Месеци на избори, превратности и прецеденти\t"}
{"url": "https://trud.bg/%d0%b2%d0%be%d0%b5%d0%bd%d0%bd%d0%b0%d1%82%d0%b0-%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0-%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0-%d0%b8%d0%bd%d1%86%d0%b8/", "text": "Разследването на инцидента със срутената стена на бивше военно поделение в Хасково,   вече е поето от Военната прокуратура в Пловдив, предаде БТВ. Министерството на отбраната е било сигнализирано на няколко пъти за опасната постройка. Вече е ясна самоличността на загиналия мъж. От МО заявиха, че казармата е с отпаднала необходимост от 2001 г. Дни преди инцидента е започнал процес по бракуване на сградния фонд с цел разчистване и обезопасяване на мястото. От община Хасково оказват, че нееднократно са сигнализирали министерството, че оградата е опасна. Вчера по време на инцидента Илия Манолов на 30 метра от мястото, където става срутването. „Имаше силен вятър, валеше. Първоначално чух много силен удар и си помислих, че е автомобилно произшествие. Имаше завеса от прах и след като се приближих, видях, че стената е срината“, заяви свидетелят на инцидента. По думите му на мястото не е имало нито заграждение, нито предупредителни ленти или знаци. „Преди време имаше някаква лента, но тя стоя много малко и после всичко беше постарому“, каза Манолов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.20", "title": " Военната прокуратура разследва инцидента със срутилата се стена на поделение, която уби човек в Хасково"}
{"url": "https://trud.bg/%d0%bf%d0%be-7-%d0%b3%d0%be%d0%b4%d0%b8%d0%bd%d0%b8-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d0%bf%d0%be%d0%bb%d0%b8%d1%86%d0%b0%d0%b8%d1%82%d0%b5-%d0%be%d0%b1%d0%b2%d0%b8%d0%bd%d0%b5%d0%bd/", "text": "ВКС окончателно присъди по 7 години затвор по делото „Чората“ за петимата полицаи, обвинени за смъртта на Ангел Димитров – Чората, предаде БТВ. Един от обвиняемите – Мирослав Писов, определи съдебното решение като политическо.“Разбрахме го съвсем изненадващо. Обадиха ми се от адрес, на който съм живял преди 20 години и всички знаят, че не живея на този адрес в Благоевград, нито се водя по лична карта“, заяви той. „До този момент не сме виждали решението, нито са го виждали нашите адвокати“, подчерта Писов. Борис Механджийси, който също е сред обвиняемите, вече е приведен в затвора. Другите двама са си по домовете, а петият живее със семейството си в Германия. „Това е една политическа акция на групата на Лозан Панов, която още от самото начало проведе своето отношение към българската полиция. В случая ние сме представители на българската полиция, която е изпълнявала задачи по противодействие на наркотици и сексуална експлоатация. Това е политическо решение, защото то осъжда 17 души, български професори, които са постановили, че смъртта на лицето по време на тази полицейска операция няма връзка с действията на полицаите“ коментира Писов. Нашите адвокати ще пуснат жалба до главния прокурор, заяви той. По-късно Писов ще отиде до полицията в Благоевград. Чората почина на 10 ноември 2005 г. в Благоевград по време на задържането му при специализираната полицейска операция „Респект“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.20", "title": " По 7 години затвор за полицаите, обвинени за смъртта на Чората"}
{"url": "https://trud.bg/%d0%bc%d0%b8%d1%81%d1%82%d1%8a%d1%80-%d0%b1%d0%b8%d0%b9%d0%bd-%d0%bf%d1%80%d0%be%d0%b4%d0%b0%d0%b2%d0%b0-%d0%bb%d1%8e%d0%b1%d0%b8%d0%bc%d0%b8%d1%8f-%d1%81%d0%b8-mercedes/", "text": "Любимият Benz на комика Роуън Аткинсън ще бъде продаден на търг в края на май. Популярният актьор, известен като ценител и колекционер на автомобили, е решил да се раздели с изключително рядък модел Mercedes 500 Е, произведен през 1991 г. и оборудван с 5,0-литров двигател V8 с мощност 326 к.с. Само 29 такива екземпляра с ляв волан са доставени и продадени в Обединеното кралство. Изпълнителят на култовата роля на Мистър Бийн взима този мощен Benz като нов от магазина, но го кара само 2 години и го продава на свой приятел. Две десетилетия по-късно актьорът си купува обратно автомобила, за да се наслаждава отново на неговия класически стил и устремно ускорение. Атмосферният двигател V8 и ходовата част на модела са конструирани съвместно с инженерите на Porsche. Специалистите наричат Е 500 с определението „вълк в овча кожа”. Причината – външният вид на тежка лимузина прикрива състезателния нрав на модела, който ускорява за 5,5 секунди от 0 до 100 км/ч и развива максимална скорост 260 км/ч. Дивата мощ на 29-годишния Mercedes 500 E се обуздава от 4-бутални спирачни апарати с 300-милиметрови предни дискове. Водачът и пътникът до него се настаняват в луксозни спортни седалки Recaro с отопление. Макар че ще се раздели с любимия си Benz, актьорът Роуън Аткинсън остава собственик на впечатляваща колекция от ценни и расови автомобили. В нея изпъкват купе Rolls-Royce Phantom от комедията „Джони Инглиш”, Jaguar MK7 от 50-те години, Lancia Thema 8.32 от 80-те години, Land Rover Defender 90 от лимитирана серия Heritage, състезателна Lancia Delta Integrale, Aston Martin Zagato и Bentley Mulsanne Birkin.", "date": "2019.04.20", "title": " Мистър Бийн продава любимия си Mercedes\t"}
{"url": "https://trud.bg/%d0%bb%d0%b8%d0%bb%d1%8f%d0%bd%d0%b0-%d0%bf%d0%b0%d0%b2%d0%bb%d0%be%d0%b2%d0%b0-%d0%b7%d0%b0-%d0%bd%d0%b0%d1%81-%d0%b5-%d0%b2%d0%b0%d0%b6%d0%bd%d0%be-%d0%b4%d0%b0-%d1%81%d0%b5-%d0%bf%d1%80%d0%be/", "text": "„За нас е важно да се прочисти системата, дори това да донесе още щети на ГЕРБ“. Това заяви кандидатът за евродепутат от листата на ГЕРБ Лиляна Павлова по адрес на „Апартаментгейт“ пред  . Във връзка с дебата около предстоящите европейски избори, Павлова каза, че според нея кандидатите на БСП се опитват да подменят разговора за Европа с вътрешнополитически теми, тъй като не са запознати с работата на Европейските институции. „Изключително важно е да успеем да обясним на българските граждани защо е важно да гласуват и защо тези избори не са за парламент, а какво е значението на изборите на Европейския парламент и защо той е важен“, каза бившия регионален министър. Павлова смята, че Европа е на кръстопът, но за България е важно тя да е единна. Според кандидата за евродепутат на ГЕРБ ние трябва да имаме самочувствието на европейци, които могат да имат своя принос към континента. „Тяхната листа (на БСП – б.р.) е силно антиевропейска. По-голямата част от представителите в нея не познават добре институционалните и политически механизми на европейските институции. Те затова се опитат да захлупят европейския дебат с вътрешнополитически проблеми“, каза Павлова и добави, че от ГЕРБ са предложили както дебат по европейските въпроси, така и да има обединение за теми, които да са надпартийни и които българските представители да отстояват в Европейския парламент. „Ние не се кандидатираме за женската кеч лига“, така Павлова коментира реториката и поведението на Елена Йончева, водача на листата на БСП за евровота, и допълни, че според нея тя ще „опетнява имиджа на България в Европа“. Павлова заяви, че в последните години има тенденция на завръщане на българи в чужбина и трябва да се работи повече в тази насока. „Разликата между ГЕРБ и останалите (политически сили – б.р.) е, че в ГЕРБ се дават веднага оставки. Прочистването трябва да продължи“, това е причината, според Лиляна Павлова, имиджа на ГЕРБ да пострада най-силно от скандала с апартаментите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.20", "title": " Лиляна Павлова: За нас е важно да се „прочисти“ системата, дори това да донесе още щети на ГЕРБ"}
{"url": "https://trud.bg/%d0%b0%d0%bb%d0%b8%d1%81%d0%b8%d1%8f-%d0%b2%d0%b8%d0%ba%d0%b0%d0%bd%d0%b4%d0%b5%d1%80-%d0%bf%d0%b0%d0%ba-%d1%89%d0%b5-%d0%b1%d1%8a%d0%b4%d0%b5-%d0%bb%d0%b0%d1%80%d0%b0-%d0%ba%d1%80%d0%be%d1%84%d1%82/", "text": "Очаква се завръщане на Кристин Скот Томас “Tomb Raider: Първа мисия” с превъзходната Алисия Викандер в ролята на иконичната секси амазонка от едноименната компютърна Лара Крофт донесе 280 млн. долара от световния боксофис и оправда плановете за продължение. Още на премиеарата на първия филм звездата Виканде бе казала, че с удоволствие ще се завърне в ролята отново, стига да има достатъчно интерес. “Носителката на “Оскар” подбира внимателно проектите си и макар не всичките са разбиващи хитове, тя прави избори, които наистина й допадат”, припомня operationkino.net. Продължението беше официално потвърдено, а за сценарист е наета Ейми Джъмп, позната на публиката с филми като “Free Fire”, “Sightseers” и “High Rise” – и трите режисирани от Бен Уийтли. Но най-важният фактор за взимането на Ейми Джъмп е обстоятелството, че Алисия Викандер много я харесва. Според специалистите в областтна на този тип филмови проекти, ай-голям шанс за завръщане от първата част има класната Кристин Скот Томас в ролята на диаболичната Ана Милър.", "date": "2019.04.20", "title": " Алисия Викандер пак ще бъде Лара Крофт\t"}
{"url": "https://trud.bg/%d1%8e%d0%bd%d0%ba%d0%b5%d1%80-%d0%bd%d0%b5%d0%b7%d0%b0%d0%b2%d0%b8%d1%81%d0%b8%d0%bc%d0%be-%d0%be%d1%82-%d0%be%d1%82%d1%81%d1%80%d0%be%d1%87%d0%ba%d0%b0%d1%82%d0%b0-%d0%b2%d1%81%d0%b5-%d0%be%d1%89/", "text": "Все още има опасност Великобритания да излезе от Европейския съюз без сделка, заяви председателят на Европейската комисия в събота, като призова Лондон да се възползва от 6-месечната отсрочка, за да работи над детайлите на развода с Брюксел, предава Ройтерс. Юнкер даде пространно интервю пред германската медийна група Funke една седмица след като европейските лидер дадоха на Великобритания поредна отсрочка за Брекзит. „Никой не знае как ще завърши Брекзит. Това създава несигурност. Все още има страхове, че ще има твърд Брекзит без никакви договорки при излизането“, заяви той, визирайки дългосрочните негативни последици за европейската икономика. Въпреки че удължаването до 31 октомври не предлага никаква яснота за това, кога и дори дали, ще се състои Брекзит, Лондон трябва да използва времето умно, смята председателят на ЕК. „Надявам се, че британците ще се възползват от това време и няма отново да го пропилеят. Не можем да продължим да правим отсрочки безкрайно. Най-доброто решение за британците ще е да приемат Споразумението за оттегляне по време на допълнителния срок, който бе договорен“, заяви Юнкер.  Но Споразумението за оттегляне, договорено от премиера Тереза Мей с Брюксел, бе отхвърлено три пъти от британския парламент. Председателят на ЕК трябва да се срещне с президента на САЩ Доналд Тръмп на срещата на Г-20 в Осака през юни и предвиди , че предстои „оживена дискусия“. „Последният разговор продължи 6 часа и е добре, че вие не бяхте там“, разкри Юнкер, визирайки повишаването на тона по време на последния му разговор с Тръмп. През последните няколко месеца търговските отношения между САЩ и ЕС се влошиха сериозно заради наложените от Вашингтон мита и заплахите за нови. Попитан дали са възможни нови наказателни тарифи преди срещата на Г-20, Юнкер призова за търпение. Той призова Германия и другите страни да инвестират повече за растежа на Съюза, чиято икономика се очаква да се забави, един ден след като германският финансов министър Олаф Шолц изключи взимането на нови кредити, за да се стимулира анемичния растеж на страната. „Въпреки това, Германия трябва да използва финансовата си свобода за по-нататъшно намаляване на държавния дълг и увеличаване на инвестициите. Това включва и премахване на бюрократичните препятствия“, смята Юнкер. Той също така предупреди, че съществува риск от чуждестранни манипулации около изборите за Европейски парламент следващия месец, на които се очаква евроскептичните групи да се представят много силно. С очакваното участие на Великобритания, делът на евродепутатите евроскептици може да се увеличи до 14,3% от около 10% в момента, според резултатите от националните анкети, поръчани от Европейския парламент. „Виждам опити да се фалшифицират изборите за ЕП. Това идва от няколко централи и то не само извън границите на Съюза. Държавите в ЕС също искат да насочат волята на избирателите в конкретна посока чрез фалшиви новини“, заяви Юнкер, като добави, че Комисията е готова да се справи с този въпрос. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.20", "title": " Юнкер: Независимо от отсрочката, все още има риск от Брекзит без сделка"}
{"url": "https://trud.bg/%d0%b3%d0%bb%d0%b0%d0%b4%d0%b8%d0%b0%d1%82%d0%be%d1%80%d0%b8-%d1%81%d0%b5-%d1%81%d1%80%d0%b0%d0%b6%d0%b0%d0%b2%d0%b0%d1%82-%d0%b2-%d1%86%d0%b5%d0%bd%d1%82%d1%8a%d1%80%d0%b0-%d0%bd%d0%b0-%d1%81%d0%be/", "text": "Хипотезата е, че там през 342-343 г. е проведен прочутият Сердикийски църковен събор През 1919 г. България току-що е излязла от ужаса на Първата световна война. Икономиката е съсипана, стотици хиляди мъже са загинали по бойните полета. Точно тогава на ул. “Сердика” № 5 в центъра на София започват да правят изкоп за нова сграда. Неочаквано под кирките на работниците се показва ъгъла на масивна каменна плоча. Когато я разчистват, се появява великолепен релеф, представящ гладиаторски борби. Учените са на мнение, че това е своеобразен афиш, чрез който гражданите на древна Сердика са канени по трибуните на амфитеатъра. Сцените представят напрегнатата обстановка на арената. Вижда се борбата на хора с мечки, лъвове и крокодили, както и на животни с други животни. Точно както съвременната компютърна анимация ги пресъздаде в нашумелия филм “Гладиатор”. В долната част на стелата пък танцуват клоуни с маски на маймуни. Но учените забелязват в левия край и нещо особено интересно. Това е изобразена схематично сграда, на която се долавят арки и правоъгълни ниши за статуи. Няма съмнение, че каменоделецът е загатнал за самия амфитеатър на Сердика, където са провеждани кръвопролитните състезания. Никой обаче не предполага къде е той. Годината бе 2004-а и в центъра на София пак се строеше. На ул. “Будапеща” се издигаше нов хотел и изкопът бе само на стотина метра от местонамирането на плочата. Този път греблата на багерите попаднаха на останки от голяма обществена сграда. Собственикът на хотела финансира разкопките, а с тях се зае археологът Жарин Величков. След няколко дни той разчиства зидовете и разбира, че е попаднал на източната част на дълготърсения амфитеатър на Сердика. Археологическите разкопки в оживена градска среда са нещо невероятно тежко. Можеш да работиш само там, където се строи и то бързо, за да се спазят сроковете. В хода на проучванията се промени целият проект за хотела. Днес софиянци и гостите на столицата могат да видят експонирания в подземието на хотела открит тогава дял от амфитеатъра. Съвсем закономерно той получи името “Арена ди Сердика”. Но истинските трудности настъпиха през 2005 г. Тогава на Величков се отдаде възможността да се разкрие западния сектор на амфитеатъра зад Младежкия театър. На дълбочина започна да излиза подземна вода, която винаги е проблем при разкопките в София. Допълнително изкопите се пълнеха от спукани водопроводи и дори от канали за обратни води. За да се свърши максимално работа, се копа до ноември, когато образувалите се езерца започват да се покриват с лед. Накрая обаче усилията на археолозите бяха възнаградени и те можеха да разкажат за амфитеатъра на Сердика. Той е от т. нар. гало-римски тип и е бил един от най-големите в Европа. Негов близнак е амфитеатърът на древния Париж. Елипсовидната му арена е с размери 60/42 м и е само с десетина метра по-малка от тази на великия Колизеум в Рим. До момента са открити 26 седалки от жълтеникав пясъчник. В западната част на трибуните се запазени дори арките на проходите, свързващи коридорите между отделните сектори. На някои места са оцелели петите на сводовете, покривали помещенията и коридорите. От изток и от запад се очертават входове към арената. Вероятно единият е бил за бясно препускащите колесници, а другият за разярените диви животни. Главният вход е бил от юг откъм днешната ул. “Московска”. Там по естествения склон са били подредени най-много редове седалки и в центъра се извисявала императорската ложа. От север трибуни са липсвали или са били изградени от нетрайни дървени конструкции. Тази практика е характерна за края на ІІІ в., когато е издигнат Сердикийският амфитеатър. Тя се налага от икономическите проблеми на Римската империя и обедняването на градовете. Още при император Константин Велики през ІV в. съоръжението е разширено с нови редове седалки. Като амфитеатър то престава да функционира по времето на император Валент (364-378). Плочата-афиш дава възможността да си представим провежданите там борби на гладиатори с диви животни. Сградата е създадена в епохата на най-големия гонител на християните, император Диоклециан. Тогава наред с робите често сред гладиаторите се срещат професионалисти, участващи срещу пари в страшните битки. Този император нарежда сред зверовете на арената да бъдат хвърляни почитателите на новата вяра и това вероятно се е случвало на амфитеатъра в Сердика. Константин Велики променя всичко като въвежда християнството като основна религия в империята. Жарин Величков изказа хипотезата, че в тази най-голяма обществена сграда през 342-343 г. е проведен прочутият Сердикийски църковен събор. След забраната на гладиаторските борби в края на ІV в. помещенията на амфитеатъра са превърнати в нещо като съвременен жилищен блок. Археолозите откриваха отоплителни пещи и кладенци за вода. В малките стаички са живели по-бедни хора, а към VІ в. и новодошлите пришълци-славяни. Изоставено за няколко века, съоръжението отново е обитавано през Х-ХІ в. Находките показват, че в останките от амфитеатъра е била разквартирувана военна част. След ХV в. неговите руини са използвани за хановете, строени край главния път от София за Филибе, минавал под днешния бул. “Дондуков”. Най-сетне в ХІХ в. върху древните зидове са издигнати царските конюшни на владетелите от Третото българско царство.   Как е било в древен Рим В древен Рим гладиаторите обикновено са престъпници или роби, макар да са известни случаи на доброволци. Отначало това е наследено от етруските ритуално убийство на роби и до III в.пр.Хр. гладиаторските борби са съпровождали погребенията на знатни римляни. Към І в.пр.Хр. тези битки стават забавление за тълпата. В 65 г. пр. Хр. Цезар устройва гладиаторски борби на 320 двойки. Гладиаторите са обучавани в специални училища със суров режим. Често в тях избухват бунтове, като най-известно е въстанието на Спартак. В императорската епоха гладиаторските игри са духовна храна за плебса и съпровождат всички триумфи по повод на военните победи. При император Марк Аврелий в края на II в. битките между хора са забранени, но синът му Комод ги въвежда отново. През III в. вече се провеждат само схватки между гладиатори и диви животни, които окончателно са отменени при император Теодосий I в края на IV в.", "date": "2019.04.20", "title": " Гладиатори се сражават в центъра на София\t"}
{"url": "https://trud.bg/%d0%b8%d0%bd%d1%84%d0%be%d1%80%d0%bc%d0%b0%d1%86%d0%b8%d0%be%d0%bd%d0%bd%d0%be-%d0%be%d0%b1%d1%81%d0%bb%d1%83%d0%b6%d0%b2%d0%b0%d0%bd%d0%b5-%d1%89%d0%b5-%d0%b1%d1%80%d0%be%d0%b8-%d0%b3%d0%bb%d0%b0/", "text": "„Информационно обслужване“ ще брои резултатите от евроизборите на 26-и май. Късно снощи Централната избирателна комисия публикува на сайта си решение, с което възлага на дружеството компютърната обработка на данните в РИК и ЦИК от гласуването и издаването на бюлетин на ЦИК с технически носители за резултатите от гласуването в изборите за членове на Европейския парламент. За целта председателят на ЦИК Стефка Стоева ще подпише договор с „Информационно обслужване“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.20", "title": " „Информационно обслужване“ ще брои гласовете на евроизборите"}
{"url": "https://trud.bg/%d0%b8%d0%b7%d0%bf%d1%8a%d0%bb%d0%bd%d0%b8%d1%82%d0%b5%d0%bb%d0%bd%d0%b8%d1%8f%d1%82-%d0%b4%d0%b8%d1%80%d0%b5%d0%ba%d1%82%d0%be%d1%80-%d0%bd%d0%b0-%d0%bd%d0%b0%d1%86%d0%b8%d0%be%d0%bd%d0%b0%d0%bb/", "text": "Спешно са необходими още 10 млн. лв. за национална реклама  Как би могла да се развива още по-успешно дестинация София, как новите технологии могат да се превърнат в двигател за индустрията, какви са възможностите за насърчаване на инвестициите в туризма и как секторът може да мултиплицира развитието на родната икономика. Тези теми ще бъдат обсъдени по време на 6-та годишна среща на Националния брод по туризъм, организирана в партньорство с Министерство на туризма, Столична община и медийната подкрепа на в. „Труд”. Събитието ще бъде на 23 април в София, а каква е целта на форума разказва изпълнителният директор на Националния борд по туризъм (НБТ) д-р Полина Карастоянова. – Г-жо Карастоянова, на какви проблеми ще търси решение 6-та годишна среща на Националния борд по туризъм?  – Националният борд по туризъм е най-голямата работодателска организация в сектора и в това свое качество има отговорността да поставя актуалните въпроси на туристическата индустрия, както и да задава определен тренд на развитие. Събитието е своеобразна “среща на върха”, която дава възможност на едно място да се съберат всички основни фигури от туристическия и корпоративен сектор в България. 6-та годишна среща на НБТ се организира със съдействието на Министерство на туризма, Столична община и респектиращото партньорство на първокласните комуникационни, технологични и финансови лидери на пазара. Бих искала да благодаря специално на в. Труд за медийното партньорство и да се възползвам от възможността да поканя колегите от професионалната общност, тъй като регистрацията за събитието продължава и в момента на нашата уеб страница www.tourismboard.bg при много голям интерес. Големите въпроси, които ще търсят отговори на форума, се отнасят до създаването на дългосрочни модели за конкурентноспособността и развитието на българския туризъм. Подготвяме пилотен проект и визия за развитието на София като център за конгресен, културен и фестивален туризъм. Имаме самочувствието на новатори и затова поставяме фокус върху темата за “умният град” като двигател в развитието на градския туризъм. Това означава сигурност, свързаност, мобилност, иновации и екология. Темата е продължение на дискусиите от 5-та годишна среща за дигиталната трансформация в туризма. – Какво реално означава за туриста да попадне в един “умен град”?  – Това е съвременното удобство всеки един от нас чрез мобилния си телефон да “държи в ръката си” цялата информация за мястото, където се намира. Това прави един град по-привлекателен в два много важни аспекта. От една страна туристите с включването на мобилните си устройства да имат достъп до интелигентна и моногоезична информация. Вторият аспект се отнася за деловите посещения и в този случай леснодостъпната и подробна информация ще има дори още по-висока принадена стойност. Доскоро в туризма конкуренцията се развиваше между хотелите, ресторантите, кухнята, вината, природните и културни забележителности. Днес най-ожесточеното състезание е с времето – колкото по-бързо успеем да предоставим нужната информация на всеки човек, който дори неволно е обърнал погледа си към България или София, толкова по-успешни ще бъдем. – Как може да бъдат привлечени повече туристи в България?  – Предлагаме публично-частно партньорство с държавата и общините, за да излезем от ситуацията на “пасивна” дестинация, в която се намираме в момента. Съвместно с Министерството на туризма работим върху проект, който има за цел да проучи европейския опит за създаване на туристически фонд за национален маркетинг и реклама. Това ще даде възможност на широка основа с нисък праг на участие да се генерира сериозен ресурс, като втори стълб за финансиране. В момента наблюдаваме много висока активност на нашите преки конкуренти – Турция, Гърция, Египет, Мароко, Тунис и останалите средиземноморски и балкански държави. Затова е изключително важно да се вземе от страна на правителството незабавно решение за отпускане на целеви ресурс за реклама на туризма в българските и международни медии в подкрепа на индустрията, която по приблизителни данни за 2018 г. е внесла над 8 млрд. лв. приходи в хазната. – Каква сума е необходима за тази цел?  – Нашето предложение е да бъдат отпуснати 10 млн. лв., с които в краткосрочен план да преодолеем тенденцията за спад в ранните записвания и да стимулираме резервациите в последния момент. Необходимо е също създаването на структура, която през общините да финансира частично чартърните програми. Този ангажимент беше заявен неотдавна от Министър-председателя Бойко Борисов по време на визитата на Министър-председателя на Руската федерация Дмитрий Медведев. Бих искала да подчертая, че международната туристическа индустрия няма мандатен характер, затова и визията на НБТ е, че туризмът има нужда от програмно управление за 10 г. напред с професионален бизнес план, който да е гаранция за инвестициите, които държавата и частният сектор планират. Той следва да бъде аналогичен с проектната документация, която представяме в една банка, за да получим финансиране. Настояваме българската туристическа индустрия да има своята финансово-икономическа обезпеченост. Защото туристическият бизнес за България в неговия индустриален смисъл е един от малкото, да не кажем единственият, който има потенциал за нарастване в пъти като брой на туристи, приходи и дял в БВП. – Какви промени са нужни, за да заработят тези механизми?  – Необходими са мащабни промени в управленски и във финансово-икономически аспект, затова предлагаме увеличение на бюджета и специализираната администрацията на МТ. Това е необходимо, за да може държавата да изпълнява своята роля като собственик на големия капитал на туризма, а именно природните и културни дадености, които са публична държавна собственост. Ние имаме Царевец, Перперикон и Мадарския конник и според нашето родолюбиво отношение към историята те са съизмерими с Акропола, Колизеума или Мачу Пикчу. Но професионалният свят е безчувствен и за да се съизмерим с тези световни туристически атракции, трябва да ги покажем на света. Преди дни пред очите ни горя катедралата “Нотр Дам” в Париж и вярвам, че всеки един от нас е разбрал, че няма нищо по-лесно от това нещо безценно да бъде изгорено или разрушено. Днес повече от всякога трябва да се обединим зад това, което вече е постигнато, да го запазим и надградим. Да избършем праха от всеки камък, да го излъскаме, да му сложим табелка, да направим пейзажа около него красив. Ако всеки от нас направи поне една такава стъпка в живота си, то България ще бъде прекрасно кътче от световната туристическа карта. – Има ли България символ като “Нотр Дам”, който може да обедини нацията?  – Разбира се, патриаршеският храм “Александър Невски”, великолепната “Света Богородица” в Пловдив, Рилският манастир, като българска духовна обител и други значими религиозни и културни паметници. Колкото е трудно да нямаш какво да разкажеш за себе си, толкова е трудно и да имаш много. Голямото предизвикателство към всички нас, изпитанието за нашата интелигентност, е какъв да е разказът за България, за нас като хора, история, съвременност и общество. Голямата сила на едно общество е когато постига успехи, но една нация доказва колко е голяма по начина, по който съпреживява трудностите. Ние имаме своите малки изпитания всеки божи ден и от нас зависи дали ще успеем да изплуваме от блатото на посредствеността, от което сме затънали като общество. Вярвам, че си заслужава да обединим усилията си и, че всяка една такава стъпка води до малка, но смислена промяна. Натрупването на много малки и смислени промени ще създаде една голяма смислена промяна рано или късно. Нашият гост  Полина Карастоянова е доктор в професионално направление “Обществени комуникации и информационни науки”, УНИБИТ, магистър специалност “Икономика на търговията” в УНСС, втора магистърска степен по специалността “ПР и управление на масовите комуникации” в НБУ; учредител и Изпълнителен директор на Националния борд по туризъм; народен представител в 43-то Народно събрание.", "date": "2019.04.20", "title": " Изпълнителният директор на Националния борд по туризъм д-р Полина Карастоянова пред „Труд”: Умният град може да бъде най-голямото ни предимство"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b0%d0%b9-%d0%b9%d0%be%d1%80%d0%b3%d0%be%d0%b2-%d0%b2-%d0%b1%d0%be%d0%b9%d0%bd%d0%b8%d1%82%d0%b5-%d1%81%d0%bf%d0%be%d1%80%d1%82%d0%be%d0%b2%d0%b5-%d0%bc%d0%b8-%d1%85/", "text": "Бойните спортове ме карат да се чувствам щастлив – казва Николай Йоргов, световен вицешампион по карате киокушин за 2013-а. – Много от наученото ми помага и в живота. Дават ми увереност, но и умението да се справям с адреналина. Тази събота 28-годишният национал ще излезе във втория си мач на галавечерта по бойни спортове „Сенши” в „Арена Армеец”. Дебютът му във веригата бе впечатляващ през февруари във Варна. Тогава на таланта от Горна Оряховица му бяха необходими едва 20 секунди, за да нокаутира съперника. Но признава, че този резултат не му е рекорден. Приключвал е среща и за по-кратко време. Зад гърба си състезателят на „Армеец” има десетки титли от престижни турнири, ставал е шампион на Япония, както и втори в света на ръкопашен бой. Освен киокушин Йоргов е тренирал бокс, кикбокс, муай-тай… „Не мога да кажа кой спорт ми харесва най-много – признава той. – Пътят на боеца е всеки ден да усъвършенства уменията си, да надгражда наученото.”  И разкрива, че имало периоди, в които е тренирал дори по 6 часа на ден. Често на арената се случва бойците да стигат до размяна на тежки удари, които завършват със сериозни травми. „Не ме плаши, част от играта е – обяснява Николай. – Колкото си по-подготвен, толкова по-малка е вероятността да получиш сериозни наранявания.” А за боя си тази вечер Йоргов е амбициран пак да търси бърз нокаут. Въпреки че съперникът му Томас Дуве идва от школата на именития Петер Артс. Битката ще е в стил К-1 на кикбокса в категория 80 кг.", "date": "2019.04.20", "title": " Николай Йоргов: В бойните спортове ми харесва справянето с адреналина"}
{"url": "https://trud.bg/%d1%81%d0%bb%d0%b0%d0%b1%d0%be%d1%82%d0%be-%d1%82%d1%8f%d0%bb%d0%be-%d0%b2%d0%b5%d1%87%d0%b5-%d0%bd%d0%b5-%d0%b5-%d0%bd%d0%b0-%d0%bc%d0%be%d0%b4%d0%b0/", "text": "Евгения Джаферович е професионален гримьор, бивша плувкиня, участничка в Survivor, съпруга и майка на две деца. Специално за вас тя ще дава полезни съвети за грим, красота, хранене, тренировки и семеен живот.  Kато бивш професионален спортист, през годините съм се натъквала на всякакви диети и режими, които обещават перфектна фигура за отрицателно време. Самата аз съм се подлагала на по-строги хранителни режими, но само след ражданията ми. Тъй като по време на бременностите не съм се ограничавала от нищо, след това се наложи да се храня по-стриктно. Независимо дали една жена иска да отслабне след раждане или просто е натрупала излишни килограми, от голямо значение е какво прави след приключването на режима или диетата. Именно затова твърдя, че временното ограничване води до временни резултати. За една красива и поддържана фигура, е необходимо да се храним пълноценно и да тренираме редовно, но понякога може да се възползваме от малко помощ, както аз в момента разчитам на продуктите на Елансил по пътя към по-хубавото тяло за лятото. Наскоро от френската марка, която е пионер в борбата с килограмите, изработиха и таблетки, които ни помагат за по-добро балансирано хранене.   Не оставайте гладни Ключът към балансираното хранене е именно това – да не оставаме гладни. В най-добрия случай е препоръчително в менюто ни всеки ден да присъстват храни, богати на витамини, например зеленчуците и плодовете. Но не винаги намираме време да се храним пълноценно, затова е важно постоянно да имаме нещо под ръка. Един пакет сурови ядки са идеалният снак, който ще ни залъже глада, макар и временно. Друга опция са смутитата, които се предлагат почти навсякъде, а и с тях може да си набавим всички необходими витамини и минерали, и освен това са много питателни. Разбира се, здравословното хранене е най-големият фактор, ако искате да отслабнете, но разчитайки само на него няма как да постигнете желаната фигура, нито ще се чувствате добре. Загубата на килограми не означава задължително, че ще изглеждате добре. Слабото тяло, за щастие, отдавна не е на мода. Здравото и тренирано тяло, от друга страна, е далеч по-правилната формула за постигане на добра форма.   Вредната храна не трябва да се забранява Нито едно лишение от храна няма да ни накара да спрем да я искаме. Това правило важи и за всички останали аспекти от живота ни, просто така сме устроени. Ако си забраним нещо или ни го забранят, започваме да го искаме повече. Това наблюдавам и при децата ми. Давам им вредни храни, но винаги контролирам количеството. Забраната води до още по-голямо желание. Както казват – “Единственият начин да се отървеш от изкушението е да му се отдадеш”, а аз ще добавя – в разумни граници. Паралелно с това, не съм привърженик и на супер строгите диети – те ни изнервят, разстройват стомасите ни и имат йо-йо ефект. Тези диети не променят режима ни на хранене. След като приключат и когато се върнем към обичайните храни или сме твърде заети, много често посягаме на висококалорични храни, които провалят положените досега усилия. Точно там се раждат проблемите и затова не диетите, а балансираният и пълноценен хранителен режим води до постигане и поддържане на добрата форма.   Изграждане на хранителни навици В момента има много диети на мода, но аз не вярвам в този стрес за организма ни. Ако диетата е наложена от доктор и тя е заради здравословен проблем – подкрепям. Всякакви други диети, които ние някъде прочитаме, споделяме и започваме да следваме, за мен са много рискови. Не диетата, а изграждането на добри хранителни навици ще ни бъдат много по-полезни в борбата с килограмите, било то за отслабване или за поддържане на теглото. Един от начините да изградите такива навици у себе си, е да включите повече от сезонните плодове и зеленчуци в менюто си. Те не само че са винаги на разположение в супермаркетите и магазините, но и всеки сезон ще може да се възползвате от богато разнообразие, като по този начин няма да ви писват или да свиквате с тях. Така например през пролетта (и лятото, разбира се) най-вкусната вечеря за мен е истински розов домат, краставица, пресен лук и сирене – нещо много просто за приготвяне, което обаче ще ви засити и ще даде на организма ви необходимите витамини и минерали.", "date": "2019.04.20", "title": " Слабото тяло вече не е на мода\t"}
{"url": "https://trud.bg/%d1%88%d0%be%d1%84%d1%8c%d0%be%d1%80-%d0%b5-%d1%81-%d0%be%d0%bf%d0%b0%d1%81%d0%bd%d0%be%d1%81%d1%82-%d0%b7%d0%b0-%d0%b6%d0%b8%d0%b2%d0%be%d1%82%d0%b0-%d1%81%d0%bb%d0%b5%d0%b4-%d1%82%d0%b5%d0%b6%d0%ba/", "text": "Мъж на 46 години е с опасност за живота, след като катастрофира, а автомобилът му се запали на магистрала „Тракия“ при изхода за Бургас, предаде „Канал 3“, позовавайки се на информация от полицията. Инцидентът стана снощи, 19 април, около 21:05 ч. На автомагистрала „Тракия“, в района на изхода за Бургас, вероятно поради движение с несъобразена с пътните условия скорост (мокро пътно платно), самостоятелно катастрофира лек автомобил „Хонда CR-V“, с ямболска регистрация, управляван от 46-годишен мъж. От инцидента автомобилът излязъл от пътното платно и се самозапалил“. Мъжът е откаран в стабилно състояние в УМБАЛ-Бургас, но към момента той е настанен в реанимацията с опасност за живота. Огънят е овладян от екип на бургаската противопожарна служба. Поради инцидента се е наложило частично затруднение при придвижване на автомобилите, пътуващи в посока Бургас. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.20", "title": " Шофьор е с опасност за живота след тежка катастрофа на магистрала „Тракия“ край Бургас"}
{"url": "https://trud.bg/%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d0%b7%d0%b0-%d1%81%d1%80%d1%83%d1%82%d0%b8%d0%bb%d0%b0%d1%82%d0%b0-%d1%81%d0%b5-%d0%be%d0%b3%d1%80%d0%b0%d0%b4%d0%b0-%d1%83%d0%b1/", "text": "„На мен по-скоро в момента ми изглежда като малшанс и трагичен инцидент. Но въпреки това съм разпоредил още вчера да се направи   по цялата процедура, която се движи по събарянето на тази стена и въобще по този обект, за да сме наясно има ли някаква персонална вина в някоя от структурите, които отговарят за тези обекти с отпаднала необходимост“, това каза вицепремиерът и военен министър Красимир Каракачанов във връзка с оградата, която вчера  За опасната ограда, която е собственост на Министерството на отбраната, общината в Хасково многократно е сигнализирала. Мъжът загина, след като се срути оградата покрай бившето военно поделение на улица “Ком” в Хасково. Според очевидци човекът е вървял по тротоара, когато при силния вятър, оградата е паднала и го е затиснала. От 2001 г. теренът е с отпаднала необходимост за Българската армия. В дните преди инцидента е започнала процедура за бракуването на сградния фонд, с цел последващо почистване и обезопасяване на района, уточниха от Министерството на отбраната. Днес министърът също заяви, че имотът е с отпаднала необходимост от 2001 г. „На 15 март съм издал заповед да се започне обследване на този имот и да се пристъпи към процедура по малките обществени поръчки, тоест тези, които са до 5 000 лв. за фирма, която да реализира събарянето. Буквално преди няколко дни се е получила една оферта, ние сме длъжни да имаме три оферти. Това всъщност е един малшанс, защото действително е пристъпено в процедура по събарянето. Имало е обезопасителна лента, което е поставена и от общината, впоследствие и от полицията, но явно покрай тези ветрове, които са съборили стената, всъщност и вятърът, и дърветата, които вятърът е клатил са подпирали стената и са довели до нейното събаряне“, уточни Каракачанов. Дирекция „Инфраструктура на отбраната“ е тази, която се занимава, по думите му с обследването, наблюдението и съхраняването на тези имоти. Каракачанов подчерта, че е разпоредил вътрешна проверка, „говоря за структурата, която се занимава с тези имоти“. На въпроса дали може да се говори за човешка грешка тогава, той поиска да види какво ще покаже проверката. „Аз затова казвам според мен повече малшанс, защото има процедура в действие и се случва такова нещо“, посочи той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.20", "title": " Каракачанов за срутилата се ограда, убила човек в Хасково: Малшанс и трагичен инцидент"}
{"url": "https://trud.bg/%d0%bd%d0%b5-%d1%81%d1%8a%d1%87%d0%b5%d1%82%d0%b0%d0%b2%d0%b0%d0%b9%d1%82%d0%b5-%d1%82%d0%b5%d0%b7%d0%b8-%d0%bf%d1%80%d0%be%d0%b4%d1%83%d0%ba%d1%82%d0%b8/", "text": "Здравословното хранене не е само набор от полезни продукти, но и правилното им усвояване. Неподходящото съчетаване свежда до нула ползата дори от най-качествените компоненти. Специалисти в областта на храненето посочиха комбинациите, които се усвояват зле и трябва да ги избягваме в менюто си. – Кафе и ръжен хляб. Диетолозите отбелязват, че при тази комбинация кофеинът не позволява на организма да усвои полезните вещества от хляба. – Печен сандвич със сирене или кашкавал. Мнозина се глезят с такава закуска, но по думите на специалистите в стомаха ще бъдат усвоени само протеините от млечния продукт, докато скорбялата в хляба, която не е разградена, може да допринесе за образуването на вещества, които са потенциално токсични за организма. – Омлет с бекон и кашкавал (сирене). Блюдото съчетава няколко вида протеини, които са прекалено много за нормално усвояване. Вместо тази тежка закуска по-добре е да се ограничим с вкусен омлет със зелени подправки. – Макарони и домати. Ще кажете – та това е класиката на италианската кухня! Учените обаче отбелязват, че доматите зле се съчетават с храна, богата на скорбяла (каквато е пастата). Ако прибавим и сирене или кашкавал, храносмилането вече гарантирано е нарушено. – Хляб с конфитюр. Съдържащата се захар в сладкото в съчетание със скорбялата и протеините в хляба лесно предизвикват стомашна ферментация.", "date": "2019.04.20", "title": " Не съчетавайте тези продукти"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d0%b4%d0%b2%d0%b0%d0%bc%d0%b0-%d1%82%d0%b8%d0%b9%d0%bd%d0%b5%d0%b9%d0%b4%d0%b6%d1%8a%d1%80%d0%b8-%d0%b7%d0%b0-%d1%83%d0%b1%d0%b8%d0%b9/", "text": "Арестуваха двама души за убийството на журналистката Лайра МакКий в Северна Ирландия. Задържаните са на 18 и 19 години. Арестувани са по обвинения в  . Идентифицирани са от видеозаписи от охранителна камера и мобилни телефони. Лайра МакКий беше убита, докато отразяваше бунтове в град Лондондери. Тя стояла до полицейски автомобил, когато някой от протестиращите стрелял и я ранил. По-късно младата жена почина в болница. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.20", "title": " Арестуваха двама тийнейджъри за убийството на журналистка в Северна Ирландия"}
{"url": "https://trud.bg/%d0%bc%d0%b0%d0%bb%d1%8a%d0%ba-%d1%81%d0%b0%d0%bc%d0%be%d0%bb%d0%b5%d1%82-%d0%bf%d0%b0%d0%b4%d0%bd%d0%b0-%d0%ba%d1%80%d0%b0%d0%b9-%d0%bf%d0%bb%d0%be%d0%b2%d0%b4%d0%b8%d0%b2%d1%81%d0%ba%d0%be-%d1%81/", "text": "Двама души загинаха, след като малък самолет падна в землището край стадиона на пловдивското село Оризари. Това съобщи  , позовавайки се на информация от полицията. Инцидентът е станал около 10:20 часа тази сутрин. На мястото е имало демонстрация на дронове и самолетът е бил част от мероприятието. Машината е трябвало да направи заход, по време на който едно от крилата се чупи и самолетът се разбива. Един от загиналите е собственик на двуместния самолет, каза шефът на пловдивската полиция Атанас Илков. По непотвърдена информация двамата мъже са излетели от малко летище в Белозем. Според очевидци всичко се случило много бързо. В момента на инцидента в небето не е имало дронове. Откъсналото се крило е в момент отцепено върху тревнoто покритие на стадиона. Самолетът не е паднал в близост до къщи и хора. Противопожарната служба и полицията са на мястото. Районът е отцепен. Към момента текат огледи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.20", "title": " Малък самолет падна край пловдивско село, двама души загинаха"}
{"url": "https://trud.bg/%d1%82%d1%83%d1%80%d1%86%d0%b8%d1%8f-%d0%bc%d0%be%d0%b6%d0%b5-%d0%b4%d0%b0-%d0%b7%d0%b0%d0%bc%d0%b5%d0%bd%d0%b8-%d1%84-35-%d1%81-%d0%b8%d0%b7%d1%82%d1%80%d0%b5%d0%b1%d0%b8%d1%82%d0%b5%d0%bb%d0%b8/", "text": "Анкара може да се обърне към Москва, ако САЩ изключат Турция от програмата за създаване на изтребители бомбардировачи пето поколение Ф-35. Това съобщи вестник Defense News, позовавайки се на източник от въоръжените сили на Турция. „Не може да си позволим да не заменим Ф-35. Руските технологии за изтребители биха били първият и най-добър избор, ако нашите американски съюзници се държат не по съюзнически и поставят под съмнение участието на Турция в съвместната програма (по създаването) на изтребители“, изтъкна източникът. Той подчерта, че този вариант най-много подхожда на Анкара, ако се вземат предвид „геостратегическите оценки“. По-рано турският министър на външните работи Мевлют Чавушоглу заявяваше, че Турция може да се обърне към всяка друга страна, ако САЩ се откажа да й доставят F-35. „Има Ф-35, има и изтребители руско производство. Ако останем без Ф-35, ще бъдем принудени да удовлетворим потребността ни от изтребители, откъдето и да е. И така ще бъде, докато не започнем производство на собствени самолети”, каза той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.20", "title": " Турция може да замени Ф-35 с изтребители руско производство"}
{"url": "https://trud.bg/%d0%b4%d0%b5%d0%b2%d0%b5%d1%82-%d0%b4%d1%83%d1%88%d0%b8-%d1%81%d0%b0-%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b8-%d0%bf%d1%80%d0%b8-%d0%b0%d0%ba%d1%86%d0%b8%d1%8f%d1%82%d0%b0-%d1%81/", "text": "9 души са задържани при акцията във Видинско за разследване на просия и пране на пари предимно в Кралство Швеция. Това каза заместник-главният прокурор Иван Гешев   Специализираната прокуратура, ГДБОП, ОДМВР-Видин за разследването срещу организираната престъпна група. „Всички задържани са българи от цигански произход. Парите, които са събрани, са инвестирани в къщи и в скъпи коли, които вече са иззети“, заяви той. „Ще има разследване и за пране на пари, добави Гешев. „Ще назначим проверка на сградите и на приходите на лицата“, отбеляза зам.-главният прокурор. Той обясни, че в хода на разследването са претърсени 9 адреса, а някои от задържаните имат роднинска връзка. „Образувано е досъдебно производство за група занимаваща се с трафик на хора, просия и лихварство. Групата е работила основно в Швеция. Изкарвали са социално слаби хора в Швеция да просят“, обясни той. „Този случай не е по сигнал на шведските власти, нито по телевизионни репортажи, делото започна след информация и добре свършена работа от ОДМВР-Видин“, изтъкна Гешев. „Ангажирали сме ДНСК, която ще извърши съвместно с общината, цялостна проверка на сградите, за законността на пристройките. Ангажирали сме НАП, които ще извършат проверка на придобитото от лицата в оглед на техните приходи. Съмнявам се, че могат да бъдат доказаните тези приходи“, посочи Гешев. „Съмнявам се, че с ТЕЛК, със социално помощи и без да имаш нито един работен ден, можеш да строиш такива сгради и да придобиваш тези коли“, допълни той. По думите му разследването по случая е от 2-3 месеца. Основно задържаните са от село Дреновец. Гешев отбеляза, че до този момент няма информация дали в просията са били включени и деца. „Информацията към този момент е тази, в понеделник или вторник ще бъде даден брифинг от Специализираната прокуратура и ГДБОП“, допълни Гешев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.20", "title": " Девет души са задържани при акцията срещу трафик на хора във Видинско\t"}
{"url": "https://trud.bg/%d0%b3%d0%bb%d0%b5%d0%b4%d0%b0%d0%b9%d1%82%d0%b5-%d0%bd%d0%b0-%d0%b6%d0%b8%d0%b2%d0%be-%d0%be%d1%82%d1%87%d0%b5%d1%82%d0%b0-%d0%bd%d0%b0-%d0%b3%d0%b5%d1%80%d0%b1-%d0%b7%d0%b0-%d0%b3%d1%80%d0%b0%d0%b6/", "text": "Започна отчета на ГЕРБ за провелия се в последните няколко месеца граждански диалог под надслов „Европа в нашия дом“, съобщиха от пресцентъра на политическата партия. Инициативата стартира на 11 февруари тази година във Велико Търново. Гражданските диалози на тема образование и регионално развитие обиколиха всички областни градове в страната, а в тях се включиха представители на образователния сектор, на бизнеса, на местната, изпълнителната и законодателната власт, както и хиляди граждани. Целта на инициативата бе да покаже на широката общественост как българските населени места са променили облика си вследствие на европейската солидарност, какви инвестиции прави държавата в приоритетното си направление – образованието, и да даде платформа за дискусия между граждани и представители на институции с цел получаване на обратна връзка за работата им.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.20", "title": " Гледайте НА ЖИВО отчета на ГЕРБ за гражданския диалог „Европа в нашия дом“"}
{"url": "https://trud.bg/%d0%bd%d0%b0%d0%bb%d0%b8%d0%b2%d0%b0%d0%bb%d0%b8-%d0%b1%d0%b5%d1%82%d0%be%d0%bd%d0%b0-%d0%bd%d0%b0-%d0%b1%d0%b5%d0%b1%d1%80%d0%b5%d1%88-%d0%b8-%d1%81-%d1%85%d0%b5%d0%bb%d0%b8%d0%ba/", "text": "Кладенците за фундаментите достигат до 28 метра дълбочина Кои са най-големите и интересни пътни съоръжения, по които минаваме пеша или с коли без да ги забелязваме?  Какви усилия е коствало изграждането им на строителите? Кои са най-старите мостове, по които се движат автомобили и днес? Как е построен най-високият виадукт на магистрала „Хемус” разказват строителите на съоръжението. Може би най-впечатляващият виадукт у нас е „Бебреш” на магистрала „Хемус”. Изграждан е от 1977 до 1986 г. заедно със всички 15 мостови съоръжения на отсечката Витиня-Правец, включваща и три тунела. Виадуктът на магистрала „Хемус” е най-високият у нас, а доскоро и на Балканския полуостров. Издига се на 125 метра над терена. Причината за издигането на високите и тънки 11 броя стълбове е прекосяването на долината на река „Бебреш” по приетото трасе на магистралата. Технологията използвана при построяването на колоните, върху които се крепи връхната конструкцията, е пълзящ кофраж. Средно те са се издигали е с около 3-4 метра в денонощие. Необичайно беше отклонението на колоните от 70-тия метър нагоре дори при слаб вятър, но с течение на времето се привикваше, разказва инж. Владимир Жиянски, който е участвал в изграждането, а днес е управител на строително-надзорната фирма „Простар”. Общата дължина на колоните е 1,834 км. Вертикалността им се постигнала с българска лазерна технология, която позволявала от един източник да се калибрират няколко точки, разказва изпълнителният директор на „Пътинвест инженеринг” инж. Валентин Зарев, който е участвал в изграждането на съоръженията в най-трудния участък – пресичането на Стара планина между София и Ботевград. За да се осъществи фундирането на стълбовете са копани кладенци с диаметър 5 и 8 метра. На един фундамент, който е общ за двете колони, се копаят 8 броя кладенци в дълбочина на секции по два метра, които се армират и бетонират. След това се продължава със следващите два метра. И така докато се стигне до стабилна твърда основа, предписана в геологията на проекта. Общата дължина на първия тип кладенци е 193 метра, а на вторите – 168 метра. Връхната конструкцията на моста включва предварително напрегнати главни греди с дължина от по 58 метра всяка и тегло от 220 тона. Те са разположени над 12-те отвора на виадукта по 6 броя на всеки отвор при обща дължина на моста 748 метра. Характерно за всички съоръжения на автомагистрала ”Хемус” и автомагистрала ”Тракия” е че са проектирани от български проектанти и изпълнени с български материали, с изключение на някои дилатационни фуги и лагери, разказва инж. Ясен Ишев, който започва работата си като млад инженер по изграждане фундаментите на съоръжението като помощник технически ръководител в държавното предприятие „Мостстрой”, изграждащо обекта през 1977 г, в последствие и на виадукт Коренишки дол и съоръженията от тунел Топли дол до Правец. След това през годините, стъпка по стъпка, достига и длъжността директор на цялото предприятие. Днес инж. Ишев е председател на УС на Научно-техническия съюз по транспорта. За качеството на работата ни тогава говорят и фактите, че вече над 30 г. на съоръженията от Витиня до Правец не е правен основен ремонт и не е имало принудително затваряне на съоръжение, категоричен е инж. Ишев. ”Млади колеги при ремонт на някои от съоръженията наскоро ни питаха имат ли колоните въобще фундаменти, или това съоръжение няма пътна плоча?!?. След като намерихме и разгледахме проектите на съоръженията се оказа, че всичко има”, продължава инж. Ишев. Почвите, върху които са изградени, са от изветрял филит, който е изключително ронлив и според геоложките разбирания – млад терен, което го прави и нестабилен, допълва инж. Владимир Жиянски. Важното беше, че строихме съоръженията с неподправен ентусиазъм, с течение на времето знанията се увеличаваха и се достигаше висок професионализъм. Повечето бяхме млади момчета и горяхме от желание да работим, допълва инж. Жиянски. Как иначе щяха родните строители да успеят да се справят с подобно чудовищно съоръжение? Напрегнатите предварително греди за моста били произвеждани на полигон на място. Това била уникална за времето си технология. Всяка греда е с дължина 58 метра и тегло от 220 тона, разказва инж. Зарев. За да си представите за какви огромни тежести става въпрос ще ви припомним, че най-тежкото животно – синият кит, достига тегло от 20 тона. Тоест всяка греда е била с теглото на 11 сини кита. Непосилно бреме. За производството на гредите е направен бетон по специална рецепта с помощта на Научноизследователския строителен институт.  За да ги поставят на място била произведена специална кран ферма, тъй като такава българска машина дотогава нямало. Наложило се да направят съоръжението за пренасяне на гредите в Корабостроителния завод във Варна. Самата машина тежала 450 тона. Монтирането на гредите извършвал известния строител Дамян Илиев, който вече е покойник. Същият е участвал не само в изграждането на магистралните мостови съоръжения, но и при строителството на АЕЦ „Козлодуй”, ТЕЦ „Марица-изток” и ТЕЦ „Бобов дол”. Кран фермата също обаче се оказала недостатъчна. Наложило се за наливането на бетон да се използва и хеликоптер, който вдигал материала до върха на виадукта. Това се случило за първи път в България. В света да се използва вертолет с тази цел също е рядкост, допълва инж. Зарев. Причината да включат летателната машина в строежа били съкратените срокове и високите технологични изисквания. Затова и наливали бетон по ригелите и кавалетите на връхната конструкция с хеликоптера, който вдигал материала до колоните на виадукта. Удоволствието било скъпо, един час работа на летателната машина струвал 1200 лева – огромна за онова време сума. Но пък хеликоптерът улеснил работата и помогнал да се навакса част от забавянето по сложния обект.   Строителите без да искат прекъснали кабела на горещата телефонна линия София-Москва Съоръжението струвало над 25 млн. лв. Предизвикателствата при изграждането на виадукта започнали още при проектирането му. В конкурса идеи дали както родни, така и чужди специалисти. За всички стоманобетонови съоръжения на автомагистрала ”Хемус” и автомагистрала ”Тракия” са избрали за проектанти хора от отдел „Мостове” към „Пътпроект”, защото били най-добре конструктивно, технически, икономически и естетически издържани. Главен проектант е инж. Георги Тодоров, а в екипа му участват инж. Драго Драгоев и инж. Петър Минчев. Изпитванията след изграждането показват, че мостът отговаря на всички очаквания и изисквания, заложени от специалистите. Той е построен така, че може да издържи силата на земетресение от 8-ма степен по Рихтер и вятър от 180 км/час, разказва инж. Зарев. Освен това съоръжението е направено така, че да устоява и на големи температурни амплитуди. Самата работа също можело да бъде извършвана при екстремни условия. Строяло се и зимата при температура от минус 5 градуса. Като признание за работата и приноса си изявените специалисти получават и специално изработено метално отличие, върху което е изобразен именно виадукта Бебреш, който е най-сложният, строен при тези условия. Цената на цялото съоръжение била 25,056 млн. тогавашни лева. По времето когато левът се обменял срещу 1 долар. При площ от 20 523 кв.м. излиза, че всеки квадрат от мостовото съоръжене е струвал 1221 лева, пресмята инж. Зарев. Офисите на строителите първоначално били в един пригоден за целта овчарник. Заради дългото обитаване от животни импровизираната административна сграда гъмжала от огромни мухи по 4 см. Почти си бяхме направили график и норматив кой колко от тях трябва да избие, за да оцелеем ние някакси, смее се днес инж. Жиянски. Не липсват и звучащи комично сега „инциденти”. „Например с един багер случайно прекъснахме един секретен кабел, който се оказа, че е връзката към Петолъчката или така наречения „червен телефон” (горещата телефонна линия между София и Москва). След минути обектът се напълни с милиционери, а ние си нямахме представа какво точно се е случило”, разказва инж. Владимир Жиянски. След това имаше и втори случай на прекъснат секретен кабел, допълва инж. Ишев, но вече знаехме за какво става въпрос. По време на строежа между 1977 и 1986 г, за съжаление стават и значително по-тежки инциденти. При трагични случаи си отиват пет човека.   Изпитвали „Коренишки дол” с танкове Натоварили военни машини върху камиони, за да проверят здравината му Виадуктът „Коренишки дол” е отдалечен само на 3 км от своя по-голям събрат „Бебреш”, а изграждането им ставало паралелно, обяснява инж. Зарев. В участъка от тунел Витиня до тунел Топли дол (с дължина 11 км) 5,5 километра представляват виадукти, чието строителство продължило 13 години – от 1973 г. до 1986 г., като част от трасето била пусната и по-рано. Виадуктът е с дължина от 490 метра и е изграден по същия способ като „Бебреш”, за който вече ви разказвахме в другите текстове. Отново изкопали кладенци с диаметър по 5 и по 8 метра за всяка основа. Първите били с обща дължина от 285 метра, а вторите – 103 метра. Общата квадратура на съоръжението е 13 792 метра. Цената на целия виадукт е 14 258 814 тогавашни лева или по 1034 лева за квадратен метър, пресмята инж. Зарев. За да се положат огромните предварително напрегнати греди обаче трябвало да се измисли начин кран фермата да се придвижи от „Бебреш”, където била стационарно позиционирана, до отдалечения на 3 км виадукт „Коренишки дол”. Монтирането и демонтирането било изключително сложно. И щяло допълнително да забави работата. Измислили сложна система, така че да я придвижат на самоход. Тогава един от виадуктите, който днес е изграден между Бебреш и Коренишки дол, бил частично изграден до ригел и затова успели да я придвижат по ригелите на недовършения виадукт, разказва инж. Зарев. Придвижили я върху колички, което си било доста рисковано, а нещата хич не били лесни. Но се справили. Още по-интересен обаче бил начинът, по който изпитали мостовото съоръжение. За да се провери дали виадуктът ще издържи натоварването, предвидено по проект, докарали танкове и бронетранспортьори от съседни поделения. Качили военните машини върху камиони, за да тежат повече. Валеше дъжд, спомня си инж. Зарев. Сложили тежеста на най-неблагоприятното място, но съоръжението отговорило на изчисленията на проектантите. Тогава беше задължително да се прави изпитване на всяко едно мостово съоръжение, което се построи, разказва инж. Никола Палазов, един от основоположниците на модерното българско мостостроене, участват в изграждането на съоръженията между Пирдоп и Розино и на Аспаруховия мост.", "date": "2019.04.20", "title": " Наливали бетона на „Бебреш” и с хеликоптер\t"}
{"url": "https://trud.bg/%d0%b5%d0%bb%d0%b5%d0%bd%d0%b0-%d0%b9%d0%be%d0%bd%d1%87%d0%b5%d0%b2%d0%b0-%d0%b4%d0%b0-%d0%be%d1%82%d0%b2%d0%be%d1%8e%d0%b2%d0%b0%d0%bc%d0%b5-%d1%81%d0%b2%d0%be%d0%b5%d1%82%d0%be-%d0%b4%d0%be%d1%81/", "text": "„Вече 12-та година вървим към Европа с копнеж, че България ще се доближи до тази Европа – на социалната защита, достойнство и свобода, за която всеки от вас е мечтал”. Това каза водачът на листата на БСП за изборите за Европейски парламент Елена Йончева по време на представянето на листата на левицата. Тя добави, че българинът се стреми към Европа, в която гражданинът може да получи справедливост – и без да е приближен до властта. „Европа, където бизнесът не е подложен на рекет и можеш да получиш добро образоване, независимо от социалния си статус. В Европа, където доброто и безплатно здравеопазване е гарантирано от държавата”, каза още Йончева. Тя коментира, че днес бизнесът бяга от България, а парламентът работи за избрани клиенти – 72 процента от приетите закони са лобистки, според Българската стопанска камара. „Тотален е сривът на преките чуждите инвеститори – спадът е 11 пъти спрямо 2008 г., а здравеопазването се превръща в жест на милостиня, в зов за помощ”, коментира още Елена Йончева. „Преди 11 години бяхме на едно място по свобода на медиите с Франция. Тази седмица беше публикуван докладът на международната организация “Репортери без граници”. В него се казва, че: “България вече не е обетована земя на журналистиката. Организираната престъпност и властта в България подлагат на тормоз медиите”. Разбирате ли какво ни казват? Организираната престъпност и властта са едно и също”, заяви още водачът на листата на „БСП за България”. Тя бе категорична, че там, където няма свободна журналистка, се настанява диктатурата. „Днес страната ни се управлява от една банда, хора от престъпния свят. Те са завладели България. Те не могат да ни водят към Европа.Те не могат да защитават българския интерес”, заяви още Елена Йончева. Тя добави, че не могат, защото са зависими – от своето престъпно минало и от своето престъпно настояще. „Не могат, защото, ако преди са използвали малката бухалка, днес превръщат държавните институции в голяма бухалка срещу всеки, който не е част от бандата. Защото техните усилия са насочени за тяхното лично облагодетелстване”, категорична бе Йончева. Тя коментира още, че властта смята, че няма кой да я накаже. „Казва ни – “Хвани ни, ако можеш.” Смятате ли, че можем да ги хванем?”, попита Йончева. „За да можем да водим разговора за Европа, първо трябва България да е равнопоставена страна. Това е трудна битка, но левицата в ЕП успява да се бори за България и печели”, каза още Елена Йонева. Тя заяви, че левицата е спечелила битката да не сме втора категория граждани, които ползват втора категория продукти. „Създадохме нов икономически модел за развитието на Европа – Европейски социален стълб, който може да прерасне в ново законодателство. За да имаме социална защита, равни права за равен труд, общи принципи за определяне на минималната заплата и пенсия”, добави водачът на листата на БСП. Тя бе категорична, че В ЕП предстоят трудни битки – за преодоляване на неравенството, за присъединяването към Шенгенското пространство, за обща отбранителна политика, която ще даде възможност на Европа да бъде самостоятелен играч и да защитава интересите на всички свои членове. Елена Йончева бе категорична, че левицата ще победи на тези избори. „Трябва след тази победа да започнат такива промени, чрез които България да победи- революция в доходите, преодоляване на бедността и регионалните различия, свободни медии и справедливост”, коментира още тя . Йончева заяви, че днес битката не е само за Европейски парламент – това е битка за България. „Днес има два пътя пред родината ни – или позволяваме криминалното робство, в което живеем, да ни смачка окончателно, или въставаме. Това можем да направим на 26 май – с гласуване. Време е да заслужим свободата си, да отвоюваме своето достойно място в Европа”, заключи Елена Йончева АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.20", "title": " Елена Йончева: Да отвоюваме своето достойно място в Европа"}
{"url": "https://trud.bg/%d0%bc%d0%b8%d1%80%d0%be%d1%81%d0%bb%d0%b0%d0%b2-%d0%bf%d0%b8%d1%81%d0%be%d0%b2-%d0%be%d1%81%d1%8a%d0%b4%d0%b5%d0%bd-%d0%b7%d0%b0-%d1%81%d0%bc%d1%8a%d1%80%d1%82%d1%82%d0%b0-%d0%bd%d0%b0-%d1%87%d0%be/", "text": "„Това за нас не е съдебно решение, а е политическо решение на групата на Лозан Панов, която група има своето отношение по това дело още от самото начало, защото ние сме били в това дело представители на българската полиция, която е изпълнявала разпореждане на българската държава по противодействие на наркотици и сексуална експлоатация. Ние не сме ходили на някакви лични дела да извършваме, нито да убиваме човек. Това заяви днес антимафиотът Мирослав Писов, който заедно с колегите си Иво Иванов, Борис Механджийски, Георги Калинков и Янко Граховски са осъдени от  Всички осъдени разбрали случайно за присъдите си от медиите. И от съседи където на адреси са отишли полицаи и са ги търсили, за да ги арестуват и да ги приведат в затвора. Писов бил търсен на адрес в Благоевград, на който той не живее от 20 години. Днес в събота той пристигнал от София в Благоевград, за да разбере какво се случва. Признава,че всички са в шок и стъписани от ужасната присъда. Пред медиите Писов казва още: Това решение е политическо, тъй като то е насочено и срещу 17 души български професори, които са единствените компетентни, за да могат да дадат доказателства по това дело, които заявиха, че смъртта на лицето по тази полицейска операция няма връзка с действията на полицаите. Ако Лозан Панов е съдебен лекар, защото явно политик няма да може да стане, той не може да използва такива дела и такива изкупителни жертви, за да може да вземе държавната власт в България. Тези хора ползват съдебната власт в момента, за да атакуват българската държава, защото ние сме представители не на себе си в случая, ние сме представители на българското министерство на вътрешните работи, което е извършвало законна полицейска операция по противодействие на наркотици и сексуална експлоатация на български момичета. И затова в един момент се получава едно решение, което никой не го е виждал, каза Писов. Решението и мотивите не са известни и на другата страна-родителите на починалия при полицейската акция отпреди 14 години – Ангел Димитров/Чората/, както и на техния адвокат. И защитата на полицаите също не са били уведомени за решението на ВКС. „Аз знам за какво ни съдят. Защото тази група хора иска легализация на наркотиците и джендърски начин на живот в България. И тръгват на тотална атака в момента и използват това дело. Те ще направят и други неща аз съм сигурен. И просто ние ставаме една изкупителна жертва. Можеше да обявят решението в съдебната палата, да се явим, за да видят дали ние се крием. Има служби, дето могат да ни проследят, защото ние сме тук и ходим на работа. Трябваше в съдебна зала да ни прочетат решението и там да ни задържат. Може ли до този момент нито на адвокати ,нито на нас , нито на никой да се даде решение за какво те вкарват в затвора. Това е мракобесие, ами такова мракобесие не е било нито след 1944 г нито преди 1944година, каза още Писов. В затвора е приведен до момента само Борислав Миханджийски, каза Писов. Янко Граховски от години живее и работи със семейството си в Германия. Писов обяви,че ще пуснат жалба до Главния прокурор. Присъдата и арестът идват 14 години след злополучната акция „Респект”, 12 години съдебни дела, няколко осъдителни и още толкова оправдателни присъди. Парадоксалното е, че днешната акция с внезапното хвърляне в затвора на бившите полицаи идва след като миналата година ВКС прекрати делото поради изтекла давност. Тъй като решението, по което са постановени днешните арести, не е качено на страницата на съда, не е ясно по каква причина то е било възобновено и кой съдебен състав се е произнесъл окончателно по случая. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.20", "title": " Мирослав Писов, осъден за смъртта на Чората: Присъдите ни са политическо решение на групата на Лозан Панов"}
{"url": "https://trud.bg/%d0%b6%d0%b5%d1%80%d1%82%d0%b2%d0%b8%d1%82%d0%b5-%d0%bd%d0%b0-%d0%bf%d0%b0%d0%b4%d0%bd%d0%b0%d0%bb%d0%b8%d1%8f-%d1%81%d0%b0%d0%bc%d0%be%d0%bb%d0%b5%d1%82-%d0%ba%d1%80%d0%b0%d0%b9-%d0%bf%d0%bb%d0%be/", "text": "Експериментален самолет „Зодиак” се   около 10,20 часа тази сутрин и на място загинаха 42-годишният пилот и 18-годишно момче. Самолетът е трябвало да извърши полет над стадиона в селото като поздрав към участниците в планираното състезание с дронове. Според организаторката на състезанието Пенка Гарабетова загиналите са Стефан Василски и Валентин Аламански. Очевидци твърдят, че крилото на самолета се е отчупило и паднало да опит да бъде направена фигурата от пилотажа тоно. След това самолетът се ударил в дърво и паднал на брега на „Марица”. „Задържахме състезанието, защото първата награда в свободния стил беше осигурена от пилота, който загина, и беше 15-минутен полет с двуместен моторен самолет. Никой не е летял, състезанието не беше започнало, чакахме самолетът да мине над стадиона и да поздрави всички състезатели и да започнем. Само че се случи нещастие, крилото се откъсна и самолетът се разби. Обадихме се на телефон 112, двамата пилоти са загинали за съжаление. Те са Стефан Василски и Валентин Аламански. Василски е опитен пилот, има документ за лекомоторна авиация, летял е много, има много часове полети”, разказа Гарабетова.     АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.20", "title": " Разбилият се експериментален самолет „Зодиак“ край Оризари се е пробвал да направи тоно\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bf%d0%b5%d1%82%d1%8f-%d0%b0%d0%b2%d1%80%d0%b0%d0%bc%d0%be%d0%b2%d0%b0-%d0%bf%d1%80%d0%b5%d0%b7-%d1%82%d0%b0%d0%b7%d0%b8-%d0%b3%d0%be%d0%b4%d0%b8/", "text": "Милиони българи живеят и работят в преобразени градове. Това каза регионалният министър Петя Аврамова на отчета за гражданския диалог „Европа в нашия дом“. „За 2 месеца обиколихме цялата страна, срещнахме се „очи в очи“ с хората, чухме гражданите и местната власт, бизнеса и неправителствения сектор, за значението на европейската солидарност като инструмент за развитие на регионите“, заяви тя. „Спасени от разруха бяха улици, паркове, площади, културни и исторически паметници. Подобряват се водоснабдяването, социалната и образователна инфраструктура, градския транспорт, стотици обществени и частни сгради са енергийно ефективни“, обяви министърът. „Купени са 111 екологични автобуса и тролейбуса, изграждат се велоалеи и спирки, ремонтират се подлези и надлези“, коментира Петя Аврамова. Тя обърна внимание, че благодарение на европейската солидарност е довършена АМ „Тракия“ и се изгражда АМ „Струма“.„През тази година ще бъдат в изпълнение близо 119 км нови републикански пътища в България“, съобщи регионалният министър. Във всеки регион има пътища, които не са ремонтирани от 30 години, за наша радост много от критичните отсечки вече са обновени. Рехабилитират се над 820 км републикански пътища. Това каза регионалният министър Петя Аврамова. „Нуждите обаче са много по-големи. 8000 км от 20 000 км са в лошо състояние. За рехабилитацията и доизграждането на цялата републиканска пътна мрежа са необходими над 8 млрд. лева“, заяви Аврамова. „С въвеждането на тол системата очакваме да получим необходимите приходи за инвестиции в нови пътища, за рехабилитация. До тогава приоритираме по места най-неотложните обекти и работим по тях“, подчерта регионалният министър. „Цяла Северна България чака АМ „Хемус“, надеждите на Северозапада са свързани със скоростния път Видин-Ботевград. А на Югозападна България – с довършването на АМ „Струма“. Уверихме хората, че работим активно и по трите проекта“, обяви Аврамова. Тя изтъкна, че с добра организация е реалистично магистралата от София до Варна да бъде готова до 2024 година. „Напредва работата по скоростния път Видин-Ботевград“, посочи министърът и допълни, че в най-напреднала фаза е участъкът Мездра-Ботевград. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.20", "title": " Министър Петя Аврамова: През тази година ще бъдат в изпълнение близо 119 км нови републикански пътища"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d0%bd%d1%8f%d0%bc%d0%b0-%d0%b4%d0%b0-%d1%81%d0%b5-%d1%81%d1%80%d0%b0%d0%b2%d0%bd%d1%8f%d0%b2%d0%b0/", "text": "Хубаво е да правим такива събития на Лазаровден. Домакините събота на обед трябва да са си вкъщи, а не да се занимават с обществено полезен труд, а после демографски кризи. За догодина се планирали 360 млн. увеличение на учителските заплати, което ни придържа към поетия ангажимент – до края на мандата двойно увеличение на учителските заплати. Това каза министър-председателят Бойко Борисов по време на отчета за гражданския диалог „Европа в нашия дом“. На Вълчев съм му възложил бързо да проверят състоянието на всички училищни автобуси, можеш да разчиташ на още 20 млн.“, обърна се премиерът към просветния министър. И за още толкова в интерактивното обучение, допълни той. Направихме хубави паркове в София, за да има БСП къде да се събират, каза Борисов по повод днешното представяне на кандидатите за евродепутати на левицата в Южния парк. „В Южния парк нямаше кой да ти каже добър ден, в такова състояние беше, а днес там всичко е подменено.Днес гледам са се изтъпанили на Южния парк. Те ни връщат във времето на Третата коалиция“, коментира Бойко Борисов. „Инвестираме в образованието, защото те разчитат на къса памет и нискообразовани хора. Те – премиерът тогава, първата дама тогава, изгонената зам.-министърка за корупция“, уточни той. „Аз излизам и казвам, оставка за това и това. Ние не разбрахме тогава какво стана. Тези хора говорят, но ние нямаме един спрян фонд, една спряна програма. Ние нямаме един спрян фонд, те издигат манипулация за предизборната си кампания“, уточни премиерът. „Тези сега в Южния парк ни плашат. Ама хич не ни е страх от тях. Ние грешим, което показва, че не сме идеални“, допълни още лидерът на ГЕРБ. Те ни плашат с Европа – нас, които нямаме спрени нито еврофондове, нито програми. При всяко тяхно правителство спират всички фондове – те лъжата и манипулацията я издигат в основна предизборна платформа, каза Борисов. Няма да се сравняваме с чеверме социалистите. Не ги обиждам, цитирам Иво Христов. Не този Иво Христов, който нарече българите дебили, а този Иво Христов, който ги нарече чеверме социалисти. Това каза лидерът на ГЕРБ Бойко Борисов. „Явно паметта на хората е къса, а се надявам, че не е“, коментира той. „Да си спомним как панически бягаха след Тройната коалиция, когато направиха в мандата на БСП кабинета „Орешарски“. Как тези, които сега се заканват в Южния парк, панически бягаха и се пререждаха, през глава бягаха за Брюксел. Караха се за 20-20, дали да е Курумбашев или друг. През глава бягаха да се спасяват“, коментира Борисов. „Приеха си закон да ги брани от преследване. Те излезли да говорят и да сочат нас с пръст“, заяви Борисов. „Тоновете наркотици, които съм задържал при мои операции, не могат да ми преброят“, посочи той. „Нагли, грабежаджий, какви ли не – по техните управления рисуваха България с черепи и кости заради магистралните грабежи, а имахме магистрала до Пловдив“, обяви лидерът на ГЕРБ. До края на нашия мандат АМ „Хемус“ трябва да подмине Плевен и да стигне до Белокопитово-Буховци, каза той.  „Това не е предизборно“, поясни Борисов. По думите му опозицията ходи по улиците и мери фугите между паветата, а не признава направеното до момента. „До 26 април ще пуснем булевард „Левски“ във Варна. Искам всяка фуга да мине кметът и да я види“, отбеляза той. По думите след управлението на БСП всичко в държавата е било развалина. „Парите за „Хемус“ сме ги заделили. Във вторник правим 2 първи копки. При Ябланица почти пробихме планината. До Плевен започваме две копки едновременно. Ударно започваме Шумен-Търговище да довършим. Наредил съм на Нанков – Мездра-Ботевград до две-три седмици максимум да стартира. И обходът на Димово също, за да се подготвим излизайки от „Хемус“ да влизаме там. АМ „Струма“ въври добре, следващият месец ще подминем Благоевград и влизаме в тунела „Железница“. В рамките на следващите година и половина, две ще стигнем до Кресна – социалистическа мечта“, добави той. „Това е факт и ние ще го направим“, уточни Борисов. В началото на май започваме доизграждане на оставащите 20 км до границата със Сърбия, каза още премиерът. „Най-натовареният път Пловдив-Асеновград работи перфектно. Сега правят обходите. Подготвяме обходния път, защото сме обещали и на Пазарджик, да извадим трафика от града. Май месец в началото искам да го видя как го правите. И, за тези отсечки, които говорите, те вече работят. Аз не ходя на първа копка на гола ливада да ме снимат“, коментира Борисов. „В началото на май, последната отсечка започваме, защото сме се разбрали с Вучич и тези 20 км до границата да ги завършим и тях. В рамките на две години максимум ще ги завършим, до края на мандата“, увери Борисов. Много ме заболя от това, което ни се случи в миналите дни. Като ги слушам, това ме адски ме амбицира. БСП не могат да прикриват злобата си, каза лидерът на ГЕРБ. „Някой си беше позволил да ме коментира за „пълзящата диктатура“, че било бисер. Иронизирах Иво Христов заради „пълзяща автокрация“, обясни той. „Ако има автокрация как ще се съберете в Южен парк, как всички тези скандали ще са сутрин от 7.00 до 19.00 не спират? Апартаменти, къща, тераса, сауна, баня – от сутрин до вечер“, попита Борисов. „Ако няма свобода на медиите, как това ще се случва? Всички скандали излязоха по толкова явен начин – демокрацията си работи, каква автокрация“, коментира лидерът на ГЕРБ. „Толкова пъти не искам да ги коментирам заради стабилността и уважението между институциите, но когато върховният главнокомандващ призовава генералитета да не стои безропотно да слуша и да гледа – към какво ги предизвиква, не е ли към диктатура? Ако изкараш армията или призоваваш генералитета? Тогава си замълчахме“, каза още той. Те казват – ГЕРБ трябва да бъде заличена, както заличиха СДС, за да остане вечната БСП, БКП със същите хора. Те толкова са си повярвали, че са се променили и са различни. Те не могат да се променят, защото по действията им личи, че не са се променили, каза Борисов. „Ние в ГЕРБ нито имаме съдии, нито прокурори. Ние сме партия на 10 години“, коментира той. „Когато само ГЕРБ е атакувана, някак си е добре. Ние сме наложили този стандарт – виновните подават оставка и излизат. А те казват „Не, ние ще си работим, за нас не става въпрос“, заяви Борисов. „Разчитат на късата памет. Гледах ги с цялата Тройна коалиция и кабинета „Орешарски“ събрани на едно място в прекрасен Южен парк“, посочи лидерът на ГЕРБ. „За борба с корупцията говорят тези, които когато управляваха, не излизахме от прокуратурата и следствието – поръчкови, поръчкови, поръчкови, поръчкови, поръчкови дела“, подчерта той. „Тогава казахме, че вярваме на прокуратурата и на институциите. „Щом това ни се полага, нека да питат“, така отговаряхме“, изтъкна Бойко Борисов. „Източили парите, сега викат, че е политическа вендета – към кое? Към заменките, които бяха направени по време на Тройната коалиция ли? Кои ги преследва тях? Не си спомням“, заяви той. „Последният месец всеки, който по един или друг начин беше уязвен, си е подал оставка. Те техните оставки не ги слагат на масата. Щели да чакат проверка на институциите“, каза още Борисов. До днес бях малко ядосан на партията и на колеги в партията, защото допуснахме това, но като днес видях БСП в куп – трябва да направим така, че да не подложим държавата на това унижение да се върнат същите хора, заяви още. „Явно е, че листата им е Тройната коалиция, и Двойната след това“, коментира Борисов. „Според мен тяхната цел е да избягат пак в Брюксел, но ще „калят“ вътре в държавата, колкото могат“, заяви лидерът на ГЕРБ. „Да видят колко договора имаме със Световната банка. Как, ако е вярно това, което ще кажа, ще приеме през юли да се настани в София със Световния си център“, посочи Борисов. „Имате какво да говорите, имате какво да им докажете, вадите какво казват кредитните агенции. Колко са БВП, приходите, доходите, борбата с корупцията, контрабандата, заловените наркотици“, обърна се той към членовете на ГЕРБ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.20", "title": " Премиерът Борисов: Няма да се сравняваме с чеверме социалистите (ВИДЕО)"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d0%b3%d1%80%d0%b0%d0%b6%d0%b4%d0%b0%d0%bd%d0%b8%d0%bd-%d1%81%d0%b5-%d1%81%d0%b0%d0%bc%d0%be%d1%83%d0%b1%d0%b8-%d0%b2-%d1%82%d1%83%d1%80%d1%86/", "text": "Българският гражданин Теннур Илиязов Тахиров (31 години) е извършил двойно убийство в турския град Маниса, след което се е самоубил, предаде  , позовавайки се на турски медии. Бившата приятелка на Тахиров Рабиа Байрам, на 23 години, която е турска гражданка, му заявила, че не иска повече да го вижда и иска той да остави семейството й на спокойствие. Впоследствие Тахиров разбил вратата на дома на семейството и след скандал с майката на момичето Фатма Байрам я прострелял, след което застрелял на улицата и опиталата се да избяга през балкона Рабиа. След извършеното Тахиров се е самоубил с пистолета си. Трагедията се е разиграла вчера на обяд в община Юнусемре, област Маниса. При огледа полицейските служители са открили 9 гилзи – 3 в дома на семейството и 6 на улицата. До вчера турските медии съобщаваха само инициалите на човека и че е „влязъл в Турция от България“. Днес вече съобщават за националност, имена и години. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.20", "title": " Български гражданин се самоуби в Турция, след като застреля бившата си приятелка и майка й"}
{"url": "https://trud.bg/7-%d0%b3%d0%be%d0%b4%d0%b8%d1%88%d0%bd%d0%be-%d0%b4%d0%b5%d1%82%d0%b5-%d0%b7%d0%b0%d0%b3%d0%b8%d0%bd%d0%b0-%d1%81%d0%bb%d0%b5%d0%b4-%d1%83%d0%b4%d0%b0%d1%80-%d0%be%d1%82-%d0%ba%d0%be%d0%bb%d0%b0/", "text": "Седемгодишно момче е починало при пътен инцидент в центъра на Бургас. Малко преди 13 часа три деца пресичат ул. „Константин Фотинов“ в Бургас, при което движещ се автомобил засяга с калника едното от тях, предаде БНР. Две от децата избягали, а шофьорът – 45 годишен мъж, откарал пострадалото в болница, където то е починало. Пробата за алкохол на водача е отрицателна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.20", "title": " 7-годишно дете загина след удар от кола в Бургас"}
{"url": "https://trud.bg/%d0%ba%d0%be%d1%80%d0%bd%d0%b5%d0%bb%d0%b8%d1%8f-%d0%bd%d0%b8%d0%bd%d0%be%d0%b2%d0%b0-%d0%b5%d0%b4%d0%bd%d0%be%d0%bb%d0%b8%d1%87%d0%bd%d0%b0%d1%82%d0%b0-%d0%b2%d0%bb%d0%b0%d1%81%d1%82-%d0%b2-%d0%b1/", "text": "Тръгваме за европейски избори, за предсрочни парламентарни избори, но най-вече на битка за „Справедливост сега“. Това каза лидерът на БСП Корнелия Нинова по време на представянето на листата на „БСП за България“ в Южния парк. „Благодаря ви, че сте днес тук. Общински председатели, областни председатели, кметове, председатели на общински съвети, народни представители, членове на Националния съвет – вие сте моторът на БСП и ние заедно сме екипът, който тръгваме в една емоционална, красива и вярвам победоносна кампания. Тръгваме за европейски избори, за предсрочни парламентарни избори, но най-вече тръгваме на битка за справедливост сега. Слоганът на нашата кампания“, каза Корнелия Нинова. Според нея е необходима справедливост днес, не след пет и десет години и не с празни и кухи обещания. „Днес българският народ и Европа имат нужда от справедливост. Ние първи като партия приехме своята програма за икономически развита, социална Европа – Европа на равните възможности, Европа без две и три скорости. Днес представяме пред вас и лицата на тази кампания“, каза Нинова. По думите й трябва да бъде променен моделът на управление. „Скъпи българи, за това нещо просто се обръщаме към вас: излезте и гласувайте на 26 май. Не бъдете безучастни наблюдатели на началото на промяната. Бъдете активни съзидатели на човешкото си достойнство, на българското достойнство, на достойна България, справедлива Европа. „Справедлива сега“ – чрез нашите идеи, чрез нашия екип на 26 и с вашия глас: Победа за Европа и за България“, каза Нинова и пожела успех на всички кандидати за евродепутати. Пълзяща диктатура на опозицията е безсмислица, но eдноличната власт в България е факт, защото един човек управлява народа и неговите пари, каза Нинова. „С още нещо обаче днес трябва де се обърнем към българския народ. 26 май е важен, за да свалим правителството на ГЕРБ и „Обединени патриоти“, подкрепяни от ДПС. Нашата победа на европейските избори означава начало на промяната в България. Гражданите за европейско развитие на България (ГЕРБ) ни отчуждиха от европейските ценности, от българските ценности, лишиха ни от човешкото ни достойнство. Искаме свобода, основна европейска, българска и човешка ценност, но свободни хора ли сме днес? На едни от последните места по свобода на изразяване, на слово и медии. Който си позволи да мисли различно, да говори различно, да критикува, е подложен на безпрецедентен натиск. Ето ви Елена – най-ярък пример за това. Искаме равни възможности, но в България близките до властта са по-равни от другите“, коментира още лидерът на БСП. Тя посочи, че партията иска върховенство и равенство пред закона. „Оказа се, че колкото повече апартаменти имаш в България, толкова по си недосегаем за закона“, каза още Нинова. Според нея целта не е да падне една партия и да седне друга, а да се постави началото на промяна на модела. Нинова посочи, че много от хората гледат на европейските избори с недоверие. „Някои от вас не вярват, че Европа може да повиши доходите ни. Може, ако се преборим за минимална работна заплата и минимална пенсия. Ако се преборим за инвестиции в България, които да осигурят работни места. Други от вас не вярват, че Европа може да помогне на децата им. Може, ако нашите представители там, ако социалистите, левицата в Европа се преборим да наложим младежката гаранция, младежкия план за образование и за работа, културния чек за младите хора. Мнозина не вярват, че Европа може да помогне на българското правосъдие. Може, скъпи сънародници, ако изградим силна, независима и подчинена единствено на върховенството на закона европейска прокуратура. Да се гласува за европейските избори има смисъл, защото те са важни за всеки българин, за всеки дом, за справедливостта сега“, коментира Нинова. Тя посочи, че в Европа не трябва да се изпращат хора, които срещу потупване по рамото със силните на деня предлагат послушание, а достойни българи, професионалисти и подчерта, че листата на БСП включва доказани икономисти, финансисти, еколози, лекари, хора на образователната система и на културата, международници, авторитети в България и Европа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.20", "title": " Корнелия Нинова: Едноличната власт в България е факт"}
{"url": "https://trud.bg/%d1%81%d0%b0%d0%bf%d1%84%d0%b8%d1%80%d1%8a%d1%82-%d1%80%d0%b0%d0%b7%d0%ba%d1%80%d0%b8%d0%b2%d0%b0-%d0%bf%d1%80%d0%b5%d0%b4%d0%b0%d1%82%d0%b5%d0%bb%d1%81%d1%82%d0%b2%d0%b0/", "text": "Най-търсен е с цвят на метличина С рубина са „близнаци“, но с различни примеси Астеризмът е ефект, при който на повърхността пробягва звезда Сапфирът е един от дванадесетте камъка, украсяващи Небесния Ерусалим, описан в Апокалипсиса. Той е символ на спасението и окончателното помирение на хората с Бога. Този камък развива висшата духовност и дава вътрешна концентрация, особено по време на молитва. Затова едно от имената му е „камък на монахините“. С него продължаваме поредицата „Тайните на камъните“. Рубинът е червен като кръвта, изумрудът е зелен като тревата, сапфирът е син като небето, а диамантът е прозрачен като планински поток. Тези азбучни факти, които научава всяко малко дете, всъщност не са точно факти. Вече знаем, че диамантът може да бъде син, жълт, сив, зелен, кафяв или черен на цвят. Рубинът варира от розов до червен. Сапфирът, този къс майско небе, може да бъде не само във всевъзможни нюанси на синьото, но и безцветен, розов, оранжев, жълт, зелен, виолетов или черен. Трудно е да се различат на вид, когато са в подобни цветове, но диамантът се състои от чист въглерод, даже гори като въглищата – е, при температура над 800 градуса. Докато рубинът и сапфирът са видове корунд с формула Al2O3, като сапфирът е по-евтиният, тъй като условията, които определят неговия цвят, са много по-често срещани от тези на рубина. В днешно време всички корунди, освен червените, се приемат за сапфири. Червените корунди пък се наричат рубини. Сапфирът, както и „кръвният“ му брат рубинът, са вторите по твърдост, след диаманта. Твърдостта на корундите е 9 по скалата на Моос. Цветовете на корунда идват от различните примеси. Рубинът, например, дължи цвета си на малки количества тривалентен хром, замeнящ алуминия в кристалната структура. Сапфирът може да има микропримеси на желязо и титан (за сините цветове), ванадий (за виолетовите), хром (за розовите) и желязо+ванадий (за оранжевите). А когато съдържанието на желязото е по-малко, тогава скъпоценните камъни са жълти или зелени. И въпреки цялото това разнообразие от цветове, името му произлиза от гръцката дума за син – sappherios, защото тъкмо в този цвят са най-скъпите сапфири. Синият цвят е любим на 35% от жените и 57% от мъжете. Те го свързват с цвета на небето и морето. Синьото навява асоциации с чистота, мъдрост, сериозност, благочестие, власт и победа. Най-търсеният си цвят е цветът на метличина. Ако камъкът е и кристално прозрачен, то той се смята за изключително ценен. Едни от най-скъпите корунди произлизат от Кашмир и са открити в края на XIX век. В днешно време находища на сапфири има в Шри Ланка, Мианмар, Кашмир, Австралия, Индия, Кения, Танзания, Мадагаскар, Тайланд, САЩ, Китай, Северна Америка и Бразилия. Като Тайланд е родина на рядък вид сапфири – с 12-лъчев астеризъм. Това значи, че когато са оформени като кабошон, върху повърхността им светлината пробягва под формата на звезда с 12 лъча. Астеризмът – този специфичен ефект при скъпоценните и някои полускъпоценни камъни, най-често е 4 или 6-лъчев. Ефектът се дължи на включвания от минерала рутил под формата на миниатюрни иглести кристали. Има практика скъпоценните камъни да се нагряват, за да се избистрят и да се подсили цвета им. Но при това нагряване рутиловите включвания се разтапят и се губи звездният ефект. За красива коса  Сапфирът е силен и благороден камък. На неговите лечебни качества са посветени множество трактати. Смята се, че регулира функциите на жлезите с вътрешна секреция, лекува очите, премахва от тялото отровите и стреса. Пречиства кръвта при натравяния и регулира нарушеното кръвообращение. Заздравява вените и подобрява тяхната еластичност. Помага при силно кръвотечение. При висока температура трябва да се постави върху сърцето и треската ще отмине. Добро средство е за болки в гърба и кожни проблеми. Разхубавява косата и ноктите, премахва брадавици. Използват го при астма и проблеми на стомаха и червата. Помага при женски болести, костни заболявания и ставни болки. Но има едно условие – за да се проявят целебните свойства на камъка, неговия притежател трябва да бъде целомъдрен и добър. Символ на спасението Сапфирът е един от дванадесетте камъка, украсяващи Небесния Ерусалим, описан в Апокалипсиса. Той е символ на спасението и окончателното помирение на хората с Бога. Този камък разпалва пламъка на творчеството, засилва емоционалната интелигентност, стимулира жаждата за знание и укрепва паметта. Събужда съзнането за развитието на висшата духовност и дава вътрешна концентрация, особено по време на молитва. Затова едно от имената му е „камък на монахините“. Привлича, концентрира и предава на притежателя си космическата енергия, което се усеща особено силно при медитация. Най-силни в това отношение са звездните сапфири. Камък на смелите Сапфирът, известен от дълбока древност като камък на мъдростта, се използва за предпазване от магии и защита от лоши мисли, като по-специално сапфирът-звезда предпазва от уроки. Той фокусира мислите, успокоява ума, прогонва напрежението и депресиите и носи ведрост и оптимизъм на притежателя си. Гони умората и изтощението. Дава чувство за достойнство, спокойствие и смелост. Амулет на любовта В Близкия изток звездният сапфир е известен като амулет на любовта. Майстори в двора на арабския владетел Харун ал Рашид, известен като Харун Справедливия, направили специален любовен камък за жената на император Карл Велики (800-814 г.) – квадрат и овал, мотивирани под кръст. Идеята на този талисман вероятно идва от източната легенда, че във всички звездни сапфири има три добри духа, които носят късмет, вяра и надежда. В Елада всички поклонници, които посещавали Делфийския оракул, трябвало да носят син сапфир. Според гръцката митология титанът Прометей, който откраднал огъня от боговете, за да го даде на хората, носел пръстен с този минерал. Разобличава безбожници Всички магьосници и вещици използвали сапфири за магии, заклинания и предсказания.  А през Средновековието се твърдяло, че синият сапфир става виолетов в присъствието на атеист. Сапфирът разкрива измами, предателства и магии. В Средновековна Европа се вярва, че камъкът защитава целомъдрието, разкрива измами и предателства, защитава от черна магия и отблъсква чумата. А във Франция през XVIII век го носят, за да се избавят от бедността. Носи победа  В други култури звездният сапфир се смята за камък на съдбата. За германците е камък на победата. Владетелите носели сапфир, когато подписвали мирни договори – за да е траен мирът. Затова и сините корунди красят не една кралска корона – тъмносиният “Свети Едуард” се намира в центъра на кръста на короната на Британската империя. Короната на Руската империя е украсена от два големи сапфира от по 258 и 200 карата.   Подхожда на Стрелец и Телец Не бива да попада в ръцете на Козирога Украшения със сапфири се препоръчва да се носят от хора, родени под знака Стрелец, тъй като за планета на сапфира се счита Юпитер. Красивият корунд е камък и на Телците. Овен и Водолей също ще получат голяма помощ, ако се сдобият със сапфир. Противопоказано е да се носят украшения с този камък от Козирози. Вибрациите на сапфира не могат да се свържат добре с представителите на този знак. Сапфир трябва да се избира внимателно. Смята се, че сапфир с дефекти може да доведе до лош късмет.   Никой не поискал да купи „Синия гигант на Ориента” Сапфирът „Свети Едуард“ в короната на Елизабет II е най-старият скъпоценен камък на Британската империя Любопитен факт е, че трите най-големи сапфири в света са с произход Шри Ланка. “Звездата на Индия” е звезден сапфир с тегло 563,53 карата. За разлика от другите скъпоценни камъни от най-висок клас (диамант, рубин, изумруд, александрит, шпинел), сапфири с тегло над 50 карата се срещат малко по-често. Все пак “Звездата на Индия” е един от най-големите в света. През 1900 г. финансистът Дж. П. Морган го дарява на Американския музей по естествена история в Ню Йорк. “Синият Логан” – 422,99-каратов перфектен сапфир, е бил собственост на съпругата на американски конгресмен Джон Логан и впоследствие е дарен на Природонаучния музей Смитсониан в САЩ. Той е вторият по големина фасетиран син сапфир в света. Първият е “Синият гигант на Ориента” – 466 карата тъмносиньо съвършенство. Неизвестен мъж купува камъка през 1907 г. и “Синият гигант” го потъва в едновековна дълбока неизвестност. Появява се чак през май 2004 г. на търг на “Кристис”. Най-странното е, че не се намира нито един купувач на прекрасния сапфир, който е обявен на доста приличната за качествата си цена от $1.5 млн. След търга “Кристис” успяват да го продадат на анонимен британски богаташ за $1 млн. Гигантът е монтиран на платинена брошка, ограден от малки диаманти.   Десетте Божи заповеди били върху сапфирени плочи Сапфирът присъства в почти всяка митология. Векове наред така наричали всеки син камък, така че е доста трудно изследователите да определят по историческите източници кога става дума наистина за сапфир, и кога – за друг вид кристал. Персийски мит твърди, че Майката Земя почива върху гигантски син сапфир, а небето е неговото отражение. Друга персийска легенда разказва, че скъпоценният камък е роден от последната капка амрит – магическият еликсир на безсмъртието или млякото на богинята на Живота. Една от християнските легенди смята, че е вкаменен отблясък от Витлеемската звезда. Според юдейски източници 10-е Божи заповеди, които Господ дал на Мойсей, били върху плочи от сапфир. Сапфирен бил и жезълът, с който Мойсей разделил Червено море надве. Пръстенът на цар Соломон също бил от сапфир. През XII век християнските свещеници придавали такива чудодейни свойства на този камък, че папа Инокентий III издал указ, според който всички епископи трябва да носят златен пръстен със сапфир. Сега се оказва, че повечето от оцелелите пръстени от онези времена са направени от синя глина или матирано стъкло.   ИНТЕРГЕОРЕСУРС – ТЪРГОВИЯ СЪС СКЪПОЦЕННИ КАМЪНИ И МИНЕРАЛИ София, ул. Козяк 17, бл.4 партер; www.intergeoresource.com; е-мейл: intergeoresource @gmail.com  тел: 02 980 58 70; мобилен: 0887 196 193; фaкс: 02 980 54 83", "date": "2019.04.20", "title": " Сапфирът разкрива предателства\t"}
{"url": "https://trud.bg/%d0%b8%d0%bc%d0%bf%d0%b5%d1%80%d1%81%d0%ba%d0%b8%d1%8f%d1%82-%d1%80%d1%83%d1%81%d0%ba%d0%b8-%d0%b1%d0%b0%d0%bb%d0%b5%d1%82-%d0%bf%d1%80%d0%b5%d0%b4%d1%81%d1%82%d0%b0%d0%b2%d1%8f-%d0%bb%d0%b5/", "text": "Звездната трупа на Имперския руски балет ще представи балета “Лебедово езеро” сред естествения декор на крепостта “Царевец” във Велико Търново.С едно от най-великите балетни заглавия по музиката на Чайковски на 13 юли ще бъде открито четвъртото издание на Летния сезон на българските оперни театри “Сцена на вековете” сред бойните кули на крепостта Царевец. „Това е традиционен класически спектакъл, в който сме включили няколко изненади. Зрителите ще могат да видят няколко нови танца-унгарски, неаполитански, валс. Имаме нова хореография, подготвена от чичото на Мая Плисецкая. В спектакъла до сега участваше един шут, а на сцената във Велико Търново ще се появят два шута, които са блестящи като изпълнители и като роли“, обясни основателят на балета Гединамис Таранда. Трупата на Имперския руски балет, който тази година чества 25-годишнина, е създадена преди 24 години по инициатива на световната прима Мая Плисецкая. Идеята възниква по време на нейните юбилейни гастроли в Япония по програма на солиста на “Болшой театър” Гедиминас Таранда. Той самият е хореограф на “Лебедово езеро” и е в петицата на най-добрите балетисти на съвремието заедно с Василиев, Лиепа, Баришников и Моисеев. Името на колектива е реверанс в памет на императорското семейство, което има изключителен принос към развитието на руската култура, в това число на театрите “Болшой” в Москва и “Мариинский” в Санкт Петербург, където се ражда и израства славата на руския балет.  „На сцената под открито небе във Велико Търново ще танцуват 45 балетисти, които ще използват 180 костюма“, уточни Гедиминас Таранда. За първи път на “Сцена на вековете” ще има международно участие. И тази година музикалното събитие е отличено с престижния лейбъл „Европа за фестивалите. Фестивалите за Европа“ 2019-2020. Летният сезон на българските опери и театри е включен в платформата на Европейската фестивална асоциация, т.е. събитието е видимо за културната общност, за публиката в цяла Европа и дори извън Стария континент.  „Изданието е отново под патронажа на министъра на културата Боил Банов”, съобщи директорът на Дирекция „Култура и туризъм” Нелина Църова.  В афиша на музикалното събитие тази година са включени 7 заглавия – балет, опера и симфоничен концерт.На откритата сцена на Царевец ще бъдат показани два от оперните шедьовъра на Джакомо Пучини. На 26 юли с „Турандот“ ще гостува Бургаската опера, а на 2 август Държавна опера Русе ще представи „Бохеми“. Спектакълът е обогатен с интересни препратки към новото време и ще е с участието и на детския хор на русенската опера. Диригент ще е маестро Сунай Муратов, който 20 г. е работил в Анкара. С Вердиевото заглавие „Симоне Боканегра“ ще се включи във фестивала на 10 август Театрално-музикален продуцентски център – Варна. С най-новото заглавие в своя афиш – “Теменужката от Монмартър” на Калман, ще се представи Музикално-драматичен театър „Константин Кисимов“. Търновската трупа ще излезе на Царевец на 26 юли.  За първи път в програмата на фестивала е включен симфоничен концерт. Той е подготвен от Русенската филхармония и е посветен на 140-годишнината от рождението на Панчо Владигеров. Солово участие ще има виолончелистът Атанас Кръстев, който е носител на 15 престижни музикални награди. Русенската опера ще има участие и в съпътстващата програма с концерт от класика и рок съвместно с група „Сигнал“. Ще бъдат изпълнени хитове като „Да те жадувам“, „Лодка ли е любовта“, „Между ад и рай“, „Спри се“ и др. Концертът ще е под диригентството на 27-годишния маестро Димитър Косев, който е завършил музикална академия във Виена, Австрия. Българската класическа музика ще звучи на крепостта на 30 август.  Бляскав финал на “Сцена на вековете” ще направят Държавна опера Стара Загора и Академичен цирк „Балкански“. Те подготвят нещо уникално – опера в цирка. На 4 октомври под шапитото на цирка на площадка в квартал „Колю Фичето” двете трупи ще представят оперното заглавие „Палячи“ от Руджеро Леонкавало. По традиция е подготвена и съпътстваща програма от музикални концерти, които ще са на сцената на Летния театър в старата столица. На 18 юли Държавната опера-Бургас ще се представи с концерт компилация от симфонична и рок музика в изпълнение на оркестъра и хора на операта съвместно с група „Кикимора“. Ще бъдат изпълнение рок хитове на 20 век.  Билети за спектаклите ще се предлагат в системата www.evwntim.bg, както и в информационните центрове на Общинската туристическа агенция „Царевград Търнов” на ул. „Христо Ботев” №5 и на площад „Цар Асен I” във Велико Търново.След края на всяко представление, като подарък за зрителите и гостите на старата столица, ще се излъчва Аудио-визуалният спектакъл „Царевград Търнов – Звук и светлина” АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.20", "title": " Имперският руски балет представя “Лебедово езеро” на “Сцена на вековете” в Търново\t"}
{"url": "https://trud.bg/%d0%b2%d0%b5%d0%bb%d0%b8%d0%ba%d0%be-%d1%82%d1%8a%d1%80%d0%bd%d0%be%d0%b2%d0%be-%d0%ba%d0%b0%d0%bd%d0%b4%d0%b8%d0%b4%d0%b0%d1%82%d1%81%d1%82%d0%b2%d0%b0-%d0%b7%d0%b0-%d1%81%d0%b2%d0%b5%d1%82%d0%be/", "text": "Велико Търново ще кандидатства за Световна столица на книгата 2021. Званието се присъжда от ЮНЕСКО за  каузата отдаденост на книгата, четенето, за достъп до книгите чрез библиотеки, книжарници, издателства, образователни институции. Предложението е разработено от експерти в търновската администрация и директора на Регионалната библиотека Иван Александров. Срокът за подаване на документите е до 2 май, затова предложението ще се гласува на предстоящата сесия на Общинския съвет. Резултатите от селекцията ще се обявят на 1 юли тази година. Градът, избран за Световна столица на книгата, се ангажира с популяризиране на книгата и с изпълнението на програма с различни събития за период от 1 година. Спечелването на званието ще струва на местната хазна 250 000 лева. На заседание на Постоянната комисия по образование и наука Иван Александров заяви, че Министерството на културата подкрепя инициативата на старата столица. „Материалните ползи ще бъдат в това, че ще се стимулира всичко, свързано с книгата. Основно това са книжарниците, издателите, книгоразпространението, университетите. Световната столица на книгата привлича много външни хора, които по друг повод може би не биха дошли  в  града. Това е нещо като минимакет на европейска столица на културата, но тук фокусът е съсредоточен върху литературата”, поясни Нелина Църова, директор на дирекция „Култура и туризъм”.  Предстои кандидатурата да се гласува на предстоящата сесия на Великотърновския общински съвет. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.20", "title": " Велико Търново кандидатства за Световна столица на книгата 2021"}
{"url": "https://trud.bg/%d0%bb%d1%8e%d0%b1%d0%be%d0%bc%d0%b8%d1%80%d0%b0-%d0%b3%d0%b0%d0%bd%d1%87%d0%b5%d0%b2%d0%b0-%d0%bf%d1%80%d0%b5%d0%b4%d1%81%d1%82%d0%b0%d0%b2%d0%b8%d1%82%d0%b5%d0%bb%d0%b8%d1%82%d0%b5-%d0%bd%d0%b0/", "text": "Заместник-председателят на политическа партия „Алтернатива за българско възраждане“ Любомира Ганчева, която говори в рамките на Ялтенския международен икономически форум, заяви, че когато партията има своите представители в Европейския парламент, те ще се противопоставят на санкциите срещу Русия.  „Месец по-късно ще се проведат избори за Европейски парламент. Аз съм уверена, че КП „Коалиция за България“, част от която е ПП АБВ, ще имаме представители в Европейския парламент и ще се противопоставят на санкциите“, каза Ганчева. Тя е категорична, че политиката на двойните стандарти трябва да бъде спряна. Международният икономически форум в Ялта е ежегодно бизнес събитие в икономическата сфера, което се провежда в Крим. През 2019 г. форумът се провежда от 18 април до 20 април. Броят на участниците във форума надхвърли 4,5 хиляди души от около 100 страни по света. MIA „RussiaToday“ е основният информационен партньор на форума. Ганчева получи лична покана от главата на Крим Сергей Аксьонов и е избрана за лектор по темите за предизвикателство пред дигиталното образование и икономика на бъдещето с активно участие на жените. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.20", "title": " Любомира Ганчева: Представителите на „Коалиция за България“ в ЕП ще се противопоставят на санкциите срещу Русия"}
{"url": "https://trud.bg/%d0%b1%d0%b5%d1%80%d0%b5%d0%bd-%d1%81%d0%b0%d0%b0%d1%82-%d1%81%d0%b5-%d1%81%d0%ba%d0%b0%d1%80%d0%b0-%d1%81%d1%8a%d1%81-%d1%81%d0%b2%d0%b5%d0%ba%d1%8a%d1%80%d0%b2%d0%b0-%d1%81%d0%b8/", "text": "Според изданието „Сабах“ посетители на един от магазините в истанбулския квартал Куручешме станало свидетели на много грозна сцена. Неизвестно защо Берен Саат и свекърва й Серпил Доулу се скарала пред всички. Според медиите, г-жа Серпил била много недоволна от факта, че Берен е отстранила сватбените си снимки със сина й в Instagrame и пускала редица объркващи съобщения в социалните мрежи. Вече се налагат слуховете, че проблемите в брака на Берен Саат и Кенан Дгулу, са пряко свързани с факта, че съпругът на актрисата не може да се намери баланс между твърде авторитарната си майка и собствената си жена. Берен Саат, която започва да се снима в новия сериал на интернет-базирана платформа Netflix, най-накрая наруши мълчанието около слуховете за предполагаемия й развод със съпруга си, който циркулират в турските таблоиди, които дори посочиха датата на делото – 28 март. За виновник на раздора в семейството е нарочена свекървата на актрисата. Както вече писахме, Берен Саат започна снимки в новия проект на онлайн платформата Netflix – „Пробуждане“. Точно на снимачната площадка тя отново бе попитана от журналисти, ще се развежда ли със съпруга си, на което актрисата отговори: „Не е вярно, нищо подобно няма.“ Иди разбери, каква всъщност е истината!?", "date": "2019.04.20", "title": " Берен Саат се скара със свекърва си"}
{"url": "https://trud.bg/%d1%81%d0%b0%d0%b9%d1%82%d1%8a%d1%82-%d0%bd%d0%b0-%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d0%b0-%d1%81%d0%b5-%d1%81%d1%80%d0%b8%d0%bd%d0%b0/", "text": "Сайтът на парламента parliament.bg не работи. При опит да бъде отворен, той не се зарежда в продължение на няколко часа. Все още няма информация дали става въпрос за технически проблем. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.20", "title": " Сайтът на парламента се срина"}
{"url": "https://trud.bg/%d1%81%d1%82%d0%b0%d0%b1%d0%b8%d0%bb%d0%b8%d0%b7%d0%b8%d1%80%d0%b0%d1%85%d0%b0-%d0%bf%d0%be%d0%b2%d1%80%d0%b5%d0%b4%d0%b5%d0%bd%d0%b0%d1%82%d0%b0-%d1%81%d1%82%d1%80%d1%83%d0%ba%d1%82%d1%83%d1%80%d0%b0/", "text": "Архитекти и строителни работници стабилизираха структурата на емблематичната парижка катедрала „Нотр Дам“ вчера – четири дни, след като тя бе повредена при гигантския пожар в понеделник, предаде Асошиейтед прес, като се позова на пожарната във френската столица. Нейният говорител Габриел Плюс каза, че вече няма риск от срутване на стените на църквата. Пожарникарите са охладили стените и отломките от покрива в катедралата и вече няма „горещи точки“ в сградата. „Цяло чудо е, че катедралата все още се държи и че всички реликви бяха спасени“, заяви Плюс.  Разследващите пожара смятат, че той се дължи на случайност и проучват многобройни фактори, които може да са допринесли за неговото пламване, отбелязва АП. За най-вероятна причина се смята късо съединение. На фона на добрите новини за „Нотр Дам“, съобщени от говорителя на пожарната, енориашите в прочутата катедрала отпразнуваха Разпети петък в близка църква. Те се помолиха за увредения архитектурен шедьовър и отпразнуваха спасяването на спасените реликви, сред които е и тръненият венец на Исус Христос. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.20", "title": " Стабилизираха повредената структура на катедралата „Нотр Дам“"}
{"url": "https://trud.bg/%d0%be%d1%81%d1%82%d0%b0%d0%b2%d0%b8%d1%85%d0%b0-%d0%b2-%d0%b0%d1%80%d0%b5%d1%81%d1%82%d0%b0-21-%d0%b3%d0%be%d0%b4%d0%b8%d1%88%d0%bd%d0%b8%d1%8f-%d0%bc%d1%8a%d0%b6-%d0%be%d0%b1%d0%b2%d0%b8%d0%bd/", "text": "21-годишният Йордан Иванов, който е обвинен за убийството на майка си в София остава в ареста, реши Софийският градски съд, предаде БГНЕС. Тялото на 43-годишната жена бе намерено в столичния квартал „Младост” преди дни. 21-годишният заподозрян за престъплението бе заловен в пътническия влак София-Варна на гара Горна Оряховица. Скандал с финансов мотив вероятно стои зад убийството на жената от сина ѝ в София. Двамата са пристигнали в столицата на 16 април. Целта е било настаняване на сина в клиника за лечение на наркомании. Апартаментът, в който се настанили, е бил на жена, която се запознала с майката в рамките на програма за лечение на деца със зависимости. Синът е криминално проявен за хулиганство, грабежи и други провинения, последното от които е от преди дни – опит за грабеж на казино във Варна. Лекуван е в психиатрии. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.20", "title": " Оставиха в ареста 21-годишния мъж, обвинен в убийството на майка си"}
{"url": "https://trud.bg/%e2%80%8b%d0%b2-%d1%81%d0%bb%d0%be%d0%b2%d0%b5%d0%bd%d0%b8%d1%8f-%d0%b7%d0%b0%d0%bb%d0%be%d0%b2%d0%b8%d1%85%d0%b0-275-%d0%ba%d0%b3-%d0%bd%d0%b0%d1%80%d0%ba%d0%be%d1%82%d0%b8%d1%86%d0%b8-%d0%b7%d0%b0/", "text": "При снощната акция на словенската полиция в Любляна бяха заловени 275 кг наркотици, включително 230 кг кокаин, два килограма хероин и 43 кг хашиш. Конфискувани са и четири превозни средства със специално приспособени тайници за контрабанда на наркотици и голямо количество пари. Задържани са девет души, на възраст от 26 до 62 години. Те са заподозрени, че са част от международна мрежа за контрабанда на наркотици, която действа в Словения и на територията на някои балкански и европейски държави. Помощник-началникът на дирекция „Криминална полиция“ Андрей Колбе съобщи, че в акцията са се включили 180 полицаи. Той подчерта, че от деветимата арестувани, осем са граждани на Словения, а един има друго гражданство, но не уточни какво. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.20", "title": " ​В Словения заловиха 275 кг наркотици, задържани са 9 души"}
{"url": "https://trud.bg/13-%d0%b4%d1%83%d1%88%d0%b8-%d1%81%d0%b0-%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b8-%d0%bf%d1%80%d0%b5%d0%b4%d0%b8-%d0%b4%d0%b5%d1%80%d0%b1%d0%b8%d1%82%d0%be-%d0%bc%d0%b5%d0%b6%d0%b4%d1%83/", "text": "13 души са задържани преди футболното дерби между „Левски“ и ЦСКА. Това каза пред журналисти заместник-директорът на СДВР старши комисар Антон Златанов. „На територията на София всичко е под контрол. Няма никакви инциденти извън и на стадиона. Имаме само 13 задържани лица, което за такова дерби е доста добре“, заяви ст. комисар Златанов. Той посочи, че лицата са задържани преди мача за притежание на наркотици, маски, боксове, ножове и др., като двама са задържани и за неизпълнение на полицейско разпореждане. „Това е сравнително нормална бройка. На всички ще им бъде издадена глоба и забрана да посещават спортни мероприятия“, обясни ст. комисар Златанов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.20", "title": " 13 души са задържани преди дербито между „Левски“ и „ЦСКА“"}
{"url": "https://trud.bg/%d0%bd%d0%b0%d0%b2%d1%8a%d1%80%d1%88%d0%b2%d0%b0%d1%82-%d1%81%d0%b5-143-%d0%b3%d0%be%d0%b4%d0%b8%d0%bd%d0%b8-%d0%be%d1%82-%d0%b0%d0%bf%d1%80%d0%b8%d0%bb%d1%81%d0%ba%d0%be%d1%82%d0%be-%d0%b2%d1%8a/", "text": "Навършват се 143 години от Априлското въстание. Априлското въстание избухва на 20 април стар стил (1 май нов стил) 1876 г. в Копривщица и е организирано от Българския революционен централен комитет. Въстанието избухва предсрочно на 20 април заради предателство. По план е трябвало да започне на 1 май 1876 г. Подготовката на въстанието е осуетена от османските власти. От 95 въстанали села и градчета във въстанието участват едва около 10 000 мъже, въоръжени с огнестрелно оръжие. Прибързаното обявяване на въстанието, подготвеността на османските власти за евентуален бунт след Старозагорския опит за въстание и след Босненско-Херцеговинското въстание, крайно недостатъчното снабдяване с оръжия и не на последно място неопитността на апостолите, тяхната несъгласуваност и пълната липса на международна заинтересованост обясняват бързият му и кървав край. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.20", "title": " Навършват се 143 години от Априлското въстание"}
{"url": "https://trud.bg/%d0%b8%d0%b2%d0%b0%d0%bd-%d0%b3%d0%b5%d1%88%d0%b5%d0%b2-%d0%bf%d0%be%d0%bb%d0%b8%d1%82%d0%b8%d1%87%d0%b5%d1%81%d0%ba%d0%b8-%d0%b8-%d0%be%d0%bb%d0%b8%d0%b3%d0%b0%d1%80%d1%85%d0%b8%d1%87%d0%bd%d0%b8/", "text": "„Делото срещу Иванчева го направиха важно интересите, които седят зад него. Дребните политически интереси на някакви образувания, които се наричат партии, се съчетаха по странен начин с тези на олигарсите, които са в ареста. Съчетаха се с интересите на хората, които се укриват в Сърбия. Съчетаха се с личностни интереси. И така се получи едно голямо кълбо от интереси, което превърна това дело в толкова интересно и толкова медийно”. Това заяви пред „ “ заместник-главният прокурор Иван Гешев в коментар по темата за процеса срещу бившата кметица на „Младост”. Преди дни тя бе осъдена на първа инстанция на 20 години затвор за подкуп в особено големи размери. Гешев поясни, че все още не са ясни мотивите на съда. Затова не се знаело и за какво точно Иванчева, ексзаместничката й Биляна Петрова и предшественикът й на поста в столичния квартал Петко Дюлгеров са признати за виновни – дали за искане или за получаване на подкуп. „В залог на това дело се превърна оценяването на Специализираната прокуратура. Но това е дребна битка на фона на голямата борба с корупцията, обикновен криминален случай, който скоро вероятно няма да се повтори, защото е направен много елементарно и никой не взима пари по този начин”, каза още Гешев. Той бе категоричен, че това, че в хода на делото Дюлгеров се отказа от първоначалните си показания, не е учудващо. „Традиция” било и подсъдими да твърдят, че са свидетелствали под натиск, както постъпи и Дюлгеров. Първоначално пред разследващите той заяви, че е бил посредник при получаването на подкуп, който Иванчева поискала от бизнесмена Александър Ваклин, за да придвижи преписка за строеж. След това разказа как е подхвърлил в колата на бившата кметица 70 000 евро, които бяха намерени при задържането й в центъра на София преди година. Гешев коментира и темата с арестите на телефонни измамници. В четвъртък беше разбита една от най-големите, по думите на прокуратурата, групи за „ало” измами. Паралелни акции се проведоха в Горна Оряховица, София и Румъния. Заместник-главният прокурор каза, че обвинения са повдигнати на 11 от арестуваните 30 души и им е наложена мярка за неотклонение „задържане под стража” за срок до 72 часа. Очаква се тя да бъде удължена. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.20", "title": " Иван Гешев: Политически и олигархични интереси направиха делото „Иванчева“ важно"}
{"url": "https://trud.bg/460-%d1%81%d0%bb%d1%83%d1%87%d0%b0%d0%b8-%d0%bd%d0%b0-%d0%bc%d0%be%d1%80%d0%b1%d0%b8%d0%bb%d0%b8-%d1%81%d0%b0-%d1%80%d0%b5%d0%b3%d0%b8%d1%81%d1%82%d1%80%d0%b8%d1%80%d0%b0%d0%bd%d0%b8-%d0%b2-%d0%b1/", "text": "В момента България е на шесто място в Европа по брой случаи на заразени с морбили, съобщи главният държавен инспектор доц. Ангел Кунчев, предаде БНР. Установени са 460 болни, от които 20-22% са до 13 месеца, а 76 на сто са ромски деца. Последните случаи на вътрешболнични инфекции са в столичната „Св. Анна“. Проверени са болни, които са отчетени като имунизирани. Доцент Кунчев заяви, че лекари, които са отчели неизвършени ваксинации, ще бъдат санкционирани. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.20", "title": " 460 случаи на морбили са регистрирани в България"}
{"url": "https://trud.bg/%d0%b2%d0%bc%d1%80%d0%be-%d1%80%d0%b5%d0%b3%d0%b8%d1%81%d1%82%d1%80%d0%b8%d1%80%d0%b0-%d0%b2-%d1%86%d0%b8%d0%ba-%d0%bb%d0%b8%d1%81%d1%82%d0%b0%d1%82%d0%b0-%d1%81%d0%b8-%d0%b7%d0%b0-%d0%b5%d0%b2%d1%80/", "text": "ВМРО-БНД регистрира листата си за европейските избори в Централната избирателна комисия /ЦИК/ – в деня на Априлското въстание. Документите за регистрация бяха внесени от лидера на ВМРО, вицепремиер и министър на отбраната Красимир Каракачанов, заместник-председателя на партията и настоящ евродепутат Ангел Джамбазки и от ръководителя на предизборния щаб и народен представител Юлиан Ангелов. Водач на листата от 17 кандидати е Ангел Джамбазки, съобщи Каракачанов. В нея са актьорът и режисьор Андрей Слабаков, както и бившият командир на 61-ва Стрямска механизирана бригада бригаден генерал Димитър Шивиков. Слабаков и Шивиков са от гражданската квота в листата на ВМРО. Красимир Каракачанов заяви, че политическата формация е предложила на българския избирател листа от хора, които са доказали, че са способни да защитават българския национален интерес. След внасянето на документите кандидатите за евродепутати от листата на ВМРО ще се отправят към паметника на революционерите от Македония, Беломорието и Одринско, където ще се поклонят пред подвига на героите от Априлската епопея. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.20", "title": " ВМРО регистрира в ЦИК листата си за европейските избори, водач е Ангел Джамбазки"}
{"url": "https://trud.bg/%d1%81%d0%bd%d1%8f%d0%b3-%d0%b2%d0%b0%d0%bb%d1%8f-%d0%b2-%d1%81%d0%bc%d0%be%d0%bb%d1%8f%d0%bd%d1%81%d0%ba%d0%be/", "text": "Сняг валя в Смолянско в събота. Високите места в областта осъмнаха със снежна покривка от около 2-3 см. Сняг валя и в Пампорово, на проходите „Рожен“ и „Превала“, както и във високопланинските села Момчиловци, Гела, Стойките. Пътните настилки са почистени и обработени срещу заледяване, съобщава „Дарик“. От пътната служба призовават шофьорите да бъдат внимателни и да се съобразяват с метеорологичните условия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.20", "title": " Сняг валя в Смолянско"}
