{"url": "https://trud.bg/%d0%bf%d0%be%d0%b6%d0%b0%d1%80%d0%bd%d0%b8%d0%ba%d0%b0%d1%80-%e2%84%961-%d0%bd%d0%b0-%d1%82%d1%8a%d1%80%d0%bd%d0%be%d0%b2%d0%be-%d0%b8-%d0%bd%d0%b5%d0%b3%d0%be%d0%b2-%d0%ba%d0%be%d0%bb%d0%b5%d0%b3/", "text": "Директорът на Областната пожарна във Велико Търново комисар Красимир Кръстев и началникът на свищовските огнеборци инж. Светлин Михайлов получиха от министъра на вътрешните работи Валентин Радев  почетен знак Трета степен . Високите отличия им бяха връчени за 5 юли-празника на МВР. Отличията са за цялостна дейност в системата през годините. Комисар Красимир Кръстев е на 39 г.и вече трета година управлява Регионална дирекция „ПБЗН“ във Велико Търново. Инж.Светлин Михайлов пък от година е началник на противопожарната служба в крайдунавския град. Той пое поста в Свищов след като 12 г. ръководи пожарната в Полски Тръмбеш. Преди година инж. Михайлов получи национална награда и стана Пожарникар на годината. От 2007 г. той ръководи и спортния клуб към Областната пожарна паралелно с клуба на младите огнеборци в Полски Тръмбеш, които са многократни шампиони.", "date": "05.07.2017", "title": " Пожарникар №1 на Търново и негов колега от Свищов с награди от  вътрешния министър"}
{"url": "https://trud.bg/%d0%b1%d1%83%d0%bd%d0%b4%d0%b5%d1%81%d0%b2%d0%b5%d1%80%d0%b0-%d1%81%d0%b2%d0%b0%d0%bb%d1%8f-%d1%83%d0%bd%d0%b8%d1%84%d0%be%d1%80%d0%bc%d0%b8%d1%82%d0%b5-%d0%bf%d1%80%d0%b5%d0%b4%d0%b8-%d1%81%d1%80/", "text": "Бундесверът предупреди всички войници, задействани в охраната на срещата на „групата на двайсетте“ в Хамбург за опасност от възможни нападения срещу тях от противниците на политиката на Г-20. Поради тази причина на военнослужещите се забранява да носят униформи при придвижването от казармите към домовете си, пише Der Spiegel. Във вътрешно известие от Министерството на отбраната се казва, че по данни на военното разузнаване „войниците в униформи, които се движат в градската зона при провеждането на протести може да бъдат обект на спонтанно насилие от страна на леви демонстранти“. Инструкциите за „Сигурността и заплахите във връзка със срещата на Г-20“ обобщават резултатите от разследването на военното разузнаване. Правилата за всички войници, които ще бъдат в района на Хамбург, ще са в сила в периода 5-9 юли. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "05.07.2017", "title": " Бундесвера сваля униформите преди срещата на Г-20 заради опасения от „спонтанно насилие“"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8-%d0%be%d1%82-%d1%86%d1%8f%d0%bb-%d1%81%d0%b2%d1%8f%d1%82-%d1%81%d0%b5-%d1%81%d1%8a%d0%b1%d0%b8%d1%80%d0%b0%d1%82-%d0%bd%d0%b0-%d0%b3%d1%80%d0%be%d0%b1%d0%b0/", "text": "Световният събор на българите ще се състои на 16 и 17 септември край могилата на великия ни държавник Кубрат в днешна Украина, с. Малая Перещепина, обявиха организаторите от Международния организационен комитет на пресконференция в БТА. Съборът, подкрепен от Държавната агенция за българите в чужбина, бе представен от председателя на комитета Румен Спасов и заместник-председателите Делян Дамяновски –  председател на Националната асоциация на председателите на общински съвети в България, Симеон Симеонов – председател на Отечествен съюз, Ивелин Михайлов от фондация Въздигане, подкрепил и паметника на Алцек в Италия, депутата Красимир Богданов и журналистката и ПР Патриция Кирилова, председател на сдружение за опазване на културно-историческото наследство – Велика БОЛГАРИА. Румен Спасов представи  документите, подписани от институциите в Украина с разрешение за изграждане на мемориалния комплекс и за провеждането на събора. „Искаме да направим гроба на кан Кубрат свещено място за всеки един българин и всеки българин поне веднъж в живота си да отиде и да се поклони там“, каза по време на пресконференцията Делян Дамяновски, зам.-председател на Международния инициативен комитет и председател на Националната асоциация на председателите на общински съвети в България. Той обеща  всеки българин, който присъства на събора, да получи свидетелство за поклонничество. „Днес ние се нуждаем от обединителен фактор, който да ни сплоти и да помним, че ние сме една от най-старите и най-древните народности и държави в Европа. Съборът Към завета на Кубрат може да се превърне в такъв фактор“, заяви Симеон Симеонов, председател на Отечествения съюз. Съборът ще тече цели два дни, с много богата фолклорна и артистични програма. Очакват се българи от цял свят, както и наши преселници в Украина и Молдова, т.нар. Бесарабски и Таврийски българи, чуваши, волжки и други българи да присъстват на събора. Вече са събрани над 18 000 лв. по дарителската сметка, обявиха организаторите. Председателят на фондация „Въздигане“ – Ивелин Михайлов, подпомогнал и паметника на Алцек в  Италия, се ангажира до една година паметникът на Кубрат и синовете му да бъда изграден в Мемориалния комплекс. Най-добрият български боксьор Кубрат Пулев, който ще бъде лице на събора, е избран от организаторите на мащабното събитие не само заради името, което носи, но и заради възможността като вдъхновител на младите българи да фокусира вниманието им върху историческата гордост от нашето минало. „Заради неочакван инцидент с близък човек Кубрат Пулев не успя да присъства днес, но заяви, че е с нас и подкрепя каузата ни. Когато го поканихме за лице на събора, първият му въпрос беше: Защо в Украина е този паметник, а не в България? Истината е, че в учебниците ни по история няма никаква яснота за ролята на Кубрат в историята на България. Той е обединител на българите не само в границите на бившите съветски републики. Синовете му отиват до Унгария. Не случайно ги изпраща в различни точки на Европа, за да освободят българите от робството на тогавашната  Римската империя.  По тази причина искаме промяна в учебниците по история, за да бъдат те съобразени с истинските исторически факти“, заяви Патриция Кирилова. Обмисля се идея  да бъде изграден паметник на кан Кубрат и в София. Изследователят на български руни и древна писменост Мила Салахи вече разчете символите от пръстените на кан Кубрат, които показват доста неизвестни факти за него и синовете му. Както и царската му титла, заедно с ролята му за християнизирането на Стара Велика България. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "05.07.2017", "title": " Българи от цял свят се събират на гроба на кан Кубрат в Украйна\t\t\t"}
{"url": "https://trud.bg/%d0%ba%d0%b5%d1%88-%d0%ba%d1%80%d0%b5%d0%b4%d0%b8%d1%82-%d0%b2-%d0%bf%d0%be%d0%b4%d0%ba%d1%80%d0%b5%d0%bf%d0%b0-%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%8f-%d0%b1%d0%b8/", "text": "Оперативен директор на Кеш Кредит пред „Труд“", "date": "05.07.2017", "title": " Кеш Кредит в подкрепа на българския бизнес\t\t\t "}
{"url": "https://trud.bg/%d0%b5%d0%ba%d0%b8%d0%bf-%d0%bb%d0%be%d0%b2%d0%b8-%d0%bd%d0%b5%d0%bb%d0%b5%d0%b3%d0%b0%d0%bb%d0%bd%d0%b8-%d0%bf%d1%80%d0%b5%d0%b2%d0%be%d0%b7%d0%b2%d0%b0%d1%87%d0%b8-%d0%b2-%d1%88%d1%83%d0%bc%d0%b5/", "text": "Специално сформираният екип за контрол на нерегламентираните превозвачи започва засилен контрол от тази седмица на територията на област Шумен. В региона таксиджии и други провозвачи масово дублират автобусите от градския и междуселищния транспорт. Решението за противодействие беше взето на заседание на Областната транспортна комисия в сряда, водено от губернатора проф. Стефан Желев. Групата с ръководител шефа на ДАИ инж.Пламен Тодоров, полицаи и данъчни ще контролира по отделен план-график и в края на всеки месец ще докладва резултатите на областния управител. Инж.Тодоров обясни, чеа през миналата година неговите служители съвместно с Икономическа и Пътна полиция са изловили 12 нерегламентирани превозвачи. Колите са спрени от движение и вече са на платен паркинг, свалени са и регистрационните им табели. От началото на тази година са доказани само двама нарушители. Все по-трудно се излавят нарушителите, защото водачите инструктират пътниците какво да говорят при проверка и освен това им прибират парите при слизане. Заради зачестилите сигнали от общините за преминаване на камиони с несъобразена скорост и претоварени през населените места, Областната транспортна комисия реши да бъдат поставени стационарни камери на пътя Шумен-Карнобат в участъка между селата Веселиново и Радко Димитриево и на подходящо място по пътя Шумен-Силистра. Стационарната камера на 7-ми километър край Шумен лови между 2500 и 3000 нарушители месечно особено през лятото, каза представителят на Пътна полиция ст.инспектор Фахри Ахмедов. По негово мнение процедурата за стационарни камери е дълга, трябва да се засили присъствието на патрулки с мобилни камери.  Комисията реши да се изградят „легнали полицаи“ за ограничаване на колите с превишена скорост през село Златна нива, на изхода към село Върбяне и на изхода към град Плиска. Да бъде опреснена пътната маркировка и да се поставят допълнителни пътни знаци. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "05.07.2017", "title": " Екип лови нелегални превозвачи в Шуменско"}
{"url": "https://trud.bg/%d1%81%d0%b8%d0%bd%d0%be%d0%bf%d1%82%d0%b8%d1%86%d0%b8-%d0%bc%d1%8a%d0%b3%d0%bb%d0%b0-%d0%bf%d1%80%d0%b5%d0%b7-%d1%8e%d0%bb%d0%b8-%d0%b5-%d0%bc%d0%bd%d0%be%d0%b3%d0%be-%d0%bd%d0%b5%d0%be%d0%b1%d0%b8/", "text": "В сутрешните часове на днешния ден на АМ “Тракия“ възникна тежка верижна катастрофа с над 40 превозни средства, вследствие на която бяха ранени повече от 20 души. По предварителна информация за причини за пътния инцидент бяха дадени гъста мъгла и пушек от запаленото сметище в Ихтиман. В часовете след злощастното събитие се появиха различни мнения кое точно е довело до злощастното събитие. Представители на МВР заявиха, че най-вероятната причина за катастрофата е намалената видимост в резултат на гъста мъгла, докато според представители на Агенция “Пътна инфраструктура“ именно димът е основен фактор.   Репортер на “Труд“ се свърза със специалист от НИМХ към БАН за мнение по въпроса. Специалистът, който подчерта, че изказването му е неофициално, заяви, че “много е необичайно да се получи мъгла по това време на годината, не е изключено, разбира се, но не е характерно“. Предстои доизясняване на реалните причини, предизвикали пътното произшествие. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "05.07.2017", "title": " Синоптици: Мъгла през юли е много необичайно (ВИДЕО)"}
{"url": "https://trud.bg/%d1%88%d0%b5%d1%81%d1%82%d0%b8%d0%bc%d0%b0-%d0%b1%d0%be%d0%b9%d1%86%d0%b8-%d0%bd%d0%b0-%d0%b8%d1%81%d0%bb%d1%8f%d0%bc%d1%81%d0%ba%d0%b0-%d0%b4%d1%8a%d1%80%d0%b6%d0%b0%d0%b2%d0%b0-%d1%81%d0%b0/", "text": "Турската полиция е задържала шестима бойци на „Ислямска държава“, планиращи атентат по време на Похода за справедливост, организиран от главната опозиционна партия Републиканска народна партия днес, съобщава Двама от терористите вчера са наели черен микробус в град Кайсери и са задържани в провинция Коджаели, където в момента тече Походът. Другите четирима са заловени в Кайсери. Арестуваните имат криминални досиета. Полицията засили мерките за сигурност в резултат на осуетения атентат. Протестният поход с дължина 425 км започна на 15 юни от столицата Анкара. Крайна точка е Истанбул. Причина за похода е осъдителната присъда от 25 години затвор за депутат от Републиканската народна партия заради обвинения в шпионаж. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "05.07.2017", "title": " Шестима бойци на „Ислямска държава“ са били задържани в Турция\t\t\t"}
{"url": "https://trud.bg/52-%d1%83%d0%bb%d0%b8%d1%86%d0%b8-%d0%bf%d0%bb%d0%b0%d1%87%d0%b0%d1%82-%d0%b7%d0%b0-%d1%80%d0%b5%d0%bc%d0%be%d0%bd%d1%82%d0%b8-%d0%b2-%d0%bb%d0%be%d0%bc/", "text": "100 000 лeва за ремонти на улици гласува по предложение на кмета Пенка Пенкова Общинският съвет в Лом. Парите са осигурени от местните приходи. Преди месец местният парламент одобри и използването на 180 000 лева от целевата субсидия от държавния бюджет за изкърпване на най-разбитите градски артерии и общински пътища. С отделените средства ще бъдат ремонтирани 17 улици в крайдунавския град. Общинарите обаче подготвиха и резервен списък с още 42 улици, които също са  осеяни с дупки и трябва да бъдат потегнати. Местната управа определи и 30 000 лв. за текущ ремонт на пътя Лом-Комощица, а за шосето между селата Ковачица и Станево са предвидени още 20 000 лева. „Състоянието на много улици в града ни е плачевно от години, това е един от най-големите проблеми и на гражданите, и на общинската администрация. Но община Лом, както и повечето общини, не разполага с достатъчно собствени финанси дори за елементарно подържане на градската пътна мрежа и общинските пътища. За това се наложи да трансформираме 180 000 лева от държавната субсидия за капиталови разходи за ремонт на улици и пътища, а сега, след доброто изпълнение на местните приходи на полугодието, осигурихме още 100 000 лева“, заяви кметът Пенкова. Изкърпването на разбитите улици ще започне през втората половина на август след като приключи процедурата за избор на строителна фирма. В момента в пристанищния град тече асфалтиране на пет улици, за които Министерският съвет предостави на община Лом 500 000 лева.", "date": "05.07.2017", "title": " 52 улици плачат за ремонти в Лом\t\t\t"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d1%81%d1%8a%d0%b4%d0%b5%d0%bd-%d0%b7%d0%b0-%d0%bd%d0%b0%d1%80%d0%ba%d0%be%d0%bf%d0%bb%d0%b0%d0%bd%d1%82%d0%b0%d1%86%d0%b8%d1%8f-%d0%b4%d0%bd/", "text": "Съден за отглеждане на марихуана беше заловен отново с плантация от над 200 саксии само дни преди да изтече изпитателният срок на присъдата му. 37-годишният Мирослав М. ползвал терен около язовира в поповското село Априлово, който бил взел на концесия, уточниха от Апелативна прокуратура във Варна.  Мъжът е задържан още на 2 юли. По искане на Районна прокуратура в Попово в сряда му е наложена мярка задържан под стража. Плантацията с марихуана попаднала в полезрението на полицията още през май месец, когато в района на Априлово била проведена акция за издирване на бежанци. Никой не уточнява намерени ли са били такива, но пък в изоставена хижа край язовира полицаите открили близо 250 саксии с млади растения марихуана. Имало кварцови лампи, торове, инсталация за осигуряване на съответните условия за отглеждане. Полицаите оставили оранжерията непокътната и зачакали да видят кой я обгрижва. Междувременно обаче екипи на енергото установили, че оранжерията се захранва с краден ток. Последвала глоба от 1300 лв. и Мирослав преместил саксиите в гориста местност. Там полицаите намерели 203 саксии на 2 юли. Във фургон край язовира открили туби с торови препарати и други. Взели пръстови отпечатъци и така потвърдили, че те принадлежат на Мирослав. При задържането му оставали точно 12 дни до изтичане на изпитателния срок на присъда отпреди 3 години. Тя била наложена пак за отглеждане на марихуана, държане на наркотични вещества с цел разпространение и незаконно притежавана ловна пушка. Наказанието било година и 6 месеца лишаване от свобода с 3 години изпитателен срок, припомнят от Апелативна прокуратура във Варна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "05.07.2017", "title": " Задържаха съден за наркоплантация дни преди изтичане на условна присъда"}
{"url": "https://trud.bg/%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d0%b2-%d0%b1%d1%80%d1%8e%d0%ba%d1%81%d0%b5%d0%bb-%d0%b7%d0%b0%d0%b4%d1%8a%d1%80%d0%b6%d0%b0-%d1%87%d0%b5%d1%82%d0%b8%d1%80%d0%b8%d0%bc%d0%b0/", "text": "Четирима души са арестувани в рамките на антитерористична операция на полицията в Брюксел, извършена миналата нощ. По данни на Федералната прокуратура правоохранителните органи са се натъкнали на запаси от оръжия. Пояснява се, че операцията е била насочена срещу членове на байкърски клуб с името Kamikaze Riders, за които се предполага, че са замесени в престъпления с терористичен характер, съобщава АФП. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "05.07.2017", "title": " Полицията в Брюксел задържа четирима души при антитерористична операция"}
{"url": "https://trud.bg/%d0%b4%d0%b5%d0%bf%d1%83%d1%82%d0%b0%d1%82%d0%b8%d1%82%d0%b5-%d0%bf%d1%80%d0%b8%d0%b5%d1%85%d0%b0-%d0%be%d1%81%d1%82%d0%b0%d0%b2%d0%ba%d0%b0%d1%82%d0%b0-%d0%bd%d0%b0-%d1%88%d0%b5%d1%84%d0%b0-%d0%bd/", "text": "Депутатите приеха прекратиха мандата на управителя на Националната здравноосигурителна каса д-р Глинка Комитов. Оставката му беше приета с 88 „за“ и 67 „въздържали се“. Процедурата за избор на нов управител на НЗОК по закон трябва да приключи в 30-дневен срок от приемането на оставката. На 30 юни стана ясно, че д-р Комитов ден по-рано е депозирал в деловодството на парламента оставката си като управител на НЗОК. Председателят на парламентарната комисия по здравеопазване и депутат от ГЕРБ д-р Даниела Дариткова обясни, че решението е лично на Глинка Комитов и в оставката си не е посочил мотиви. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "05.07.2017", "title": " Депутатите приеха оставката на шефа на НЗОК"}
{"url": "https://trud.bg/%d0%be%d1%89%d0%b5-%d0%b7%d0%b2%d0%b5%d0%b7%d0%b4%d0%b8-%d0%bf%d0%be%d1%82%d0%b2%d1%8a%d1%80%d0%b4%d0%b8%d1%85%d0%b0-%d1%83%d1%87%d0%b0%d1%81%d1%82%d0%b8%d0%b5-%d0%b2-mtv-presents-varna-beach/", "text": "Още едно съзвездие от чужди и наши изпълнители потвърди участие в най-голямото музикално събитие MTV Presents Varna Beach на 15 юли на Южния плаж във Варна. Сред тях е BEBE REXHA, известна с големите си международни хитове, като I Got You, In The Name of Love, No Broken Hearts, Me Myself and I и The Way I Are, постигнали огромен успех по целия свят. Това е първата изява на BEBE в България. На най-голямата сцена у нас във Варна ще стъпи и поп сензацията DARA, чиито отличителен глас и забележителна индивидуалност я превърнаха в любимка на публиката. Само месец след огромния си успех на Евровизия, където изстреля България на второ място с песента „Beautiful Mess“ Кристиан Костов ще се присъедини към Pavell & Venci Venc’ и Поли Генова. Дебютният му сингъл „Не си за мен“ или английската му версия „You Got Me Girl“ също са сред хитовете, които феновете му очакват да чуят на MTV Presents Varna Beach. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "05.07.2017", "title": " Още звезди потвърдиха участие в MTV Presents Varna Beach"}
{"url": "https://trud.bg/%d1%84%d1%83%d1%82%d0%b1%d0%be%d0%bb%d0%b8%d1%81%d1%82-%d1%89%d0%b5-%d0%bf%d0%bb%d0%b0%d1%89%d0%b0-7000-%d0%bb%d0%b2-%d0%bd%d0%b0-%d1%80%d0%b5%d1%84%d0%b5%d1%80-%d0%b7%d0%b0-%d1%80%d0%b8%d1%82%d0%bd/", "text": "Футболист ще плаща 7000 лв. обезщетение на рефер, когото зверски ритнал по време на мач, реши Добричкият окръжен съд. Инцидентът се случил през март 2015 г. на стадиона в с. Карапелит в рамките на среща между местния клуб „Левски 2012“ и „Добруджански спортист“ от с. Стефан Караджа. Жълт картон ядосал футболиста от тима домакин и той засипал главния съдия с нецензурни думи. Реферът отвърнал с червен картон, след което получил силен ритник над глезена в левия крак. Въпреки болката пострадалият успял да довърши мача, а след това потърсил медицинска помощ. Оказало се, че кракът му е счупен. За нанесената телесна повреда футболистът хулиган вече е осъден условно на 3 месеца с 3-годишен изпитателен срок, уточниха от пресцентъра на съда. Реферът обаче завел граждански иск за обезщетение от 35 000 лв. заради причинените му болки и страдания. Магистратите го уважиха частично, като осъдиха футболиста да плати още 880 лв. адвокатски хонорари и 580 лв. възнаграждения на вещите лица по делото. Решението може да се обжалва пред Апелативния съд във Варна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "05.07.2017", "title": " Футболист ще плаща 7000 лв. на рефер за ритник"}
{"url": "https://trud.bg/%d0%b0%d0%ba%d0%be-%d0%ba%d0%b8%d0%bf%d0%bd%d0%b5-%d0%be%d1%80%d0%b8%d0%b5%d0%bd%d1%82%d1%8a%d1%82-%d0%bd%d0%b0-%d0%be%d1%80%d0%b8%d0%b5%d0%bd%d1%82%d0%b0/", "text": "Дългогодишният лауреат на хипотетичната награда за тиранични режими „Златната брадва на Пиночет”, Северна Корея, поздрави с тържествен салют САЩ за националния им празник, 4 юли, с изпитание на междуконтинентална балистична ракета с обхват именно континенталната част на Северна Америка. При това успешно. Вярно, засега на теория само до всяка точка на Аляска, но са хванали посоката. За 39-минутен полет ракетата „Хуасонг 14“ („огнена звезда” или „метеор”, да не се бърка с едноименния концентрационен лагер за политически дисиденти северно от Пхенян) е достигнала височина от 2 800 метра, прелитайки 933 километра, преди да падне в териториалните водите на Япония. Обсегът на тази ракета се изчислява на около 6,7 хил. километра Не е носела боен заряд и не е била насочена срещу мишена. Експерти посочват, че с подобни показатели Северна Корея официално се превръща от регионална в глобална ядрена заплаха. Несъмнено за мнозина у нас Източна Азия, Ориентът на Ориента, е прекалено далеч като географско понятие, за да представлява масов интерес, освен когато напомнят за нея по новините. Фактите обаче говорят, че регионът има огромно икономическо значение за цялата планета – и за развития и за развиващия се свят. Всеки по-сериозен военен конфликт там ще се отрази сериозно не само на глобалната икономика, но и цялостно на развитието на човечеството, заради възможността бързо да ескалира до световен. И това не е излишно драматизиране. Вярно, по-профанското обяснение е, че за неопределено време няма да има кой да се занимава да обновява софтуера или моделите на „смартфона” ви, „умния” ви телевизор, бордовия компютър на и/или автомобила ви и тн., ако са южнокорейско или японско производство. А всеки има, ако не в джоба си в момента, най-малкото у дома си, поне един артикул, измислен и сглобен „на другия край на света” от компания от тези две държави. И да се върнем на сегашната ситуация в Източна Азия, и защо успешното изпитание на „Хуасонг 14” рязко тласка региона към видимо вече необратим въоръжен конфликт. Несъмнено САЩ няма да оставят провокацията на Пхенян без отговор. Който дори и да е само вербален на първо време, ще е свързан рано или късно с демонстрация на сила. Може би само парадно – с още един американски самолетоносач край Корейския полуостров (първия вече пристигна) или изненадващо съвместно учение с южнокорейската и/или японската армии. С новата ракета в джоба обаче, подобен ход като едното нищо може да „запали чивията“ на невротичния Ким и да се стигне до апокалиптичния сценарий, който всеки иска да избегне – война на Запада със Северна Корея. Която на теория не е спирала, откакто е започнала през 1950 г. Конфликтът се замразява през 1953 г. с „временно примирие“ между Южна Корея (САЩ и западните държави), от едната страна и Северна Корея (СССР и Китай) от другата. което продължава и до днес. А по правилата на войната единият съперник не е длъжен да информира предварително другия, че слага край на примирието. Въпрос на достойнство. Или ако искате на липсата на такова.  Така или иначе технологичните лидери на човечеството последните десетилетия Южна Корея и Япония са най-изложени на заплахата от Пхенян и като близки американски съюзници са най-вероятните мишени за превантивен или ответен удар с конвенционално или дори ядрено оръжие от страна на Севера. Кой ще стреля първи така или иначе има значение само за историята. Военни наблюдатели коментират от години, че основната част от съоръженията на севернокорейската армия са вкопани толкова дълбоко в земята, в бункери и цели комплекси, че няма толкова силна „първа вълна“ конвенционални бомбардировки, която да може да осакати Пхенян така, че да не може да отговори подобаващо. И гневът на Северна Корея ще се изсипе първо върху събратята им от Юга, ако не решат и, с едно напрягане на силите, да ударят западните брегове на Япония – Осака, Киото или Хирошима. Балистичните ракети с малък и среден обсег на поражение (до 1 500 км), с които Пхенян разполага от години са не само изправни, но според наблюдатели са вероятно стотици, ако не и повече на брой. Заедно с подобаващо количество пускови установки. Или поне толкова, колкото предполагат официално в Сеул и Вашингтон. Сценарият разбира се предвижда с подобна размяна на удари да се избегне нуждата от пресичане на демилитаризираната зона между Северна и Южна Корея от хора и сухопътна техника. Военновъздушните сили на Южна Корея и новата зенитна ракетна система (подобна на израелската „Железен купол”), която Пентагонът щедро предостави на Сеул преди няколко месеца ще са чукът и наковалнята, които ще трябва да вкарат в правия път Пхенян. Паралелно на всичко това обаче в играта ще се намесят и „старите покровители“ на Северна Корея, Китай и сегашна Русия, които имат сериозни интереси и претенции за влияние в Източна Азия. Всеки въоръжен конфликт с Пхенян без тяхното одобрение ще има наистина непредсказуеми последствия и несъмнено дипломатическите совалки вече са започнали с пълна пара. Така или иначе стигнахме твърде далеч в прогнозата. Факторите които движат и ще движат механизмите на международните отношения около въпроса за Северна Корея са твърде многобройни, комплексни и непостоянни, за да можем да обхванем и предвидим всички. Най-общо казано, стискайте палци да не започне и там война. Несъмнено случайно, но в един и същи ден – 4 юли, американския национален празник, не само Северна Корея проведе успешно изпитание на междуконтинентална балистична ракета, но и президентите на Русия и Китай Владимир Путин и Си Дзинпин имаха официални разговори в Кремъл. Официалното им изявление след срещата не засягаше по никакъв начин Северна Корея. А както се досещате нямаше и кой да ги пита. Но пък стана ясно, че първата среща на Владимир Путин с Доналд Тръмп ще е в рамките на форума на Г-20 в Хамбург тази седмица. Всичко е в график.  ", "date": "05.07.2017", "title": " Ако кипне Ориентът на Ориента"}
{"url": "https://trud.bg/%d0%b0%d1%81%d0%b5%d0%bd%d0%be%d0%b2%d0%b3%d1%80%d0%b0%d0%b4-%d0%bd%d0%b5-%d0%b5-%d0%b8%d0%bd%d1%86%d0%b8%d0%b4%d0%b5%d0%bd%d1%82-%d0%b0-%d1%82%d0%b5%d0%bd%d0%b4%d0%b5%d0%bd%d1%86%d0%b8%d1%8f/", "text": "В края на миналия месец, 26 юни, роми нападнаха момичета от отбор по кану каяк в Асеновград, край езерото „40-те извора“, последвано от бурни реакции на местната общност и масови сбивания пред болницата в града. Случаят в Асеновград не е ново явление за нашите обществени процеси. Напротив, това е израз на задълбочаващи се проблеми и противоречия в в България – понятийно ги определяме като кливиджи. Фактологично конфликтът се разви, защото имаше поле за действие пред различни неформални групи. Например тези, които се организират през социалните мрежи са по-бързи от институциите, които следват нормативна база, действат съобразно собствените си правила. Друг е въпросът, че в населените места институциите не успяват да се справят с този тип обществени проблеми, поради липса на гъвкавост, системност, а може би и на капацитет. Последвалите протести, които привлякоха и групи от страната, доведоха до многохилядно стълпотворение на ядосани граждани в Асеновград. Разбира се сред тези групи пристигнаха и такива, които традиционно провокират агресия, отколкото да спомагат за справедливото разрешаване на подобни проблеми. Тези групи са там, защото имат формално основание, а от друга страна са там, защото властта е създала вакуум в легитимното си поле да прилага санкции и правила и те го запълват. Друг е въпросът, че след утихването на този конфликт и сблъсък, организираните групи и агитки си отиват, отива си жандармерията, отива си и засиленото полицейско присъствие и остава местното население само с неразрешените проблеми. Или ако сте съгласни – замазаните решения. Остава въпросът как да се противодейства на тези задълбочаващи се процеси и да се предотврати следващият сблъсък? Тук идва и първият въпрос, който е редно да поставим – нарастващият кливидж в обществото по оста правов ред – самоуправство. Бих добавил обаче че този кливидж е в случая с две лица – от другата страна е противопоставянето по оста толерантност – всеобщи правила и задължения, както и санкции за тези, които не ги спазват. Равнищата, по които трябва да се справим с този проблем са от най-ниската клетка на терен до последователната политическа воля на елита ни. Не става въпрос за наливане на пари в програми, защото прочутото „Десетилетие на ромското включване“, доведе до усвояемост на средства, които не достигнаха до тези групи, напротив отдалечиха ги и маргинализираха. Вина имат и редица организации, които съществуват от това да алармират за правата на малцинствени групи, гарантирайки собственото си основание за съществуване и функция в публичната среда. Ромските общности в България живеят без да спазват правилата и нормите. Те не търпят и санкции за това. По този начин не изпитват върху себе си тежестта и силата на властовата принуда. Не защото е невъзможно да се приложи, а защото властта и институциите действат компенсаторно към тази малцинствена група. Липсата на трудови навици, високият процент на ранно отпадащи от системата на образованието, липсата на социализираща градска среда дават този резултат, който през последните години наблюдавахме и в други населени места – Катуница, Гърмен, Орландовци и др. Правовият ред трябва да се гарантира от институциите на централно и местно равнище, отстъпвайки от своите функции идва ред на самоинициативите на групи от обществото, които предлагат саморазправа, вендета, натиск, насилие. В обществото тлее чувство за несправедливост и то има най-малкото два вектора. Единият е насочен по отношение на елита, а другият – по отношение на тези малцинствени групи. Това усещане вече не е валидно само за малките населени места, то е с национален обхват. В допълнение, уседнало е чувството за безнаказаност на тези малцинствени групи, които определяме като ромски гетоизирани и маргинализирани общности. Ромската малцинствена група е в неравнопоставено положение в някои отношения, но другата истина е, че това етническо малцинство е „бенефициент“ на обществените процеси, които протичат на местно равнище през последните три десетилетия. Гетата, които се появяват от нищото са работа на общинските или областни институции, които трябва да действат превантивно и санкциониращо, а не след дадени събития, сблъсъци и конфликти. Истината, която трябва да си признаем е, че тези гета се появяват със знанието на местната власт, с мълчаливото съгласие. Тук идва ред и на другия факт, който трябва да изтъкнем – тези ромски малцинствени групи по места са и компактно, ударно и влияещо върху изборните резултати електорално тяло. Получаването на адресна регистрация, за да се придобие правото на глас в дадено населено място, често става въпреки дадена норма или с потъпкването на регулация, наредба и прочие. Тези групи все някъде трябва да живеят и да взаимодействат с българското етническо мнозинство. Усилията обаче очевидно не могат да станат от само себе си. Тези усилия могат да произтекат единствено от силата на политическите институции – от силата на властовото усилие и натиск. Първо, защото говорим за социо-културни различия в общностите. Второ, защото отсъствието на всеобщи норми, правила и санкции, създават усещането за несправедливост. Трето правилата и задълженията за едни, се превеждат единствено като права за другите, по силата на това, че има проблем – „там нещо да им да си заградят“, това рано или късно излиза извън граници. Трябваше да стане проблемът в Асеновград, за да се разбере, че в кв. „Лозница“ има прекомерно нерегламентирано застрояване? Отделно, често се поставя въпросът защо тече ислямизация на ромския/циганския етнос в България – отговорът донякъде е валиден през хипотезата, че там където отсъстват традиционни светски институции много лесно се наместват други такива религиозни или властта на личния авторитет през физическата сила и клановата организация. Дебатът дали трябва да се движат каруци по градовете на България е безсмислен, когато е видно, че масово младите роми не се образоват, а техните родители не се трудят. Има изключения, разбира се. Всеки, който е бил на терен знае, че има изключения от множеството. Дебатът не е съсредоточен в този наболял процес, защото имаме налице дезинтегрирани общности, които също не поставят достатъчно систематично този проблем. Не може да се реагира само при кризи. Футболните агитки и други организации, може да дадат отпор, но когато конфликтът, разбирайте „мачът“ се изиграе, стадионът остава празен, остават само местните и може би институциите. Затова политическите екстремуми в реакциите по оста национализъм не дават резултат, резултат дават последователните властови действия, налагани по категоричен начин от институционалния апарат на държавната власт на централно и местно ниво.", "date": "05.07.2017", "title": " Асеновград не е инцидент, а тенденция"}
{"url": "https://trud.bg/%d1%8f%d0%bf%d0%be%d0%bd%d1%81%d0%ba%d0%b0-%d0%b4%d0%b5%d0%bb%d0%b5%d0%b3%d0%b0%d1%86%d0%b8%d1%8f-%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d0%b7%d0%b0-%d0%be%d0%b1%d0%bc%d1%8f%d0%bd%d0%b0/", "text": "Делегация от Япония е в момента на посещение в Пловдив за обмяна на добри практики във връзка с членството на града под тепетата в Глобалната мрежа на учещите градове на ЮНЕСКО. Гостите от Далечния Изток са от побратимения град Окаяма и бяха посрещната в общината от изпълняващия длъжността кмет на Пловдив Розалин Петков и служители на отдел „Образование“. През 2016 г. Пловдив стана първият български град, който получи сертификат за членство в международната образователна мрежа на организацията, чиято цел е подкрепа и поощряване на практиката на учене през целия живот в общностите по света и насърчаване на политиката на диалог и партньорско обучение между страните членки. Като част от Глобалната мрежа на учещите градове Пловдив стартира дейности и инициативи за обмен на информация с други общности, чрез които да споделя и получава идеи за ефективни методи на насърчаване на образованието и устойчивото развитие. Такава бе и целта на срещата в сряда между специалисти по образованието от двата града, като гостите от Окаяма посетиха 4 места с формално и неформално образование – иновативното училище „Райна Княгиня“, детска градина „Мир”, където се преподава по Монтесори методиката, Младежкия център край гребния канал и социално предприятие, в което се обучават роми, отпаднали от образователната система. Пловдивските експерти запознаха колегите си от Япония и с предприетите вече мерки за превръщането на града в наистина учещ – въвеждането на дигитализацията на учебния процес, на облачните платформи, на иновативни методи за обучение, използването на метода Монтесори в детските градини, възпитание на децата за грижата за природата, обучение на младежи от Украйна по специалността „Софтуерно инженерство“ в ПУ „Паисий Хилендарски“, както и с усилията на администрацията за насърчаване на учене през целия живот на и за работното място посредством професионални обучения (дуално обучение) и центрове за квалификация. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "05.07.2017", "title": " Японска делегация в Пловдив за обмяна на добри практики в сферата на образованието"}
{"url": "https://trud.bg/%d0%b3%d0%b8%d0%b3%d0%b0%d0%bd%d1%82%d1%81%d0%ba%d0%b8-%d0%bf%d0%be%d1%80%d1%82%d1%80%d0%b5%d1%82-%d0%bd%d0%b0-%d0%bf%d1%83%d1%82%d0%b8%d0%bd-%d0%b3%d1%80%d0%b5%d0%b9%d0%bd%d0%b0-%d0%b2-%d0%bd/", "text": "Гигантски портрет на Владимир Путин „грейна“ в нива край Верона  преди срещата на върха на Г-20, съобщи Асошиейтед прес. Италиански художник го нарисува с  трактор. Портретът е широк 135 м. Затова той се вижда само от въздуха. Създателят му Дарио Гамбарин каза, че  образи създава на око и с отлично управление на трактора. Дарио Гамбарин е създавал подобни портрети на Доналд Тръмп и Хилари Клинтън по време на кандидатпрезидентската надпревара в САЩ миналата година. Животът на гигантските творби на Дарио Гамбарин е кратък – те остават само в периода между събирането на реколтата и засаждането на следващата култура. Затова портретът на Путин ще изчезне след няколко дена.", "date": "05.07.2017", "title": " Гигантски портрет на Путин „грейна“ в нива край Верона (ВИДЕО)\t\t\t"}
{"url": "https://trud.bg/%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d1%8a%d1%82-%d0%b3%d0%bb%d0%b0%d1%81%d1%83%d0%b2%d0%b0-%d0%be%d1%81%d1%82%d0%b0%d0%b2%d0%ba%d0%b0%d1%82%d0%b0-%d0%bd%d0%b0-%d1%88%d0%b5%d1%84/", "text": "Народното събрание ще гласува прекратяването на мандата на управителя на Националната здравноосигурителна каса (НЗОК) д-р Глинка Комитов. На 30 юни стана ясно, че ден по-рано той е депозирал в деловодството на парламента оставката си. От „БСП за България“ настояха Комитов да обясни пред депутатите мотивите си и оказван ли му е натиск. Парламентът ще гласува и промени в Закона за отбраната и въоръжените сили, които предвиждат мъжете военнослужещи вече да имат право на неплатен отпуск за отглеждане на дете до 8-годишна възраст. Въвежда се и изискване за изслушване в комисията по отбрана на офицерите, предложени за удостояване с висши офицерски звания, преди разглеждане на кандидатурата им от Министерски съвет. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "05.07.2017", "title": " Парламентът гласува оставката на шефа на НЗОК"}
{"url": "https://trud.bg/%d1%82%d1%8a%d1%80%d0%bd%d0%be%d0%b2%d0%b5%d1%86-%d1%81%d1%82%d1%83%d0%b4%d0%b5%d0%bd%d1%82-%d0%bf%d0%be-%d0%bc%d0%b5%d0%b4%d0%b8%d1%86%d0%b8%d0%bd%d0%b0-%d0%b2-%d0%ba%d1%8c%d0%be%d0%bb%d0%bd-%d0%b8/", "text": "Ивайло Иванов от Велико Търново, който тази година завършва медицина в университета в Кьолн, Германия, издаде учебник. Научното помагало „Химия за медици“ е на немски език, излязло е от печат преди месец и вече се разпространява във всички медицински университети, както и по интернет в цял свят. Трудът на студента отличник е от 251 страници и съдържа 17 глави по теми, по които той е работил при подготовката на други студенти. Изданието е богато илюстровано и съдържа много примери, химически уравнения и формули. „Този учебник е създаден по желание на посещаващите моя курс „Химия за медици“ в университета в Кьолн.Много често бях питан от студентите за писмена форма на курса ми. Нещо, което да обяснява на начално ниво материята и стъпка по стъпка да обяснява всичко разбираемо“, гласи посланието на Ивайло Иванов в предговора на учебника. В заключение търновецът заявява, че е отворен и благодарен за отзиви, предложения и критики. Той не е пропуснал да благодари за израстването си и на своите родители- Илияна и Христо Иванови.  Още докато следва, Ивайло Иванов  преподава на по-младите си колеги. 25-годишният възпитаник на Природо-математическата гимназия във Велико Търново вече 13  семестъра води семинарите по химия по специална програма на чуждестранния ВУЗ. „Тази програма дава възможност на най-добрите студенти да се изявят още докато учат. Часовете, които Ивайло води, се наричат „туториуми“ и са семинарни упражнения. Химията е най-тежкият изпит за всички студенти в първи и втори курс. Понякога се случва някои от бъдещите медици да го държат по 7-8 пъти. Без този изпит не може да се продължи следването и изучаването на биохимия“, обяснява майката на Ивайло Илияна Иванова. Тя разказва, че ръководството на университета поверило отговорната дейност на сина й още като първокурсник, след като издържал изпита с най-висок успех от всичките 150 студенти. Гордата майка споделя, че студентите в Кьолнския университет всяка година гласуват за любим преподавател и Ивайло получил тяхното признание. „През 2014 и 2015 година се класирах на първо, а през 2016 г. – на второ място. При анонимното гласуване бях оценен на първо място за „Награда за обучението“. Това е голяма чест, тъй като се състезавах с професори и доценти с дългогодишен стаж и опит, докато аз съм все още само студент. Научих, че ще получа приза за отлично качество на преподаване в хуманната медицина на специална церемония през януари. Това за мен е огромно признание“, сподели Ивайло Иванов. Наред с това постижение амбициозният младеж е признат и за най-успешния студент на университета. Ивайло Иванов доверява, че повече от половината му колеги, на които той е преподавал химия, са се справили успешно с трудния изпит. В писмените си мотиви за дадената подкрепа за нашенеца много студенти написали до ръководството на престижното учебно заведение: „Омръзна ни да седим по земята и по первазите на прозорците. Осигурете по-голяма зала за лекциите на нашия преподавател, защото са изключително интересни.“ Илияна Иванова разкрива, че отначало Ивайло искал да стане детски хирург, но след това интересът му се насочил към пластичната хирургия. Голямата страст на младия търновец обаче е биохимията и е привлечен и от научни изследвания. Затова не случайно още като първокурсник находчивото момче започнало работа в лабораторията на една от най-големите кьолнски болници, в която се изследват пациенти, имащи проблеми със съня и дишането. Междувременно се захванал да работи за немска частна фармацевтична компания за медицинска козметика със седалище в Берлин. „Ангажиментът му е да пише статии и да отговаря на клиентски запитвания за продуктите. Ивайло сътрудничи и на най-известното немско медицинско списание. Срещу публикациите получава учебници и литература, които са му необходими за обучението“, допълва Илияна Иванова. Тя обяснява, че синът й имал завидни успехи още като ученик. Като зрелостник станал носител на наградата на община Велико Търново „24 май“. Призът от 1000 евро момчето инвестирало в образованието си. Ивайло сам избрал университета, в който да учи, заминал за Кьолн, кандидатствал и го приели. Младежът владее перфектно немското слово и в Германия не искали да повярват, че това не е родният му език. Говори свободно още френски и английски език. Родителите на петокурсника все още не са му ходили на гости там. „Изключително съм доволен от университета. Медицината е тежка наука и аз трябва много да чета. На занятията ни показват последните научни открития, най-новите изследвания, които учените правят. Наложи ми се да посетя и цикъл лекции „Смърт и тъга“. На тях ни учат как да съобщаваме трагичните новини на близките на пострадалите и починалите. Посещавам и часове по желание, в които студентите гледат всички медицински сериали, които Холивуд създава, и след това ги коментираме“, споделя Ивайло Иванов.  Кадърният търновец е категоричен, че след дипломирането си няма да се върне в България. „Животът в Германия е прекрасен и хората с потенциал и качества се оценяват високо. В тази страна на почит са умните и способните. Мога да работя с най-модерната техника, мога да правя изследвания, мога да направя важно научно откритие“, изрежда преимуществата Ивайло Иванов. Амбициозният нашенец е получил стипендията на провинция Северен Рeйн-Вестфалия. Това е награда, която се връчва на най-талантливи студенти независимо от етапа им на следване. Половината от сумата се осигурява от частно лице, а останалата – от Министерството на иновациите на Северен Рeйн-Вестфалия. Подборът е изключително строг и в това състезание могат да участват всички студенти по медицина в Кьолн. „Ивайло трябваше да изкара общо 13 семестъра, за да завърши медицина, и след това се наложи да избере областта, в която да специализира. Предпочел е психиатрията, защото работи с интересни преподаватели и учени в тази област. Набляга на здравословното хранене и фитнеса. Слабост му е марковата козметика, която купува от специализиран магазин в Дюселдорф. При едно от посещенията си в търговския обект, направил впечатление с познанията си и в тази област и му предложили 3 дни да работи в парфюмерията“, реди щастлива майката на преуспяващия търновски студент. Илияна Иванова споделя още, че в момента даровитият й син завършва 14-ия си семестър и чете усърдно, защото през октомври ще полага държавен изпит. Амбициите на младия медик са насочени към Канада, но за да му признаят там дипломата и да може да практикува, ще се наложи да държи приравнителни изпити.", "date": "05.07.2017", "title": " Търновец, студент по медицина в Кьолн, издаде учебник\t\t\t"}
{"url": "https://trud.bg/%d1%82%d1%80%d1%8a%d0%bc%d0%bf-%d0%b7%d0%b0%d0%bf%d0%be%d1%87%d0%b2%d0%b0-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b0-%d0%be%d0%b1%d0%b8%d0%ba%d0%be%d0%bb%d0%ba%d0%b0-%d0%be%d1%82/", "text": "Президентът на Съединените щати Доналд Тръмп започва европейска обиколка. Първата посетена от него страна ще е Полша. В четвъртък във Варшава ще се срещне с лидери от Централна и Източна Европа, участващи в инициативата „Трите морета“, информира  . По-рано тази седмица министърът на външните работи на Полша Витолд Вашчиковски заяви, че страната му е поискала от президента на Съединените щати Доналд Тръмп уверения, че присъствието на американски войници в Полша ще продължи, докато сигурността в района е застрашена от Русия. Очаква се Тръмп да държи реч по време на краткото си посещение във Варшава. След Полша, Тръмп ще отпътува за Хамбург, където в петък и събота ще бъде срещата на високо равнище на Г-20.", "date": "05.07.2017", "title": " Тръмп започва европейска обиколка от Полша"}
{"url": "https://trud.bg/%d0%bf%d0%be%d0%bb%d0%b8%d1%86%d0%b0%d0%b8%d1%82%d0%b5-%d0%b3%d0%be%d1%82%d0%be%d0%b2%d0%b8-%d0%b7%d0%b0-%d1%81%d0%bb%d0%b5%d0%b4%d0%b2%d0%b0%d1%89-%d0%bf%d1%80%d0%be%d1%82%d0%b5%d1%81%d1%82-%d0%bd/", "text": "Промяна в нашите искания няма. Достатъчно ясно и категорично ги обявихме пред министъра. По-ясно от това не може да го обясним. Трябва да бъдат повишени основните заплати. Трябва да бъде обвързана към средната или минималната и едновременно да започне изплащането на униформените. Това каза пред БНТ Илия Хрисимов, зам.-председателят на Синдикалната федерация на служителите в Mинистерство на вътрешните работи (СФСМВР). Хрисимов заяви още, че, ако не се случат нещата следващият протест ще бъде на 18 юли. „В последните години бяха закупени защитни облекла, но само за горски пожари, усвоени от европейски средства. Липсват над 3500 облекла. Дебатираме от години този въпрос. Чуваемост няма, прехвърлят се отговорностите. Има пропуски в нормативната база. Голяма част от служителите с по-голям опит започват да приключват своята дейност“, коментира Венцислав Станков, синдикат „Огнеоборец“ към МВР. Христо Христов, председател на националния синдикат на гражданската администрация добави: „Нашите служители с най-ниски заплати започват да напускат, защото положението е нетърпимо“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "05.07.2017", "title": " Полицаите готови за следващ протест – на 18 юли"}
{"url": "https://trud.bg/%d1%81%d1%8a%d0%b4%d1%8a%d1%82-%d0%b2-%d0%bf%d0%b0%d0%b7%d0%b0%d1%80%d0%b4%d0%b6%d0%b8%d0%ba-%d1%89%d0%b5-%d0%b7%d0%b0%d1%81%d0%b5%d0%b4%d0%b0%d0%b2%d0%b0-%d0%bf%d0%be-%d0%b4%d0%b5%d0%bb%d0%be%d1%82/", "text": "Окръжният съд в Пазарджик ще заседава по делото за разпространение идеите на терористичната организация „Ислямска държава“. На днешното заседание ще бъдат изслушани експерти от Научноизследователския институт по криминалистика и криминология към МВР (НИКК) по изготвените софтуерни експертизи по разчитане на съдържащите се данни в компютрите на обвиняемите, иззети по време претърсването на 25 ноември 2014 година. Съдебното заседание е с начален час 9.00 часа. 14-те подсъдими са обвинени за проповядване на омраза на религиозна основа, изразяваща се във верска нетърпимост към непрактикуващите и неизповядващите салафитското течение на исляма и пропагандиране на война чрез разпространение на идеите на терористичната организация „Ислямска държава“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "05.07.2017", "title": " Съдът в Пазарджик ще заседава по делото за радикален ислям"}
{"url": "https://trud.bg/%d1%82%d0%b5%d0%b6%d0%ba%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b8-%d0%ba%d1%80%d0%b0%d0%b9-%d0%b8%d1%85%d1%82%d0%b8%d0%bc%d0%b0%d0%bd-%d0%b8%d0%bc%d0%b0-%d0%bc%d0%bd%d0%be/", "text": "12 души са тежко пострадали в следствие на двете катастрофи, които тази сутрин блокираха движението по магистрала „Тракия“ край Ихтиман. В района се е образувало огромно задръстване. Едната катастрофа е верижна и е станала в района на сметището на Ихтиман, другата – при тунела „Траянови врата“, съобщава  . Около 40 моторни превозни средства са участвали в пътния инцидент. Изпратени са общо 14 линейки от Спешна помощ. От болница „Св Анна“ посочват, че малко преди 9 сутринта при тях са били докарани седем от пострадалите. Движението в посока към София се оклонява още при Пазарджик. Организиран е безпрепятствен достъп на линейките до местата на инцидентите, както и до болничните заяведения, увери, Младен Маринов, главен секретар на МВР. В социалните мрежи потребители пишат, че при Ихтиман повече от 50 минути колоната от автомобили не помръдва. Това е така, тъй като според свидетелските разкази двете платна са затворени и на колите се налага да се връщат през аварийната лента. Водачите сигнализират още, че близо до пътя има пожар от местното сметище и трудно се диша. От пресцентъра на Пътната агенция съобщават за затруднено движение в района поради гъста мъгла и пътнотранспортно произшествие. Обходният маршрут е през път I-8 от Ихтиман до пътен възел Мухово и обратно. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "05.07.2017", "title": " Тежки катастрофи край Ихтиман, има много пострадали"}
{"url": "https://trud.bg/%d0%b1%d0%b5%d0%b7-%d1%81%d1%82%d1%8a%d0%ba%d0%bb%d0%b0-%d0%b8-%d0%bf%d0%be%d0%ba%d1%80%d0%b8%d0%b2%d0%b8-%d0%be%d1%81%d1%82%d0%b0%d0%bd%d0%b0%d1%85%d0%b0-%d0%b8-%d0%b2-%d1%81%d0%b5%d0%bb%d0%be-%d0%b1/", "text": "Близо денонощие остана без ток село Бостан, община Омуртаг, след стихията с градушка, ураганен вятър и дъжд, която мина над региона в понеделник. Много къщи са останали без стъкла. Повредени са и покривите на домовете,  а пътят до селото е бил затворен заради изпочупени дървета и големи клони, обобщи ситуацията областният управител на Търговище Митко Стайков. Той лично посети бедстващото село, за да потърси съдействие от отговорните институции и дружества за преодоляване на кризата. По негово настояване в сряда в селото пристигат екипи на социално подпомагане и БЧК, за да се търсят възможности да се помогне на бедстващите хора. Продължава работата и на комисиите по оценка на щетите от бурята в целия регион. От Община Търговище съобщиха, че се правят огледи на имотите в селата, където бяха изпочупени стъкла и дограми. Ще се търси начин да се осигурят материали за крайно бедните хора, предимно възрастни самотни, които не могат сами да поправят щетите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "05.07.2017", "title": " Без стъкла и покриви останаха и в село Бостан след стихията"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d1%89%d0%b5-%d0%bf%d1%80%d0%b8%d1%81%d1%8a%d1%81%d1%82%d0%b2%d0%b0-%d0%bd%d0%b0-%d0%bf%d0%be%d0%ba%d0%bb%d0%be%d0%bd%d0%b5%d0%bd%d0%b8%d0%b5%d1%82%d0%be/", "text": "Премиерът Бойко Борисов ще присъства на поклонението в памет на Симон Вейл в Дома на ветераните в Париж. Това съобщиха от правителствената информационна служба. Българският премиер бе поканен на церемонията лично от френския президент Еманюел Макрон. Симон Вейл почина на 30 юни 2017 г. Тя е първата жена председател на Европейския парламент. Вейл е и една от най-популярните и ползващи се с широко доверие обществени фигури във Франция, дългогодишен политик и активист, който работи усилено за европейската интеграция.", "date": "05.07.2017", "title": " Борисов ще присъства на поклонението в памет на Симон Вейл в Париж"}
{"url": "https://trud.bg/%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b8-%d0%b8-%d0%bc%d1%8a%d0%b3%d0%bb%d0%b0-%d0%b1%d0%bb%d0%be%d0%ba%d0%b8%d1%80%d0%b0%d1%85%d0%b0-%d0%b4%d0%b2%d0%b8%d0%b6%d0%b5%d0%bd%d0%b8/", "text": "Временно е ограничено движението на автомобили по магистрала „Тракия” в района на Ихтиман, в двете посоки, поради гъста мъгла и пътнотранспортно произшествие, съобщиха от пресцентъра на Агенция „Пътна инфраструктура”. В района са станали две катастрофи с леки автомобили, в двете платна за движение. Обходният маршрут е през път I-8 от Ихтиман до пътен възел Мухово и обратно.     АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "05.07.2017", "title": " Катастрофи и мъгла блокираха движението по магистрала „Тракия“ край Ихтиман"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%b7%d0%b0%d0%bc%d0%b8%d0%bd%d0%b0%d0%b2%d0%b0-%d0%bd%d0%b0-%d0%bf%d0%be%d1%81%d0%b5%d1%89%d0%b5%d0%bd%d0%b8%d0%b5-%d0%b2-%d0%bf/", "text": "От 05 до 07 юли президентът Румен Радев ще бъде на работно посещение в Република Полша. Днес в сградата на българското посолство във Варшава президентът ще се срещне и ще разговаря с наши сънародници в Република Полша, както и с представители на полски държавни институции, съобщиха от прессекретариата на държавния глава. Утре държавният глава ще вземе участие в срещата на върха на 12-те държави участнички (Австрия, България, Хърватия, Чешката република, Естония, Унгария, Латвия, Литва, Полша, Румъния, Словакия и Словения) в инициативата „Три морета“. В рамките на форума Румен Радев ще проведе двустранни срещи със свои колеги. На 07 юли президентът Румен Радев ще участва в кръгла маса в рамките на Световния форум във Варшава, организиран от Атлантическия съвет. Темите, които ще се дискутират по време на двата форума, са свързани с укрепването на просперитета и сигурността в района на трите морета – Адриатическо, Балтийско и Черно море, както и перспективите за развитие на транспорта и енергетиката в региона.", "date": "05.07.2017", "title": " Президентът заминава на посещение в Полша"}
{"url": "https://trud.bg/%d0%b0%d0%bd%d1%82%d0%b8%d0%ba%d0%be%d1%80%d1%83%d0%bf%d1%86%d0%b8%d1%8f-%d0%b4%d0%b0%d0%b4%d0%b5-%d0%bd%d0%b0-%d1%81%d1%8a%d0%b4-%d0%ba%d0%bc%d0%b5%d1%82%d0%b0-%d0%bd%d0%b0-%d0%bf%d0%bb%d0%be/", "text": "Специализирано звено „Антикорупция“ на Софийска градска прокуратура внесе в Пловдивския Окръжен съд обвинителен акт срещу кмета на Пловдив Иван Тотев, зам.-кмета по общинската собственост Димитър Кацарски и кмета на район „Западен” Димитър Колев за престъпление по служба, извършено от тримата в съучастие във връзка с изграждането на новия зоокът край гребния канал. От него са настъпили значителни вредни последици и случаят е особено тежък – престъпление по чл. 282 ал.3, вр. с ал.2, пр.1 и 2, вр. с ал.1 пр.1 вр. с чл. 20 от Наказателния кодекс. Досъдебното производство по случая е образувано на 3 ноември 2016 г. от Окръжна прокуратура –Пловдив, а с постановление на главния прокурор Сотир Цацаров от 15 ноември 2016 г. е разрешено разследването да се проведе извън района на съда, компетентен да разгледа делото и е разпоредено на специализираното звено „Антикорупция“ да осъществява ръководство и надзор върху досъдебното производство. Градоначалникът Иван Тотев е в момента с мярка за неотклонение „парична гаранция” в размер на 20 000 лв., а Димитър Кацарски и Димитър Колев са с мярка за неотклонение „подписка”. Предстои Окръжният съд в Пловдив да насрочи първо заседание за разглеждането на делото, по което на тримата са повдигнати обвинения. В периода от 30 април 2014 г. до 29 юли 2015 г. кметът на Пловдив Иван Тотев като възложител на обществени поръчки е нарушил служебните си задължения по повод изграждане на зоопарка, като процедурата е проведена като пряко договаряне с изпълнителя „Запрянови 03“ ООД в нарушение на ЗОП. Освен това тази процедура е проведена и без да е одобрен идеен инвестиционен проект към момента на откриването й и без одобрена количествено – стойностна сметка за него. Освен това не е бил изготвен комплексен доклад за оценка на съответствието на инвестиционния проект със съществуващите изисквания на строежите и не е било издадено разрешение за строеж. Тези изисквания на закона не са били изпълнени и към момента на сключване на договора за строителство на „Зоокът“ – Пловдив с изпълнителя „Запрянови 03“ ООД. Според държавното обвинение това Иван Тотев е сторил с цел да набави облага за търговското дружество с управител Вакрил Запрянов в общ размер на 689 869.70 лв, като в нея влиза и щетата за община Пловдив, тъй като са настъпили значителни вредни последици и от неимуществен характер. Формирано е недоверие в обществото към разходването на бюджетните средства на община Пловдив при извършване на дейности от обществено значение, както и съмнение в публичността и прозрачността на разпределяне на бюджетните средства. Димитър Кацарски и Димитър Колев са предадени на съд като помагачи и затова, че чрез действията си умишлено са улеснили кмета на община Пловдив да извърши престъплението. Зам.-кметът Кацарски е бил назначен от Тотев за председател на комисия за провеждането на открита процедура по реда на ЗОП за избор на изпълнител за извършване на строително – монтажните работи по обект „Зоокът – Пловдив“. В нарушение на ЗОП на 28 юли 2014 г. той е предложил на Тотев откритата процедура да бъде прекратена и по този начин е дал възможност на кмета да открие друга процедура – договаряне без обявление. Обвинението срещу кмета на район „Западен” Димитър Колев пък е за това, че на 28 юли 2015 г. като длъжностно лице умишлено е улеснил градоначалника Иван Тотев в извършването на престъпление по служба. Това е станало чрез сключването на договор за упражняване на консултантска дейност и строителен надзор при липсата на предпоставките за това, а именно – без район „Западен” да е страна по договора за строителство между възложителя община Пловдив и изпълнителя „Запрянови 03“ ООД . По този начин Колев е дал възможност на Тотев на 29 юли 2015 г. да започне строеж по смисъла на чл. 157, ал.1 от ЗУТ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "05.07.2017", "title": " „Антикорупция“ даде на съд кмета на Пловдив Иван Тотев заради ремонта на зоокъта\t\t\t"}
{"url": "https://trud.bg/%d0%bf%d1%80%d0%be%d1%82%d0%b5%d1%81%d1%82%d0%b8%d1%80%d0%b0%d1%89%d0%b8%d1%82%d0%b5-%d0%b2-%d0%b0%d1%81%d0%b5%d0%bd%d0%be%d0%b2%d0%b3%d1%80%d0%b0%d0%b4-%d0%b2%d0%bd%d1%8f%d1%81%d1%8f%d1%82-%d0%bf/", "text": "Гергана Георгиева, майка на едно от пострадалите при сбиването деца в Асеновград, внася днес в Народното събрание подписката, която събират протестиращите от първия ден, предаде  . Над 2000 асеновградчани стоят зад исканията държавата да действа- те настояват да бъде увеличен щатът на местната полиция, да се реши бързо и проблемът с незаконните постройки в ромската махала Лозница и придошлите отдругаде роми. На среща с кмета на града д-р Емил Караиванов вчера протестиращите чуха, че вече са описани 120 незаконни постройки, а до края на месеца десет от тях ще бъдат премахнати. Протестиращите настояват и за среща с премиера Бойко Борисов. Официалното разрешение на общината за нови протести е от днес, очаква се те да продължат. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "05.07.2017", "title": " Протестиращите в Асеновград внясят подписка в парламента"}
{"url": "https://trud.bg/%d0%b0%d0%bd%d1%81%d0%b0%d0%bc%d0%b1%d1%8a%d0%bb-%d0%bf%d0%b8%d1%80%d0%b8%d0%bd-%d0%bf%d1%80%d0%b5%d0%b4%d1%81%d1%82%d0%b0%d0%b2%d1%8f-%d0%b1%d1%8a%d0%bb%d0%b3%d0%b0%d1%80%d0%b8/", "text": "Благоевградският Ансамбъл „Пирин“ бе избран да представи България на Международния фестивал „Награда Белград 2017“ в Сърбия. Фестивалът ще се провежда до 7 юли под егидата на град Белград. В събитието ще вземат участие още ансамбли от Русия, Гърция, Пуерто Рико, Аржентина, Турция, Индия, Румъния, Литва, България, Полша и Черна гора, Сърбия. Емблемата на Пиринския край ще излезе на една сцена с над 400 участници. Изпълненията по време на фестивала ще се случват на различни места в града. Фестивалът има и конкурсен характер, но неговата основна идея е да се популяризира фолклора като културна идентичност. Жури ще отреди първите три места, като Федерация на националните танцови фестивали (FIDAF) също ще връчи свои награди. На интернет страницата на събитието – www.belgradeaward.com, Ансамбъл „Пирин“ започва с описание, направено от National Geographic , които наричат благоевградския фолклорен ансамбъл „органичен синтез на регионалните фолклорни хорови и танцови традиции на България“. Община Благоевград пожелава успех на Ансамбъл „Пирин“, който не веднъж е популяризирал българския фолклор по света и е печелил заслужени награди!", "date": "05.07.2017", "title": " Ансамбъл „Пирин“ представя България на международен фестивал в Сърбия"}
{"url": "https://trud.bg/%d0%b8%d0%bb%d0%b8%d1%8f%d0%bd%d0%b0-%d0%b9%d0%be%d1%82%d0%be%d0%b2%d0%b0-%d1%81%d0%bb%d1%83%d1%87%d0%b2%d0%b0%d1%89%d0%be%d1%82%d0%be-%d1%81%d0%b5-%d0%b2-%d0%b0%d1%81%d0%b5%d0%bd%d0%be%d0%b2%d0%b3/", "text": "Случващото се в Асеновград е много опасно и е проблем на националната сигурност, защото подобни общности има в цялата страна. Това заяви вицепрезидентът Илияна Йотова по  . Тя подчерта, че агресията не се проявява само в гетата, а в цялото общество. Тя се обяви за създаване на цялостна политика спрямо гетата. Вицепрезидентът Илияна Йотова се обяви за създаването на цялостна политика спрямо гетата, която да обхваща всички институции и клонове на държавата, като трябва да се започне с образованието на децата. Тя одобри идеята на вицепремиера Валери Симеонов за засилено полицейско присъствие, но изрази съмнение, че МВР има възможността и ресурса да я изпълни. „Хората протестират с основание. Отделянето на компактни общности е опасно, вижте в Западна Европа. В гетата се влиза само по време на избори. Ако не се правят половинчати, а цялостни мерки, положението ще бъде друго. Това не е по силата на нито едно правителство, премиер или президент“, посочи вицепрезидентътът. Илияна Йотова заяви, че не вижда война между институциите в България, защото за война се искат две страни, а Президентството не враждува с никого. Тя каза, че уважава решението на Народното събрание да състави анкетна комисия за придобиването на нов боен самолет, стига в това да не прозира политически реваншизъм. „Крайно време е някои политици да се разделят с максимата, че „държавата, това съм аз“. Г-н Цветанов не е държавата“, посочи Йотова. Вицепрезидентът заяви, че служебното правителство е уважило решението на 41-вото Народно събрание да се закупят самолети „Грипен“ от шведската компания „Сааб“. Тя отбеляза, че в стенограмата за решението бюджетът на проекта да се увеличи ще се види интересна промяна на мнението. Илияна Йотова призова за конкретни политики на българското председателство на Съвета на ЕС: „Нека говорим конкретно за приоритете си. Какво означава, че приоритет са ни Западните Балкани. Ще предложим ли членството им в ЕС? Нов план Маршал? Регионален съюз?“ Тя се обяви против избягването на национални теми като Шенген, които засягат не само България, а и други страни от ЕС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "05.07.2017", "title": " Илияна Йотова: Случващото се в Асеновград е проблем на националната сигурност"}
{"url": "https://trud.bg/%d0%ba%d1%80%d1%83%d0%bc-%d0%b7%d0%b0%d1%80%d0%ba%d0%be%d0%b2-%d0%b8%d0%bc%d0%b0%d0%bc%d0%b5-%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82-%d0%ba%d0%be%d0%b9%d1%82%d0%be-%d0%bd%d0%b5%d0%bf/", "text": "В последните два месеца няма сфера, която да не е разтресена от скандал. Много от проблемите, които избухват сега, са заченати в предишен период.  Това заяви  Крум Зарков от БСП по БНТ. Като най-сериозни проблеми той открои рокадата в НДК, протестът на полицаите, както и случая в Асеновград. „Случките в Асеновград не са прецедент. Имаме тежко престъпление и самоорганизиране на гражданите, които не вярват. Имаме парламент, който непрекъснато селектира скандали, липса на законопроекти. Създава се усещането за вакуум. Синдикатите на МВР от доста време обясняват, че са им необходими още 300 млн. и ги обясняват с разчети. Това е работа и на министъра на финансите, но аз насърчавам по-качествено да се възобнови диалога с МВР. Вместо това наблюдаваме едно настройване на хората срещу полицаите“, каза Зарков. Относно анкетната комисия за проверка на процедурата по определяте на оферта за изтребител той призна, че от БСП са се възпротивили, защото са видели атака срещу президента на Републиката. Крум Зарков заяви още, че всичко около случая Асеновград ги притеснява и случаят не бива да се подценява: „Наблюдават се няколко феномена, които ни притесняват – чувство за безнаказаност, бързата самоорганизация и опити за насилия. Много бързо може да се запали искрата. Не трябва да се подценява този случай“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "05.07.2017", "title": " Крум Зарков: Имаме парламент, който непрекъснато селектира скандали"}
{"url": "https://trud.bg/%d1%81%d0%b2%d0%b5%d1%82%d0%bb%d0%be%d0%b7%d0%b0%d1%80-%d0%bb%d0%b0%d0%b7%d0%b0%d1%80%d0%be%d0%b2-%d1%80%d0%be%d0%bc%d1%81%d0%ba%d0%be%d1%82%d0%be-%d0%bd%d0%b0%d1%81%d0%b5%d0%bb%d0%b5%d0%bd%d0%b8/", "text": "Полицията се е справила добре с конфликта в Асеновград. „Има задържани, не беше допусната ескалация и сблъсъци, заяви бившият главен секретар на МВР Светлозар Лазаров, който сега е координатор на „Атака“ По думите му, проблемът не бива да се разглежда самостоятелно. „Това е дълбок проблем назад във времето”, каза той. С преглед назад в историята Лазаров коментира, че проблемите с ромите започват от годините след прехода. Тогава битовата престъпност прераснала в тежки криминални престъпления и са се появили първите организирани групи. „Това е една структура, която функционира на родови и кланови характеристики, затворена система, в която трудно проникват службите за сигурност, криминалните служби и институциите. Това е еволюирала ромска престъпност. После глобализацията доведе до негативно развитие на тези процеси. Има финансиране на организации, които са много загрижени за интеграцията на ромите”, заяви той. По думите му ромското население у нас се ислямизира. Примери за това според него са джамията в Асеновград, за която чул от хората, че била финансирана от Саудитска арабия. А в старозагорския квартал „Три чучура север” се готвело да се строи ислямистко училище. „Хората които се грижиха за правата на ромите доведоха за тези процеси. Много проекти минаха за интеграцията им и резултата го виждаме. При Асеновград трябва да имаме предвид връзката с махалата в Пазарджик. Там имаме две дела за съпричастност и поддръжка на Ислямска държава. Ако не се вземат мерки тази ислямизация ще доведе до радикализация”, предупреди Лазаров. По повод протестите на полицаите и исканията им за по-справедливи възнаграждения бившият главен секретар заяви, че с търпение неата ще се постигнат и не бива когато се работи за увеличаване на придобивки и възнаграждения, да се правят за едни, а не за други. Повече вижте", "date": "05.07.2017", "title": " Светлозар Лазаров: Ромското население се ислямизира"}
{"url": "https://trud.bg/15-%d0%b4%d1%83%d1%88%d0%b8-%d1%81%d0%b0-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb%d0%b8-%d0%b2-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b8%d1%82%d0%b5-%d0%ba%d1%80%d0%b0/", "text": "Общо 15 пострадали са регистрирани след верижните катастрофи на магистрала „Тракия“ в района на Ихтиман. Те са отказани за лечение в три столични болници от 13 линейки. Това съобщиха от пресцентъра на здравното министерство. В 06.36 ч. в ЦСМП София е постъпил сигнал от телефон 112 за верижна катастрофа на 47-ми километър на автомагистрала „Тракия“ в посока Пловдив, до град Ихтиман. В 06.52ч. е постъпила информация за нова катастрофа, в обратната посока. Веднага са изпратени 13 линейки на ЦСМП, на 3 от които се е наложило да направят повторен курс. Към 09.20 ч. са регистрирани 15 пострадали, 7 от които са транспортирани до УМБАЛ „Св. Анна“, 4 до УМБАЛСМ „Пирогов“ и 1 до УМБАЛ „Царица Йоанна“. В УМБАЛ „Св. Анна“ освен 7-те лица, транспортирани със санитарен автомобил, помощ са потърсили и двама пострадали, пристигнали с личен транспорт. Един от пострадалите е в тежко състояние – с фрактура на четвърти шиен прешлен и тежка неврологична симптоматика. Останалите пострадали са с различни травми на тялото и крайниците, вкл. Счупвания и черепно-мозъчни травми. Спешните медици от УМБАЛСМ „Пирогов“ са информирани и очакват при тях да пристигне линейка с майка и дете, като единият от пациентите е с черепно-мозъчна травма. Възрастна жена с гръдна травма е приета в противошокова зала в болницата. В ИСУЛ очакват пациент с тежка травма на бедрото. От МВР съобщиха, че причините за катастрофите все още се изясняват. Сигналите за тях са подадени към 6.00 сутринта, но последвали още 16 съобщения. Веднага към мястото са изпратени полицейски екипи, пожарникари и екипи на спешна помощ. По първоначални данни в инцидентите са участвали около 40 моторни превозни средства. Заради катастрофите временно е ограничено движението на моторни превозни средства на магистрала „Тракия“, в района на Ихтиман. Обходният маршрут е през път I-8 от Ихтиман до пътен възел Мухово и обратно; по първоначални данни няма загинали  На място работят пътни полицаи, пожарникари и служители на ОД МВР – София. Тепърва ще се изясняват и причините за пътните инциденти.", "date": "05.07.2017", "title": " 15 души са пострадали в катастрофите край Ихтиман\t\t\t"}
{"url": "https://trud.bg/%d0%b0%d0%bd%d1%8e-%d0%b0%d0%bd%d0%b3%d0%b5%d0%bb%d0%be%d0%b2-%d0%bc%d0%be%d0%b6%d0%b5%d1%88%d0%b5-%d0%b4%d0%b0-%d0%b8%d1%81%d0%ba%d0%b0%d0%bc%d0%b5-%d0%be%d1%84%d0%b5%d1%80%d1%82%d0%b8-%d0%b7%d0%b0/", "text": "Бившият министър на отбраната Аню Ангелов заяви, че проблемът с процедурата за придобиване на нов боен самолет е в това, че макар бюджетът да е увеличен двойно, не са поискани нови оферти за новопроизведени машини, и така изборът на „Грипен“ е бил предрешен. По БНТ той посочи, че е било възможно да се поискат оферти от САЩ за чисто нови F-16 Block 50 или От Франция за „Рафал“. Друг проблем според него е начинът, по който ще бъдат придобити самолетите – на финансов или оперативен лизинг. „Спорът между нов и стар самолет е безсмислен, въпросът е как ще се придобие самолетът. Унгария придоби своите „Грипен“ с финансов лизинг, а Чехия – с оперативен. В случая на Унгария това означава, че самолетите стават собственост на страната след определен период, а в случая на Чехия те трябва да върнат самолетите си, ако договорът се прекрати“, каза Ангелов. Той посочи, че по време на конфликта в Либия Швеция, която не е страна-членка на НАТО, е забранила нейни самолети да се използват за бомбардиране на наземни цели. Въпросът според Ангелов е дали България ще може да изпълнява бойни задачи в състава на НАТО, ако самолетите, които използва, на практика не са нейна собственост. „Регионалният аспект е много важен. Всички останали гранични държави на ЕС и НАТО имат F-16. Например, с румънския си и гръцкия си колега бяхме решили да закупим симулатор на F-16. Регионалното сътрудничество е много важно. Ако вземем „Грипен“, ще трябва да се кооперираме с Унгария и Чехия“, обясни бившият министър на отбраната. Аню Ангелов отрече да има геополитически натиск от страна на НАТО какъв самолет да се закупи. Според него, Алиансът е настоявал България или да модернизира самолетите си, или да инвестира в съвременна противовъздушна защита.", "date": "05.07.2017", "title": " Аню Ангелов: Можеше да искаме оферти за чисто нови Ф-16 или „Рафал“"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%8f%d1%82-%d1%81%d0%b0%d1%82%d0%b5%d0%bb%d0%b8%d1%82-%d0%b4%d0%be%d1%81%d1%82%d0%b8%d0%b3%d0%bd%d0%b0-%d1%81%d0%b2%d0%be%d1%8f%d1%82%d0%b0/", "text": "На 3 юли в 9,30 часа първият български геостационарен комуникационен сателит BulgariaSat-1 достигна българската позиция на геостационарната орбита. В процедурите по достигането до орбиталната позиция участваха българските екипи в София и Пало Алто. Последната стъпка преди влизането на сателита в работен режим са тестовете на системите, които започнаха същия ден. „Успешното позициониране на BulgariaSat-1 е още едно голямо постижение за екипа ни, но и за България, и за нашите клиенти. Ако всичко върви по план, BulgariaSat-1 ще започне да излъчва в началото на август“, каза Максим Заяков, изпълнителен директор на България Сат и Булсатком. BulgariaSat-1 бе изстрелян от SpaceX в суперсинхронна трансферна орбита, която позволи на сателита да използва по-малко гориво за достигането на позицията си. Екипът на България Сат потвърди, че благодарение на нея сателитът ще има живот и гориво за повече от 20 години. Първият български геостационарен комуникационен сателит бе изстрелян от SpaceX на 23 юни в 22.10 ч българско време от ракетната площадка 39A (LC-39A) в Космическия център Кенеди на НАСА във Флорида. BulgariaSat-1 ще осигурява директно до домовете телевизионни и комуникационни услуги на Балканите и в други европейски региони.  Освен за телевизионни и комуникационни услуги, BulgariaSat-1 може да се използва за осигуряване на пренос на данни към мобилни мрежи, както и при форсмажорни обстоятелства – аварии, вследствие на природни бедствия – земетресения, бури, наводнения, когато наземните мрежи не работят.", "date": "05.07.2017", "title": " Българският сателит достигна своята позиция на геостационарна орбита\t\t\t"}
{"url": "https://trud.bg/%d1%81%d1%8a%d0%b4%d1%8a%d1%82-%d0%be%d1%82%d0%ba%d0%b0%d0%b7%d0%b0-%d0%b4%d0%b0-%d0%be%d1%81%d0%b2%d0%be%d0%b1%d0%be%d0%b4%d0%b8-%d0%bf%d1%80%d0%b5%d0%b4%d1%81%d1%80%d0%be%d1%87%d0%bd%d0%be-%d0%b2/", "text": "Софийският градски съд отказа да пусне предсрочно от затвора Валентин Димитров, известен като Вальо Топлото, съобщи БНР. Той е в затвора от година и 7 месеца по обвинение в безстопанственост за времето, когато беше директор на столичната „Топлофикация“. Димитров поиска от магистратите заради „добро поведение“ да изкара като условна присъда остатъка от тригодишния срок. Градските магистрати не приеха този аргумент. Решението може да бъде обжалвано пред Апелативния съд. Димитров е в затвора от 2015 година, когато влезе в сила тригодишната му ефективна присъда за безстопанственост. Той се възползва от вече отменената възможност и осъдени лица да имат право да искат да излязат по-рано от затвора, а тя беше отменена, след като двама от групата за отвличания „Наглите“ бяха на крачка от свободата с решение на първоинстанционния градски съд. Заради общественото напрежение втората инстанция ги спря, а депутатите оставиха предсрочното освобождаване само на преценката на затворническата администрация, което в случая с известния в близкото минало като Вальо Топлото е казала не. Аргументите на шефа на Софийския затвор и на самия Димитров бяха изложени днес в съдебната зала.", "date": "05.07.2017", "title": " Съдът отказа да освободи предсрочно Валентин Димитров"}
{"url": "https://trud.bg/%d0%bd%d0%b0-7-%d1%8e%d0%bb%d0%b8-%d0%bd%d0%be%d0%b8-%d0%b7%d0%b0%d0%bf%d0%be%d1%87%d0%b2%d0%b0-%d0%b4%d0%b0-%d0%bf%d0%bb%d0%b0%d1%89%d0%b0-%d0%bd%d0%be%d0%b2%d0%b8%d1%82%d0%b5-%d0%bf%d0%b5%d0%bd/", "text": "Националният осигурителен институт (НОИ) започва от 7 юли изплащането на преизчислените размери на пенсиите, свързани с трудова дейност, отпуснати до 31 декември 2016 г. включително. Това съобщиха от пресцентъра на НОИ.  От 1 юли 2017 г. новият минимален размер на пенсията за осигурителен стаж и възраст, при пълен осигурителен стаж, е 180,00 лв. Спрямо него са определени и новите минимални размери на всички пенсии, свързани с трудова дейност.  От 1 юли 2017 г. се увеличава и размерът на социалната пенсия за старост – 120,98 лв. Спрямо него са определени и нови размери на всички пенсии, несвързани с трудова дейност.  Максималният размер се запазва и остава 910 лв. (35% от максималния осигурителен доход, който за 2017 г. е 2600 лв.).  НОИ напомня, че за новите размери на пенсиите няма да бъдат изпращани разпореждания на лицата. Те ще могат да се информират за тях чрез електронната „Справка за издадени пенсионни разпореждания по ЕГН и ПИК“ на интернет страницата на института или като заявят безплатното получаване на екземпляр от разпореждането в съответното териториално поделение на НОИ.", "date": "05.07.2017", "title": " На 7 юли НОИ започва да плаща новите пенсии\t\t\t"}
{"url": "https://trud.bg/moodys-%d0%bf%d0%be%d0%b2%d0%b8%d1%88%d0%b8-%d0%b4%d1%8a%d0%bb%d0%b3%d0%be%d1%81%d1%80%d0%be%d1%87%d0%bd%d0%b8%d1%8f-%d1%80%d0%b5%d0%b9%d1%82%d0%b8%d0%bd%d0%b3-%d0%bd%d0%b0-fibank-%d1%81/", "text": "Международната рейтингова агенция Moody’s повиши дългосрочните депозитни рейтинги на Първа инвестиционна банка на B1. Международната рейтингова агенция Moody’s базира своята оценка на няколко критерии. Сред тях са висока способност на банката да генерира печалба и оперативна ефективност; широка депозитна база, която е доминираща в структурата на финансиране; стабилни ликвидни буфери; по-ефективно корпоративно управление и управление на риска, което Първа инвестиционна банка развива заедно с Международната финансова корпорация (IFC). Moody’s посочва, че Fibank постига стабилно ниво на приходи и добра възвращаемост на активите, видно от коефициента й на печалба преди провизии към рисковопретеглени активи от 3,6% към декември 2016 г. Агенцията посочва, че източниците на приходи за банката са добре разпределени. Коефициентът на ликвидни активи възлиза на значителните 28%. Fibank поддържа стабилни капиталови буфери, като към края на 2016 г. коефициентът на базовия собствен капитал от първи ред е 12,0%, а на капитала от първи ред 15,1%, значително над регулаторния минимум от 11,5%. Международната рейтингова агенция Moody’s припомня, че Fibank е третата по големина банка в България, с пазарен дял от 13,3% при депозитите от физически лица и домакинства. По предварителните отчетни данни към 30 юни 2017 г. печалбата на Първа инвестиционна банка преди обезценка и данъци е в размер на 82 млн. лв., а нетната печалба е 40 млн. лв. За първите шест месеца на 2017 г. нетният лихвен доход е в размер на 124 млн. лв. и нетният доход от такси и комисиони е 49 млн. лв. Към 30 юни 2017 г. Fibank отчита съществено намаление в общия размер на необслужваните кредити от 9.4% спрямо 31 март 2017 г., като делът им към кредитния портфейл за второ тримесечие на 2017 г. намалява до 23.5% от 26.0%.", "date": "05.07.2017", "title": " Moody’s повиши дългосрочния рейтинг на Fibank със стабилна перспектива"}
{"url": "https://trud.bg/%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d0%b8%d0%b7%d0%b4%d0%b8%d1%80%d0%b2%d0%b0-%d1%82%d0%be%d0%b2%d0%b0-15-%d0%b3%d0%be%d0%b4%d0%b8%d1%88%d0%bd%d0%be-%d0%bc%d0%be%d0%bc%d0%b8%d1%87/", "text": "Столичното Шесто РУ издирва Мирела Иванова Шекерска (на 15 г.). 15 – годишното момиче е в неизвестност от 3 юли, когато напуснало дома на леля си в София. Оттогава е в неизвестност. Мирела е високо окола 160 см, с къса, тъмно руса коса и кафяви очи. Била е облечена с тъмни дънки, винено червено елече, без ръкави и обута с кожени кецове. Умоляват се всички, които разполагат с информация за момичето, да сигнализират на тел.112, 02/9821760, 02/9821755 или в най близкото районно управление. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "05.07.2017", "title": " Полицията издирва това 15-годишно момиче, в неизвестност е от 2 дни"}
{"url": "https://trud.bg/%d0%b7%d0%b0%d0%bf%d0%be%d1%87%d0%bd%d0%b0-%d0%bd%d0%be%d0%b2%d0%b0-%d0%be%d0%b1%d1%80%d0%b0%d0%b1%d0%be%d1%82%d0%ba%d0%b0-%d0%bd%d0%b0-%d0%b7%d0%b5%d0%bb%d0%b5%d0%bd%d0%b8%d1%82%d0%b5-%d0%bf%d0%bb/", "text": "апочна нова обработка на обществените зелени зони срещу кърлежи и бълхи във Велико Търново. Дейността стартира в парковете Дружба”, „Марно поле”, „Майка България“, „Картала”, „Акация“ и боровата гора, „Качица”. Пръскането ще продължи  в зелените зони за спорт и отдих „Бузлуджа”, „Колю Фичето”, „Никола Габровски”, „Света гора”, „Ксилифор” и „Лакото” – Арбанаси. Около всяка локация ще бъдат поставени необходимите стикери за използваните препарати и за 24-часовия карантинен период. До края на седмицата ще бъдат обработени всички тревни площи в дворовете на детските градини и яслите във Велико Търново. В рамките на месеца поетапно ще бъдат третирани и зелените зони към забавачките в населените места от общината. Същото се отнася и за дворовете на центровете за социални услуги. Пръскането ще обхване и детските площадки в междублоковите пространства. Всички зелени площи ще бъдат обработени и срещу комари. Периодите на пръскане са следните: 10-12 юли, 24-26 юли, 14-16 август и 28-30 август. Графикът подлежи на промени в зависимост от метеорологичните условия. Необходимо е времето да е тихо и сухо, а тревните площи – предварително окосени. Настоящата обработка срещу насекоми е втората по ред от общо шест планирани за  2017 г .", "date": "05.07.2017", "title": " Започна нова обработка на зелените площи срещу бълхи, кърлежи и комари в Търново"}
{"url": "https://trud.bg/%d0%bf%d1%80%d0%be%d1%82%d0%b5%d1%81%d1%82%d1%8a%d1%82-%d0%bd%d0%b0-%d0%bf%d0%be%d0%bb%d0%b8%d1%86%d0%b0%d0%b8%d1%82%d0%b5-%d0%bf%d1%80%d0%b5%d0%b7-%d0%be%d0%b1%d0%b5%d0%ba%d1%82%d0%b8%d0%b2%d0%b0/", "text": "Протестът на служителите на МВР, насрочен за 11.00 часа, започна с известно закъснение заради забавени протестиращи на магистрала „Тракия“. Стотици служители на МВР от цялата страна вече са се събрали на площад „Народно събрание“. На място са и представители на полицейските синдикати и на КТ „Подкрепа“.", "date": "05.07.2017", "title": " Протестът на полицаите през обектива на „Труд“"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%b2%d1%8a%d0%b2-%d1%84%d0%b5%d0%b9%d1%81%d0%b1%d1%83%d0%ba-%d0%b2%d0%b8%d0%bd%d0%b0%d0%b3%d0%b8-%d1%81%d0%bc%d0%b5/", "text": "„Поздравявам всички служители на МВР с техния професионален празник 5 юли и 138 години от създаването на институцията“, написа премиерът Бойко Боросов в профила си във  „Фейсбук“. „Радвам се, че съм бил част от тази система, където работата е изключително отговорна. Винаги сме правили всичко възможно полицаите да имат необходимата подкрепа и условия, за да изпълняват успешно задълженията си, така ще продължим и занапред. Честит празник!“, пише още Борисов.", "date": "05.07.2017", "title": " Бойко Борисов: Винаги сме правили всичко възможно полицаите да имат необходимата подкрепа и условия, за да изпълняват успешно задълженията си"}
{"url": "https://trud.bg/%d0%b2%d0%b0%d0%bb%d0%b5%d0%bd%d1%82%d0%b8%d0%bd-%d1%80%d0%b0%d0%b4%d0%b5%d0%b2-%d0%bf%d0%be%d1%80%d0%be%d0%b8%d1%82%d0%b5-%d1%81%d0%b0-%d0%bd%d0%b0%d0%bd%d0%b5%d1%81%d0%bb%d0%b8-%d1%89%d0%b5%d1%82/", "text": "Поройните валежи през миналия уикенд са нанесли щети по републиканската пътна мрежа в Плевен, Ловеч, Враца, Велико Търново и София. Това каза министърът на вътрешните работи Валентин Радев пред журналисти в парламента. „Има наводнени пътни участъци, свлечени земни маси, изровени банкети, паднали дървета. Вследствие на голямата буря има теч в лявата тръба на тунел „Ечемишка“, обясни той и допълни, че водните нива на почти всички реки в Дунавския басейн са се повишили, но са под праговете. Днес и през следващите дни ще продължи оказване на помощ на пострадалите места и описване на щетите. „За утре е насрочено заседание на междуведомствената комисия за подпомагане и възстановяване към Министерски съвет, която ще оптимизира разходването на останалите средства, близо 28 млн. лв. от общия бюджет на комисията – 70 млн. лева“, каза още вътрешният министър. От МЗХ информират, че за периода 2-3 юли са проведени 9 въздействия върху 75 облачни градоносни клетки, изстреляни са 736 ракети, каза още Радев. Във връзка с протестите на полицаите той заяви, че надеждата му е техните заплати да бъдат увеличени през 2018 г. „Трябва да сравним заплатите на полицаите, тези които са на терен, както казваме. На пожарната. Тези, които са с полицейски функции. Там има проблем със заплатите. Това ми казват синдикатите, това са и моите наблюдения. След като няма желание за заемане на тези позиции, една от причините е ниското заплащане“, обясни министър Радев. „След като съм бил в парламента и знам какви са процедурите за изграждане на бюджета мисля, че това може да стане след нова година, не знам защо те искат да стане сега и незабавно”, допълни още той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "05.07.2017", "title": " Валентин Радев: Пороите са нанесли щети по пътища в 5 области\t\t\t"}
{"url": "https://trud.bg/%d0%b8%d0%b7%d0%b2%d0%be%d0%b7%d0%b5%d0%bd-%d0%b5-%d0%b8-%d0%bf%d0%be%d1%81%d0%bb%d0%b5%d0%b4%d0%bd%d0%b8%d1%8f%d1%82-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb-%d0%b2-%d0%bc%d0%b5%d0%bb/", "text": "Извозен е и последният пострадал от катастрофата на Тракия, съобщиха от пресцентъра на Центъра за спешна помощ в София. 14 линейки са мобилизирани за инцидента – 3 от тях се връщаха и извозваха по 3 пъти. 23 общо са пострадалите, които са транспортирани от ЦСМП-София, от тях 10 са тежки. Пострадалите са транспортирани в болниците Св. Анна, Пирогов, Токуда, Исул е София мед, съобщават от министерство на здравеопазването. В Окръжна болница, със собствен транспорт, са отишли поне още 6 души за консултация.  От ЦСМП- София благодарят на Спешна помощ – Пловдив, които са предложили своята помощ, но не се е наложило такава. Спешните медици от УМБАЛСМ „Пирогов“ оказват медицинска помощ на 4-ма пациенти, сред които: 16-годишна майка и 2-годишното ѝ дете. Детето е със сътресение на мозъка и с охлузвания по лицето, без някакви други поражения. Други двама пациенти са с черепно-мозъчна травми. Жена на около 80 г., с гръдна травма, е приета в противошокова зала на лечебното заведение. Приет е пациент с оплаквания от болка в областта на горен и долен крайник. В спешното отделение на ИСУЛ са приети четирима пациенти с единични и множествени травми. В УМБАЛ „Св. Анна“ са приети 14 пациенти. Мъж на 42 г. с черепно-мозъчна травма, който е хоспитализиран в Клиниката по неврохирургия. Жена на 39 г. с черепно-мозъчна травма и фрактури на челните и лицеви кости. 60-годишна жена с комоцио. Мъж на 45 г. с луксация на прешлен и тежка неврологична симптоматика (квадриплегия). Жена на 56 г. с тракоабоминална травма. 15-годишно дете с фрактура на ляво бедро. Жена на 36 г. с фрактура на дясна предмишница; Две деца на 8 и 12 г. с лицево-челюстни травми. Жена на 55 г. с комоцио. 13-годишно дете с комоцио. Друг пациент с шийна фрактура, а станалите пострадали са с политравми и охлузвания. В УМБАЛ „Софиямед“ е оказана медицинска помощ на двама пострадали – мъж на 36 г. с счупване на подбедрицата и лека черепна фрактура и 29-годишна жена с шийна травма. В „Аджибадем Сити Клиник МБАЛ Токуда“ са приети двама пациенти с фрактури. Министерство на здравеопазването следи състоянието на пострадалите и поддържа постоянна връзка с лечебните заведения. връзка с лечебните заведения.          ", "date": "05.07.2017", "title": " Извозен е и последният пострадал в мелето на автомагистрала Тракия\t\t\t"}
{"url": "https://trud.bg/%d0%b6%d0%b8%d0%b2%d0%b5%d0%b9-%d0%b0%d0%ba%d1%82%d0%b8%d0%b2%d0%bd%d0%be-%d1%89%d0%b5-%d0%b7%d0%b0%d1%80%d0%b5%d0%b4%d0%b8-%d0%b2%d0%b0%d1%80%d0%bd%d0%b0-%d1%81-%d0%bd%d0%be%d0%b2%d0%b0-%d0%b4%d0%be/", "text": "Най-голямата инициатива за балансирано хранене и активен начин на живот – ЖИВЕЙ АКТИВНО!, организирана от Нестле България с подкрепата на Министерство на младежта и спорта и Община Варна, набира все повече последователи в морската столица. През 2017 г. се увеличава броя на варненските клубове, спортисти, активности и локации. 18 спортни клуба са заявили участие в предстоящото трето поредно издание на най-голямата инициатива за балансирано хранене и активен начин на живот – ЖИВЕЙ АКТИВНО! Варна. На 16 юли местните клубове ще се включат в организацията на активния ден на открито и ще поднесат на жителите и гостите на морската столица незабравимо и пълно с енергия приключение. Те ще предлагат демонстрации на различни спортни активности, в които всички присъстващи могат да вземат участие под мотото на кампанията „Зареди се с енергия“. Йордан Йовчев, Тереза Маринова, Евгени Иванов-Пушката и Владо Николов ще спортуват заедно с посетителите на инициативата. През тази година към нейните дългогодишните приятели се присъедини и златното момиче на българската художествена гимнастика Любомира Казанова. Капитанът на ПФК „Черно море“ Георги Илиев, който бе избран за футболист №1 на Варна за 2016 г., и Мис България 2016 – бившата гимнастичка Габриела Кирова, ще подкрепят инициативата. Големите български шампиони ще дадат пример на всички присъстващи варненци и гости на града, че активният начин на живот и балансираното хранене спомагат да се заредим с енергия за целия ден. Броят на горещите спортни точки също ще бъде увеличен. Варна ще живее активно на цели 13 различни локации. През деня край морето ще бъдат организирани десетки семейни игри, танци, художествена гимнастика, баскетбол, водна гимнастика, турнири по футбол, волейбол и тенис на маса, уроци по ветроходство, активности за домашни любимци и много други. В 11.00 на плаж „Рапонги“ Евгени Иванов-Пушката и Владо Николов ще организират турнир по волейбол, в който могат да се включат всички, за да се заредят с много енергия и добро настроение. Георги Илиев ще даде старт на футболния турнир в Морската градина, а Данчо Йовчев ще играе тенис с Кристиан Димитров, директор на Дирекция „Спорт“ при Община Варна, заедно с малки и големи ентусиасти. Любомира Казанова и Габриела Кирова ще организират уроци по художествена гимнастика на сцена Раковина. На плаж „Рапонги“ варненци ще могат да покажат, че са най-спортния град, като се включат в най-мащабната тренировка по водна гимнастика. Pavell & Venci Venc’, DARA и Кристиан Костов ще закрият подобаващо активния ден с още енергия от хубавата българска музика, като се включат в музикален маратон с начален час 18:30 ч. на входа на Морската градина (Слънчевия часовник). Те ще зарадват всички присъстващи с някои от най-известните си песни и с неповторимото си излъчване на сцената. Инициативата ЖИВЕЙ АКТИВНО! се провежда ежегодно вече 12 години и е част от цялостната програма за популяризиране на балансираното хранене и активния начин на живот на Нестле България – най-голямата хранителна компания в страната. Всяка година ЖИВЕЙ АКТИВНО! все повече се разраства и все повече хора участват в кампанията, привлечени от идеята да спортуват, да се движат и да бъдат активни в името на здравословния начин на живот и балансираното хранене. Последователите на Живей Активно! са се включили в над 35 различни спортни и над 20 танцови дисциплини, раздадени са близо 250 000 тениски и шапки, а брандираните площи с логото на кампанията са тройно повече от площта на Националния стадион „Васил Левски”. Над 300 000 българи са взели участие в различните активности в страната и са се забавлявали заедно с едни от най-популярните български спортисти и звезди.  През последните 12 години инициативата даде възможност на българите да спортуват, да се движат и да се забавляват заедно с едни от най-обичаните спортни звезди. 50 от най-големите спортни звезди на България са се включили, сред които Нешка Робева, Йордан Йовчев, Евгени Иванов-Пушката, Йорданка Благоева, Тити Папазов, Сани Жекова, Тервел Пулев, Наско Сираков, Илияна Раева, Мария Гроздева, Тереза Маринова, Симона Пейчева, Армен Назарян, Екатерина Дафовска, Владо Николов, Сесил Каратанчева, Николай Желязков, Николай Гергов, Братан Ценов, Антонина Зетова, Нели Маринова, Страшимира Филипова и много други.  Инициативата се провежда под патронажа на Столична община и кмета на София Йорданка Фандъкова и с подкрепата на общините Варна и Пловдив, в. „Труд“, радио City, радио NRJ, БГ радио, в. 24 часа, www.sportal.bg, www.woman.bg, uchi.bg, www.actuactualno.com, www.iwoman.bg, www.sportlive.bg и www.kmeta.bg.", "date": "05.07.2017", "title": " ЖИВЕЙ АКТИВНО! ще зареди Варна с нова доза енергия на 16 юли"}
{"url": "https://trud.bg/%d1%81%d1%8a%d0%b4%d1%8f%d1%82-%d1%88%d0%be%d1%84%d1%8c%d0%be%d1%80-%d0%b1%d0%bb%d1%8a%d1%81%d0%bd%d0%b0%d0%bb-%d0%b6%d0%b5%d0%bd%d0%b0-%d0%bd%d0%b0-%d0%bf%d0%b5%d1%88%d0%b5%d1%85%d0%be%d0%b4%d0%bd/", "text": "", "date": "05.07.2017", "title": " Съдят шофьор блъснал  жена на пешеходна пътека"}
{"url": "https://trud.bg/%d0%b0%d0%bf%d0%b0%d1%88-%d0%b7%d0%b0%d0%b4%d0%b8%d0%b3%d0%bd%d0%b0-%d0%ba%d0%be%d0%bb%d0%b0-%d0%b2-%d0%b1%d0%b5%d1%80%d0%ba%d0%be%d0%b2%d0%b8%d1%86%d0%b0-%d1%88%d0%be%d1%84%d1%8c%d0%be%d1%80%d1%8a/", "text": "АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "05.07.2017", "title": " Апаш задигна кола в Берковица, шофьорът го догони и залови"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d0%be%d1%87%d0%b0%d0%ba%d0%b2%d0%b0%d0%bc%d0%b5-%d0%bf%d0%be%d0%b2%d0%b5%d1%87%d0%b5-%d0%b1/", "text": "Реализираме различни инициативи и кампании за промотиране на вътрешния туризъм, благодарение на които се очакват повече родни туристи по Черноморието. Това заяви министърът на туризма Николина Ангелкова в интервю за сутрешния блок на  , съобщават от пресцентъра на министерство на туризма. Миналата година имаше над 5 млн. нощувки на българи на нашето Черноморие и се надяваме сега постиженията да са по-високи, припомни още Ангелкова. Вътрешният туризъм е много важен за наси работим активно, за да може повече българи да изберат страната си за почивка. Водещ акцент в нашата политика е превръщането на България в целогодишна туристическа дестинация, стана ясно от нейните думи. Министерството стартира осем културно-исторически дестинации, които да подпомагат работата на туроператорите в популяризирането на страната. Ангелкова посочи, че според направените анализи има ръст в рамките на 10 до 40% в посещаемостта на обектите, включени в културно-историческите маршрути. Стартирахме специална инициатива за 52 легенди за България и сега предстои да направим клип за тях, каза още тя. Всички тези проекти съдействат за добрия имидж на България на международния пазар. Активният сезон започна много добре и за международните посещения и очакваме той да нахвърли резултатите от миналата година, каза още тя. Прогнозите са за ръстове между 7 и 10% при чуждестранните туристи, което ще доведе до по-големи приходи в сектора.Министърът допълни, че основно през този сезон очакваме повече гости от Германия, наблюдаваме ръстове от Чехия, Полша и други държави. Между 5 и 10 процента е ръстът на полетите от летища Варна и Бургас, което е също показател за нарастващия туристипоток. Тя обърна внимание също, че сигурността на туристите е много важен момент в секторната политика. В големите ни курорти ще патрулират смесени патрули с полицаи от България и други държави. Паралелно започнаха и плановите проверки по Черноморието, които ще продължат през целия активен сезон. Важно е да гарантираме, че се спазват законите и не се нарушават правата на потребителите, акцентира Ангелкова. Тя посочи, че с прехвърлянето на концесиите на морските плажове към Министерството на туризма се цели те да бъдат групирани по индивидуалнихарактеристики, което ще доведе до по-високо качество на обслужването и намаляване цените на шезлонги и чадъри.Засега несме констатирали големи нарушения при инспекциите и продължаваме да проверяваме всички получени сигнали, заключи министърът.  ", "date": "05.07.2017", "title": " Министър Ангелкова: Очакваме повече български туристи по Черноморието\t\t\t"}
{"url": "https://trud.bg/%d0%b4%d0%b5%d0%bf%d1%83%d1%82%d0%b0%d1%82%d1%8a%d1%82-%d0%be%d1%82-%d0%b3%d0%b5%d1%80%d0%b1-%d0%b8%d0%bd%d0%b6-%d0%ba%d0%bb%d0%b0%d0%b2%d0%b4%d0%b8%d1%8f-%d0%b3%d0%b0%d0%bd%d1%87%d0%b5%d0%b2%d0%b0-2/", "text": "В населените места до 20 август ще бъдат сформирани екипи, които ще работят съвместно за записване на всички деца в детска градина или училище, и оставането им в образователната система. Това съобщи депутатът от ГЕРБ от Великотърновския избирателен район инж.Клавдия Ганчева. Тя обясни,  че се предвижда механизъм за съвместна работа на институциите по обхващане и задържане на децата в образователната система.  „Механизмът за междуинституционално сътрудничество бе утвърден от Министерски съвет. В екипите ще участват представители на регионалните управления на образованието, на градини и училища, на общините и службите за социално подпомагане, както и дирекциите на МВР. При необходимост, в населените места, където няма ресурс за създаване на екипи, ще бъдат командировани служители от друго място.  Механизмът за общо сътрудничество определя ясно функциите и задълженията на всяка от институциите. Интегрирана политика и ангажираност на всички ведомства са от особена важност при справяне с проблема“, коментира Клавдия Ганчева.  Тя съобщи, че по данни на Националния статистически институт, през учебната 2015/2016 година, 21 170 ученици са напуснали образователната система, което означава, че всеки седми ученик между 15 и 18 години не е в училище. Основните причини са свързани със социално-икономически фактори, институционални проблеми, миграция, фактори на местоживеенето и жилищната среда, етнокултурни фактори, както и проблеми, свързани с образователната система.  Народният представител инж. Клавдия Ганчева припомни, че образованието бе изведено като водещ управленски приоритет за ГЕРБ още по време на предизборната кампания. По-малко отпаднали от образователната система подрастващи и повече записани деца в детските градини и училища е това, което се цели с новата мярка. Неграмотността ражда безработица и престъпност, а без образование обедняваме и изчезваме като нация,  категорична е инж. Ганчева.  Предстоят срещи с всички заинтересовани институции и със Сдружението на общините, съобщи депутатът. „Длъжни сме да направим така, че всяко дете да ходи на училище и всеки родител да изпълнява своето задължение да осигури образование на детето си до 16-годишна възраст“, коментира инж. Клавдия Ганчева.", "date": "05.07.2017", "title": " Депутатът от ГЕРБ Инж. Клавдия Ганчева:  Институциите ще работят в екипи за обхващане на всички деца в градини и училища"}
{"url": "https://trud.bg/%d0%bc%d0%b0%d1%80%d0%b8%d1%8f-%d0%b3%d0%b0%d0%b1%d1%80%d0%b8%d0%b5%d0%bb-%d0%bf%d0%be%d0%b6%d0%b5%d0%bb%d0%b0%d0%b2%d0%b0%d0%bc-%d1%81%d0%b8-%d0%b7%d0%b0%d0%b5%d0%b4%d0%bd%d0%be-%d1%81-%d0%b2%d1%82/", "text": "Пожелавам си заедно с Великотърновския университет да градим цифровата икономика и общество. Това заявява в писмо до ректора на висшето училище българският еврокомисар Мария Габриел.  „Сърдечно благодаря на Вас и академичната общност на Великотърновския университет „Св. св. Кирил и Методий“ за прекрасните пожелания и подкрепата – за мен означават много!Напълно споделям Вашето мнение, че успехите могат да бъдат удовлетворяващи само тогава, когато водят до ползи за хората. Ценя изключително високо академичната работа и убеждението ми е, че университетите са онзи ценен партньор, който формира бъдещето на нашите общества и без когото не можем да постигнем истински напредък”, посочва Мария Габриел.  Европейският парламент избра Мария Габриел за еврокомисар с ресор „Цифрова икономика и общество” на заседание в Страсбург на 4 юли.", "date": "05.07.2017", "title": " Мария Габриел: Пожелавам си заедно с ВТУ да градим цифровата икономика и общество"}
{"url": "https://trud.bg/%d0%b4%d0%b0%d0%b4%d0%be%d1%85%d0%b0-%d0%bd%d0%b0-%d1%81%d1%8a%d0%b4-%d1%81%d0%b8%d0%bd-%d0%b7%d0%b0-%d0%bd%d0%b0%d1%81%d0%b8%d0%bb%d0%b8%d0%b5-%d1%81%d1%80%d0%b5%d1%89%d1%83-%d0%bc%d0%b0%d0%b9%d0%ba/", "text": "Районната прокуратура във Велико Търново внесе в съда обвинителен акт срещу 49-годишен мъж за нарушаване на заповед за защита от домашно насилие срещу майка му.  Иван Г. е предаден на Темида по бързо производство на  държавното обвинение. Той ще отговаря за това, че на 28 юни в старата столица  не изпълнил заповед за защита от домашно насилие от 19 април тази година издадена по гражданско дело на Районен съд -Велико Търново, а именно да се въздържа от извършване на домашно насилие по отношение на М. К. – негова майка и да не я приближава за срок от 3 месеца. Той обаче нарушил разпореждането за срок от 3 месеца и извършил физическа саморазправа над нея.  На 27 юни около 17.30 часа М. К. и синът  и Иван Г. се срещнали пред входа на блока. Обвиняемият  започнал да се кара на майка си, че му е взела карта за пътуване за автобус от 34 лева, а не му дала парите лично  на него и започнал да я удря по лицето и по главата. Съседка  видяла това и се намесила, за да ги разтърве. Веднага след физическата разправа пострадалата жена  се обадила на другия си син, който подал сигнал в полицията, че Иван Г.  нарушава съдебната заповед за защита от домашно насилие. Обвиняемият е осъждан.  Предстои насрочване на делото за разглеждане от съда.", "date": "05.07.2017", "title": " Дадоха на съд син за насилие срещу майка си"}
{"url": "https://trud.bg/5500-%d1%87%d0%b0%d1%81%d0%be%d0%b2%d0%bd%d0%b8%d1%86%d0%b8-%d1%83%d0%ba%d1%80%d0%b8%d1%82%d0%b8-%d0%b2-%d0%ba%d0%b0%d0%bc%d0%b8%d0%be%d0%bd-%d1%81-%d1%82%d0%b5%d0%ba%d1%81%d1%82%d0%b8%d0%bb%d0%bd/", "text": "На 4 юли на митнически пункт Лесово бяха открити и задържани 5500 мъжки и дамски часовници с търговската марка “Double Zero“, в резултат на съвместните действия на митническите служители на МП Лесово и митническа мобилна група и служители от ГД „Гранична полиция“. Контрабандните стоки са намерени в товарен автомобил с турска регистрация, превозващ текстилни изделия от Турция до Латвия, на когото е извършена щателна проверка по искане на служителите на ГД „Гранична полиция“ По време на проверката посредством рентгенова апаратура митническите служители са се натъкнали на участък с нехарактерна плътност за декларираните стоки, намиращ се в дъното на товарното помещение, непосредствено до шофьорската кабина, а впоследствие след последвалия физически оглед са открити и недекларираните артикули. Превозното средство е управлявано от молдовски гражданин с инициали V. C., който е задържан за 24 часа. Срещу него е образувано досъдебно производство. Работата по случая продължава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "05.07.2017", "title": " 5500 часовници, укрити в камион с текстилни изделия, бяха задържани на МП Лесово"}
{"url": "https://trud.bg/%d0%b2%d0%b5%d0%b6%d0%b4%d0%b8-%d1%80%d0%b0%d1%88%d0%b8%d0%b4%d0%be%d0%b2-%d0%bd%d0%b8%d0%bc%d0%b0-%d0%b3%d0%bb%d0%b0%d1%81%d0%be%d0%b2%d0%b5%d1%82%d0%b5-%d0%bd%d0%b0-%d1%80%d0%be%d0%bc%d0%b8%d1%82/", "text": "Финансираме проекти, харчим милиони, създадохме циганските барони и още не се интегрира това малцинство. Това заяви от парламентарната трибуна Вежди Рашидов= Народните представители обсъждат административния мониторингов доклад за 2016 г. по изпълнението на националната стратегия за интегриране на ромите (2012-2020). „Държавата не си е вършила работата години наред. Ако се упрекват кой какво е правил за ромското малцинство – ами всички го правиха. Нима гласовете не ги купуваха всички? Нима за неплатения ток не си затваряха очите всички? Нима като сечаха незаконно дърветата, не си затваряха очите? Не е честно да се нападаме от тази трибуна, вместо да се обединим около един важен проблем”, заяви Рашидов. По думите му всички трябва да бъдат равни пред закона. „Ако това го направим, няма начин да не се интегрират”, коментира още Рашидов.", "date": "05.07.2017", "title": " Вежди Рашидов: Нима гласовете на ромите не ги купуваха всички?"}
{"url": "https://trud.bg/%d0%b0%d0%bf%d0%b8-%d0%bd%d1%8f%d0%bc%d0%b0%d1%88%d0%b5-%d0%bc%d1%8a%d0%b3%d0%bb%d0%b0-%d0%b4%d0%b8%d0%bc%d1%8a%d1%82-%d0%be%d1%82-%d0%b3%d0%be%d1%80%d1%8f%d1%89%d0%be%d1%82%d0%be-%d1%81%d0%bc%d0%b5/", "text": "Причините за серията верижни катастрофи на магистрала „Тракия“ край Ихтиман е поредното самозапалване на местното сметище. Димът от горящите боклуци и високата скорост, с която са карали някои шофьори са довели до инцидентите, при които пострадаха 26 души. Това стана ясно от думите на шефа на АПИ инж. Дончо Атанасов по БНТ. „Причината е самозапалването на сметището на град Ихтиман. Розата на ветровете е била в обратна посока. В един хубав момент се обръща обратно и буквално за минути магистралата остава задимена с нулева видимост и започват верижни катастрофи. Освобождаваме магистралата, завършват огледите. Почистваме, монтираме обратно мантинелите, които сега сме изрязали, за да отворим прозорец на автомагистралата. В момента основно движението се движи по главен път 1-8, което започва от пътен възел Ихтиман и на пътен възел Мухово се отклонява и се качва пак по автомагистрала Тракия“, каза инж. Дончо Атанасов. „До настоящия момент е започнало едно досъдебно производство за причинена телесна повреда на едно лице за ПТП-то, което е станало в посока към Пловдив. Извършва се оглед на обстановката за посока към София. С протокола за оглед започва и досъдебно производство, каза Наталия Николова – окръжен прокурор на Софийска окръжна прокуратура. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "05.07.2017", "title": " АПИ: Нямаше мъгла, димът от горящото сметище причинил катастрофите на „Тракия“"}
{"url": "https://trud.bg/%d0%bc%d0%b0%d0%ba%d1%80%d0%be%d0%bd-%d1%81%d0%b5-%d0%bf%d0%be%d0%b7%d0%be%d0%b2%d0%b8-%d0%bd%d0%b0-%d1%8f%d0%b4%d1%80%d0%b5%d0%bd%d0%b0-%d0%bf%d0%be%d0%b4%d0%b2%d0%be%d0%b4%d0%bd%d0%b8%d1%86%d0%b0/", "text": "Френският президент Еманюел Макрон присъства на учения на борда на ядрената подводница „Терибл“. В социалните мрежи Макрон публикува снимка, на която се вижда как го спуснат на подводницата с въже от хеликоптер. Тестът за изстрелване на ядрена ракета се проведе на около 300 километра от бреговете на Франция. Франция е една от световните ядрени сили и след напускането на Великобритания ще остане единствената държава в ЕС с атомни оръжия в арсенала си. Арсеналът на страната включва около 300 бойни глави. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "05.07.2017", "title": " Макрон се позови на ядрена подводница"}
{"url": "https://trud.bg/%d0%ba%d0%be%d0%bd%d1%86%d0%b5%d1%81%d0%b8%d0%be%d0%bd%d0%b5%d1%80-%d0%bd%d0%b0-%d1%8f%d0%b7%d0%be%d0%b2%d0%b8%d1%80-%d0%bd%d0%b0%d0%bf%d1%80%d0%b0%d0%b2%d0%b8%d0%bb-%d0%bf%d0%bb%d0%b0%d0%bd%d1%82/", "text": "Концесионерът на язовира в землището на поповското село Априлово Мирослав М. е в ареста, след като Районният съд в Попово уважи искането на Районната прокуратура в града за вземане на мярка за неотклонение „Задържане под стража“. 37-годишният мъж е привлечен като обвиняем от Районната прокуратура в Попово за отглеждане на марихуана, съобщиха от държавното обвинение. В началото на месец май 2017 г. полицията провежда специализирана операция в района за търсене на укриващи се бежанци. Тогава в изоставена хижа край язовира полицейските служители открили плантация с над 200 саксии с марихуана, кварцови лампи, препарати за торене и други принадлежности за отглеждане на растенията. На 2 срещу 3 юли 2017 год. полицията пристъпила към реализация под ръководството на Районната прокуратура в Попово. При претърсване в района на язовира, стопанисван от Мирослав М., във фургон са намерени принадлежностите от наркоплантацията. 203 саксии с марихуана били открити в гориста местност близо до язовира. По туба с препарат за торене полицията иззела дактилоскопна следа, оставена от Мирослав М. Той преместил наркоплантацията си с марихуана, след като бил разкрит от служители на електроразпределителното дружество, че се е присъединил незаконно към мрежата, за да краде ток за отопление на растенията. Мирослав М. е извършил това престъпление в изпитателния срок на предходна условна присъда, по която получил наказание 1,6 год. лишаване от свобода с 3-годишен изпитателен срок също за отглеждане на марихуана, както и за държане с цел разпространение на наркотици и за незаконно държане на ловна пушка. Определението на Поповския районен съд подлежи на обжалване пред Търговищкия окръжен съд. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "05.07.2017", "title": " Концесионер на язовир, направил плантация с марихуана край Априлово"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d0%bf%d0%be%d1%87%d0%b5%d1%82%d0%b5-%d0%bf%d0%b0%d0%bc%d0%b5%d1%82%d1%82%d0%b0-%d0%bd%d0%b0-%d1%81/", "text": "Министър-председателят Бойко Борисов отдаде почит пред паметта на Симон Вейл. Той присъства на поклонението в Дома на ветераните в Париж по лична покана от френския президент Еманюел Макрон, съобщиха от Министерски съвет. Симон Вейл е първата жена председател на Европейския парламент (1979-1982). Тя е една от най-популярните и ползващи се с широко доверие обществени фигури във Франция, дългогодишен политик и активист, който работи усилено за европейската интеграция. Родена е на 13 юли 1927 г. в Ница, Франция. През 1944 г., едва на 16, е депортирана в Аушвиц със семейството си, от което оцеляват само тя и двете й сестри. Години по-късно, вече утвърден общественик, тя председателства Фондацията за паметта на Холокоста, като след 2007 г. става неин почетен председател. След войната Вейл завърша право и политически науки. Участвала е в два правителствени кабинета – като министър на здравеопазването и министър по социалните въпроси, здравеопазването и градоустройството. Между 1984-1989 г. е председател на групата на либералите, демократите и реформаторите в Европейския парламент и е евродепутат до 1993 г. От 1998 г. до 2007 г. е член на Конституционния съд на Франция. Симон Вейл почина на 30 юни в Париж. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "05.07.2017", "title": " Премиерът Борисов почете паметта на Симон Вейл"}
{"url": "https://trud.bg/%d0%b4%d0%b2%d0%b5%d0%b3%d0%be%d0%b4%d0%b8%d1%88%d0%bd%d0%be-%d0%b4%d0%b5%d1%82%d0%b5-%d1%81-%d0%ba%d0%be%d0%bd%d1%82%d1%83%d0%b7%d0%bd%d0%b0-%d1%80%d0%b0%d0%bd%d0%b0-%d0%b2-%d0%b3%d0%bb%d0%b0%d0%b2/", "text": "Двегодишно дете е прието за лечение в болница с контузия в главата, което получило при автомобилна катастрофа на кръстовище в жк „Тракия” в Пловдив във вторник около 17.40. Пострадалото дете пътувало в лек автомобил „Мерцедес”, управляваван от 31-годишната му майка, на която й било отнето предимството на пътя от 32-годишен шофьор на „Рено”, тръгнал да прави ляв завой. Водачите на двете коли са тествани с дрегер за алкохол, но резултатите са отрицателни, а произшествието е отработено по административен ред от служителите на сектор „Пътна полиция” в Пловдив. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "05.07.2017", "title": " Двегодишно дете с контузна рана в главата след автомеле на кръстовище в Пловдив"}
{"url": "https://trud.bg/%d0%b2%d0%b0%d0%bb%d0%b5%d1%80%d0%b8-%d1%81%d0%b8%d0%bc%d0%b5%d0%be%d0%bd%d0%be%d0%b2-%d0%b2-%d0%b0%d1%81%d0%b5%d0%bd%d0%be%d0%b2%d0%b3%d1%80%d0%b0%d0%b4-%d0%bd%d0%b5%d1%89%d0%b0%d1%82%d0%b0-%d1%81/", "text": "В Асеновград нещата отиват към успокояване. Основание за това са действията, които предприехме. Това заяви пред журналисти в Народното събрание вицепремиерът Валери Симеонов. „Незабавно се ангажирахме с проблема, заявихме съпричастността на държавата, а не както досега – общините бяха оставени сами да решават проблемите си, институциите оставаха отстрани. Ако не се бяхме ангажирали може би щеше да има много по-сериозни недоволства и реакции от страна на българите в Асеновград“, посочи той. Симеонов каза още, че предстоят събаряния на част от незаконните постройки. „Почти ежедневно сме във връзка с кмета Емил Караниколов. Извършват се необходимите констатации, така както изисква закона“, обясни вицепремиерът. По думите му, хората от разрушените постройки ще живеят там, откъдето са дошли – повечето са пришълци от Стара Загора, Пазарджик и Хасковско. „Проблемът е в гетата, тези квартали, в които живее обособено само циганско население, което се подчинява единствено на свои собствени закони и традиции“, обясни Валери Симеонов и допълни, че докато този казус не се реши, проблемът ще го има. „Самият факт, че толкова време българското Народно събрание разглежда по най-отговорен начин този въпрос за първи път в новата си история, е показателно, че има единомислие по въпроса за интеграцията на циганския етнос в българското общество, това е добър знак и дава надежда и оптимизъм“, допълни още вицепремиерът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "05.07.2017", "title": " Валери Симеонов: В Асеновград нещата се успокояват, предстои събаряне на незаконни постройки"}
{"url": "https://trud.bg/%d0%bd%d0%b0%d1%88%d0%b8-%d1%83%d1%87%d0%b5%d0%bd%d0%b8-%d1%81%d1%8a%d0%b7%d0%b4%d0%b0%d0%b2%d0%b0%d1%82-%d0%b1%d0%b5%d0%b7%d0%b3%d0%bb%d1%83%d1%82%d0%b5%d0%bd%d0%be%d0%b2%d0%b0-%d0%b1%d0%b8%d1%80/", "text": "Български учени от Института по криобиология и хранителни технологии (ИКХТ) разработват безглутеново пиво, което би могло да влезе в категорията на функционалните напитки. Това стана ясно на наскоро проведената VIII Национална конференция по хранене, организирана от Българското дружество по хранене и диететика (БДХД). На нея по традиция се събраха утвърдени специалисти в тази област. Четири от научните доклади на форума бяха свързани с качествата на бирата и с иновациите в пивоварните технологии, представени от широк кръг учени от водещи академични и изследователски институти. Акцентът беше поставен върху разработването на пива с ниско съдържание на глутен и въздействието на умерената консумация на бира върху здравето. Това идва да покаже, че проучванията върху функционалните храни стават все по-важни, тъй като тези продукти имат не само хранителна стойност, а и позитивен ефект върху определени функции на организма. Проф. д-р Габриела Маринова, директор на ИКХТ, и зам.-директорът – доц. Силвия Милева, са водещите автори на 2 доклада върху изследванията на Института за производство на пиво от безглутенови суровини. Темата за безглутеновите храни е широко дискутирана сред лекарите във връзка с глутеновата ентеропатия (цьолиакия) или чувствителност към глутен – наследствено състояние, предизвикано от консумацията на зърнени култури, съдържащи глутен. Имайки предвид факта, че бирата е една от най-разпространените напитки в световен мащаб, производството на безглутеново или с ниско съдържание на глутен пиво придобива все по-голяма популярност. По думите на проф. Маринова последните разработки на безглутенови пива – ейл и лагер, се приемат като положителна стъпка от тези, които имат глутенова непоносимост и стимулира най-вече търсенето на безглутенови суровини, съобразени с процесите в пивоварството. Задача на изследванията в тази насока е да се получат напитки, като се използват различни зърнени суровини – просо, елда, киноа, сорго, ориз и др., с подходящи физико-химични и вкусови свойства. „В международен план пивоварите се стремят да разрешат проблема с глутеновата непоносимост за почитателите на пивото. Постигането на икономическа ефективност на процесите и производството на приемлив за потребителите продукт е предизвикателство за учените и българските изследователи не могат да стоят настрана от тези процеси“, поясни директорът на Института по криобиология и хранителни технологии. Целта на представеното проучване е да се получи бира с ниско съдържание на глутен, като се използва пивна мъст от ечемичен малц с добавени просо, царевичен грис и ориз в различни съотношения и два щама пивни дрожди от колекцията на ИКХТ. В конкретното изследване с най-висока антиоксидантна способност се характеризира пробата с 40% ориз, следвана от тази с 40% царевичен грис. С избрания технологичен режим е разработен продукт с ниско съдържание на глутен под 20 ppm (mg/l). По този начин се покриват критериите на Codex Alimentarius (CODEX STAN 118 – 1979) и изискванията за етикетиране на нискоглутеновите и безглутеновите храни и напитки. Дрождите запазват ферментационната си и метаболитна активност. Полученото пиво е с нормални показатели и добра дегустационна оценка, с подходящ за консуматора вкус и аромат. Сериозно място в дискусията по време на конференцията зае и обзорът на диетолога проф. д-р Донка Байкова и колектив. Нейната презентация „Пивото при здраве и болест – реалност и рекомендации“ разглежда ефекта от умерената консумация на пиво върху човешкия организъм.  Беше подчертано, че в последно време са създадени модерни технологии за производство на различни асортименти бира с ниско съдържание на алкохол или без алкохол, които притежават качества, близки до тези на алкохол-съдържащите им аналози. Но най-важното е, че безалкохолното пиво от една страна съдържа всички характеристики на традиционната бира, а от друга – липсата на алкохол го прави подходящо за по-широка консумация. То може да има благоприятно действие върху здравето и може да обогати диетата на съвременния човек. По време на обсъжданията на отделните доклади учените се обединиха около мнението, че изследванията върху функционалните характеристики на пивото и неговите съставки дават полезна информация на потребителите и са важни за развитието на новаторските проекти в хранителната индустрия.", "date": "05.07.2017", "title": " Наши учени създават безглутенова бира"}
{"url": "https://trud.bg/%d0%bc%d0%be%d1%80%d1%8f%d1%88%d0%ba%d0%b8%d1%8f%d1%82-%d1%81%d0%b8%d0%bd%d0%b4%d0%b8%d0%ba%d0%b0%d1%82-%d0%bd%d0%b5%d0%ba%d0%be%d0%bc%d0%bf%d0%b5%d1%82%d0%b5%d1%82%d0%bd%d0%be%d1%81%d1%82-%d0%ba/", "text": "Във връзка с изявленията на Вицепремиера Валери Симеонов относно приватизацията на БМФ, моряшкият синдикат излезе с декларация, в която го обвиняват в  некомпетентност и в това, че създава погрешна представа. Изявленията в средствата за масова информация на  Вицепремиера Валери Симеонов относно приватизацията на БМФ е меко казано некомпетентна, емоционална и създава погрешна представа за последствията от приватизацията на Параходство БМФ. Моряшки синдикат декларира, че при тази продължителна криза, ако Параходство БМФ беше останало държавно, то сега нямаше да съществува, щеше да е фалирало и работните места щяха да са нула. След приватизацията бяха предприети мерки за оздравяване на фирмата в условията на невиждана и безпрецедентна по дълбочина криза и най-ниските в историята на корабоплаването нива на фрахтовия пазар. Старите кораби се подменяха с нови по модерни и ефективни. Средната възраст на корабите от 29 години беше намалена на по-малко от 10 години. Държавата продаде 70 % от БМФ за 440 милиона лева, а стойността на активите и корабите само три месеца след приватизацията намаля 10 пъти поради световната криза в корабоплаването. Девет години след приватизацията бе построен и закупен един цял нов флот на стойност 570 милиона и предстоят инвестиция от още над 200 милиона през тази и следващата година /корабите вече са договорени и се строят/. В същото време държавата не е осигурила дори една стотинка за инвестиции въпреки, че има 30 процента дял в БМФ. В резултат от „лошата“ приватизация и след „нарязаните“ кораби, реалната цена на дела на държавата е увеличен. Какви работни места без нови кораби щеше да има? Трябва ли да продължава експлоатацията на корабите над 30-35 години, което е опасно за живота и здравето на моряците и никой не иска да ги наеме?! Благодарение на инвестициите,осигурени от новият собственик, след приватизацията са гарантирани сигурни и безопасни работни места на съвременни и конкурентни на пазара кораби. За моряшки синдикат най-важно е нашите членове, българските моряци, да имат сигурно, наевропейско ниво заплащане и редовно да получават възнагражденията си. Благодарение на Параходство БМФ хиляди български моряци имат осигурена възможност за безопасна и добре заплатена работа,като минимална заплата е над 1400 долара на месец, което е  в пъти повече от средната за страната. Какво да се каже за капитаните главните механици, които получават над8000 долара на месец. Проблемът на моряците в световен мащаб е нередовното изплащане на възнагражденията. В БМФ след приватизацията няма нито един случай или ден на забавяне на моряшките заплати, съгласно Колективният трудов договор, подписан между Моряшки синдикат и Параходство БМФ. Този Колективният трудов договор гарантира условия на наемане на българските моряци на нивото на световните стандарти и дори заплащанетоена по-високо ниво от изискванията на ITF. Моряшки синдикат декларира, че няма по добре регулирани трудово-правни отношения, по сигурни, безопасни и добре платени работни места в България. Българските моряци сега могат да работят на нови, съвременни и сигурни кораби и това нямаше да е възможно без новия собственик. Ако г-н Валери Симеонов твърди, че има проблем с приватизацията на БМФ това означава, че трябва да бъдат развалени всички приватизационни сделки в страната и отново всичко да стане отново държавна собственост. Това ли искаме? Ние сме против. Приватизацията на Параходство БМФ е един от малкото примери за успешна такава. Новите собственици осигуриха огромни инвестиции, максимално възможния брой работни места, качествени и сигурни, перфектен Колективен трудов договор, добро и навременно заплащане за българските моряци. Това не е ли целта на всяка приватизация? Не е ли така г-н Симеонов?", "date": "05.07.2017", "title": " Моряшкият синдикат: „Некомпететност, която създава грешна представа“\t\t\t"}
{"url": "https://trud.bg/%d0%bf%d0%b8%d1%8f%d0%bd-%d1%81-%d0%be%d1%82%d0%bd%d0%b5%d1%82%d0%b0-%d0%ba%d0%bd%d0%b8%d0%b6%d0%ba%d0%b0-%d1%81%d0%b5-%d0%be%d0%b1%d1%8a%d1%80%d0%bd%d0%b0-%d0%b2-%d0%bd%d0%b8%d0%b2%d0%b0/", "text": "Пиян шофьор с отнета книжка за алкохол се качи в новозакупен автомобил и се преобърна в крайпътна нива близо до Шумен. Пътният инцидент станал към 23,30 часа във вторник, а в сряда возилото още стоеше в житния блок. Огнеборци бяха свалили акумулатора от возилото и го бяха обезопасили да не пламне. Шофьорът безумец е 37-годишният Юксел Р., който е карал „Форд Фокус“-а с 1,13 промила алкохол, съобщават от полицията. Самокатастрофата станала до разклона за кв. „Макак“ по пътя Шумен-Царев брод. На около 300 метра преди разклона за квартала водъчът загубил контрол над колата, преобърнал се няколко пъти и се заковал в нивата. Откаран е в шуменската болница, където е установена фрактура. Водачът е управлявал след като преди по-малко от година пак е бил спипан зад волана с алкохол и бил лишен от книжка. Въпреки това, си купил наскоро „Форд“-а. Клел се, че не го кара, даже не го бил прехвърлил. Като си пийнал, много му се приискало да го тества и така направил белята. Срещу Юксел е образувано бързо производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "05.07.2017", "title": " Пиян с отнета книжка се обърна в нива"}
{"url": "https://trud.bg/%d0%b4%d1%8a%d1%80%d0%b6%d0%b0%d0%b2%d0%b0%d1%82%d0%b0-%d1%89%d0%b5-%d0%be%d1%82%d0%bd%d0%b5%d0%bc%d0%b0-%d0%b7%d0%b2%d0%b5%d0%b7%d0%b4%d0%b8-%d0%bd%d0%b0-%d1%85%d0%be%d1%82%d0%b5%d0%bb%d0%b8-%d0%b8/", "text": "Планираме облекчаване на процедурите за категоризация на туристически обекти, заяви в Пещера министърът на туризма Николина Ангелкова на среща с местната власт от Пазарджишкия край. Тя подчерта, че в тази посока предстоят промени в Закона за туризма, които се обсъждат от миналата година. „Сред най-важните изменения е предложението за отпадането на прекатегоризацията на местата за настаняване и заведенията за хранене. За да може ефективно да се отчита дали се спазват законовите изисквания, ще засилим контрола и ще намалим така наречената бумащинa“, конкретизира Ангелкова. Тя съобщи, че се предвижда да бъде намален броят документи, които трябва да подава бизнесът към общините и министерствата, но ще се запазят проверките на място. Ще бъде въведен институт за отнемане на звезди за обектите, които не покриват нормативите. При инспекциите на място ще се иска също удостоверение за платени местни данъци и такси при категоризацията. „Предлагаме и единна категоризация на обектите, които са на един собственик като хотел, ресторант, лоби бар и др.“, посочи министърът. Промяната се налага, за да не се изискват един куп документи, които трябва да се подават за съставните части в един туристически обект. Ще се въведе и събирането по служебен път от самото министерство на някои документи, за които досега се е изразходвало много време. Всичко това според Ангелкова безспорно ще облекчи бранша и ще подобри обслужването. Тя увери присъстващите, че срещите с бранша и общините ще продължат и на база на тези дискусии ще бъдат начертани нови конкретни стъпки за сътрудничество. Решили сме да разработим маршрути за балнео- и СПА дестинации. Предвидили сме също създаването на специална програма за социализация на туристическите атракции, съобщи тя и припомни, че в края на миналата година министерството стартира платформата „Аз обичам България“. Инициативата популяризира местните туристически забележителности и възможностите за практикуване на разнообразни видове туризъм. Общините могат да се включат в платформата абсолютно безплатно, а това като цяло подпомага популяризирането на дестинацията. Варна, Бургас, Велико Търново вече участват и интересът на местните управи нараства все повече. Министърът обърна внимание, че много важни за района на Пещера са устойчивото развитие на планинския туризъм и целогодишният достъп на повече туристи до интересните обекти в общината. Тя допълни, че е рестартирала работната група по планински туризъм към министерството и се очаква до месец да се систематизират нейните предложения, за да се включат в измененията на закона. Финализираме и инвестиционната карта в туризма, която ще насърчи нови проекти и инициативи в сектора, поясни още Николина Ангелкова. Според нея за Пещера, Батак, Брацигово е от съществено значение да продължат да се развиват курортни зони като Св. Константин и Цигов чарк, известни като дестинации с детските си лагери. Важно е това, което се създаде, да се надгради и развива, защото туризмът е основен поминък тук. Министърът приветства усилията на кметовете да изчистят правните и фактическите обстоятелства по земите на територията на курортите – частни, общински и горски фонд. Самите те предвиждат чрез общите устройствени планове да се даде възможност за допълнителни инвестиции, без да се нарушават законите на страната. Надявам, че с общи усилия инвестициите в туризма ще се осъществят, обобщи Ангелкова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "05.07.2017", "title": " Държавата ще отнема звезди на хотели и ресторанти, които не отговарят на изискванията"}
{"url": "https://trud.bg/%d1%81%d0%bf%d0%b8%d0%bf%d0%b0%d1%85%d0%b0-%d1%87%d0%b5%d1%82%d0%b8%d1%80%d0%b8%d0%bc%d0%b0-%d0%bf%d0%b8%d1%8f%d0%bd%d0%b8-%d1%88%d0%be%d1%84%d1%8c%d0%be%d1%80%d0%b8-%d0%bf%d0%be-%d0%bf%d1%8a%d1%82/", "text": "Бързи производства са образувани срещу четирима пияни водачи на моторни превозни средства, спипани през последните 24 часа по пътищата на Пловдивска област. Около 2 часа тази нощ в ареста на Първо РУ на МВР-Пловдив бил отведен 47-годишен местен жител, спипан на кръстовище между ул. „Димитър Талев“ и бул. „Никола Вапцаров“ да шофира микробус „Форд“ с концентрация на алкохол в кръвта от 1,22 промила. Във вторник около 22,15 часа на бул. „Пещерско шосе“ 45-годишен пловдивчанин бил заловен, седнал зад волана на лек автомобил „Фиат“ с 1,35 промила алкохол. Час и половина по-късно в село Анево карловски полицаи хванали 28-годишен местен жител да управлява лек автомобил „Фолксваген“ с 2,39 промила. Колегите им от Хисаря пък установили, че 44-годишен водач от курортния град се е качил на лек автомобил „Нисан“ с 1,22 промила. През последното денонощие на територията на Областна дирекция на МВР – Пловдив са регистрирани 15 криминални престъпления – 7 кражби и 8 други. Разкрити са 10 престъпления. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "05.07.2017", "title": " Спипаха четирима пияни шофьори по пътищата в Пловдивско за 24 часа"}
{"url": "https://trud.bg/%d1%82%d0%b5%d1%81%d1%82%d0%b2%d0%b0%d1%82-%d0%bc%d0%bb%d0%b0%d0%b4%d0%b8-%d0%b8-%d1%81%d1%82%d0%b0%d1%80%d0%b8-%d0%b7%d0%b0-%d0%b3%d1%80%d0%b0%d0%bc%d0%be%d1%82%d0%bd%d0%be%d1%81%d1%82/", "text": "В Морската градина във Варна ще се проведе за пети път инициативата „Бъди грамотен“. Тя ще се проведе в четвъртък вече от 16 до 20 часа до сцена „Раковината“. Деца и родители, млади и стари ще могат да пробват своите познания по български език с подготвените тестове, съобразени с възрастта на желаещите. Предвидени са награди и безплатни консултации по български език. Организатори са „Академика БГ” , съвместно с дирекция „Образование и младежки дейности“ към Община Варна. През миналата година в инициативата са се включили над 1500 варненци, което нарежда морската столица на първо място редом със София по брой на участниците. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "05.07.2017", "title": " Тестват млади и стари за грамотност"}
{"url": "https://trud.bg/%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d1%81%d0%b5%d1%80%d0%b8%d0%b5%d0%bd-%d0%be%d0%b1%d0%b8%d1%80%d0%b4%d0%b6%d0%b8%d1%8f-%d0%be/", "text": "Пловдивските криминалисти задържаха 29-годишен криминално проявен мъж от Смолян, извършил куп грабежи на територията на две области, а с прокурорско постановление на бандита е наложена постоянна мярка „задържане под стража” за срок до 72 часа. Апашът е бил арестуван при организирани съвместни оперативни действия на служители на Първо, Второ и Трето РУ на МВР-Пловдив и колегите им от отдел “Криминална полиция”. В хода на разследването са събрани доказателства, че от началото на март 2017 г. гастрольорът от Смолян е извършил множество кражби от жилища и търговски обекти в Пловдив, част от които взломни. Задържаният е известен на служителите на реда и многократно осъждан за посегателства от домове. Установен е и почеркът му – на адресите предимно влиза през незаключени входни врати или се покатерва през тераси и прозорци в апартаменти на ниски жилищни етажи.  Задига чанти и портфейли с пари, бижута и различни вещи. Допълнителна справка в полицейските регистри сочи, че 29-годишният крадец е автор на подобни посегателства и на територията на Асеновград, Смолян, Мадан и Златоград. Образувани са досъдебни производства, а работата по случаите продължава разследващ полицай от Второ РУ на МВР-Пловдив. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "05.07.2017", "title": " В Пловдив задържаха сериен обирджия от Смолян, извършил куп грабежи в региона"}
{"url": "https://trud.bg/%d0%b2%d0%b7%d0%b8%d0%bc%d0%b0%d1%82-%d0%bd%d0%be%d0%b2%d0%b8-%d0%bf%d1%80%d0%be%d0%b1%d0%b8-%d0%b7%d0%b0-%d0%b0%d0%bd%d0%b0%d0%bb%d0%b8%d0%b7-%d0%be%d1%82-%d0%b2%d0%be%d0%b4%d0%b0%d1%82%d0%b0-%d0%bd/", "text": "Трима наблюдаващи прокурори ще гледат как в 15.00 часа днес експерти от БАН ще вземат проби от питейната вода на Първа помпена станция – Хасково, съобщи  . Изследванията ще се извършат заради назначената от Районна прокуратура – Хасково комплексна експертиза. През април, когато започна кризата с водата на Хасково, в която бяха открити наднормени количества на уран и алфа активност, държавното обвинение се самосезира и започна разследване. .", "date": "05.07.2017", "title": " Взимат нови проби за анализ от водата на Хасково, трима прокурори гледат\t\t\t"}
{"url": "https://trud.bg/%d0%b3%d0%be%d1%81%d1%82%d0%b8-%d0%be%d1%82-%d0%ba%d0%b8%d1%82%d0%b0%d0%b9-%d0%bf%d0%be%d1%81%d1%80%d0%b5%d1%89%d0%bd%d0%b0%d1%85%d0%b0-%d0%b2-%d0%bc%d0%be%d0%bd%d1%82%d0%b0%d0%bd%d0%b0/", "text": "Шестчленна делегация от китайската провинция Нингся, водена от вицегубернатора Ма Ли,  посети община Монтана. Кметът Златко Живков представи пред гостите историческите, природни и културни забележителности на областния град и региона и ги запозна с възможностите за туризъм  и перспективите за развитието на промишлеността и  земеделието в района. Според направените изявления визитата е с опознавателен характер и цели създаване на контакти между китайската провинция и северозападната българска община. Интересът на китайските представители са в областта на селското стопанство и туризма. Те споделиха също, че добре познават винопроизводството и хранително-вкусовата промишленост у нас. Провинция Нангся е автономна земеделска област  в Северен Китай с население от 6 милиона души. През територията й преминава Великата китайска стена. В провинцията се отглежда и растението годжи бери, наречено „фонтан на младостта”.", "date": "05.07.2017", "title": " Гости от Китай посрещнаха в Монтана"}
{"url": "https://trud.bg/13-%d0%b3%d0%be%d0%b4%d0%b8%d1%88%d0%bd%d0%b0-%d0%bf%d0%bb%d0%be%d0%b2%d0%b4%d0%b8%d0%b2%d1%87%d0%b0%d0%bd%d0%ba%d0%b0-%d1%81%d0%bf%d0%b5%d1%87%d0%b5%d0%bb%d0%b8-%d0%b3%d0%be%d0%bb%d1%8f%d0%bc%d0%b0/", "text": "13-годишната пловдивчанка Елеонора Иванова спечели голямата Гран при награда на третия национален конкурс зца млади изпълнители на популярна и възрожденска песен „Песенна палитра”, който се проведе в Карлово. Надпреварата бе в две направления – забавна и популярна песен и патриотична песен с родолюбива тематика. Елеонора изпълни песните „Наше лято“ на Лили Иванова и „At Last“ на Etta James и получи максимални оценки от журито, включващо композиторите Хайгашод Агасян, Светослав Лобошки и Ради Радев. Те единодушно определиха 13-годишната пловдивчанка за носител на Гран при приза, който се връчва за първи път в историята на конкурса „Песента палитра”. Това е трето Гран при от началото на 2017 г. за Елеонора, която е възпитаничка на Румяна Иванова и едно от талантливите деца на фндация „Димитър Бербатов”. Елеонора дори пя на Националния стадион „Васил Левски” в София по време на благотворителния мач, организиран от фондациите на Димитър Бербатов и Луиш Фиго. Над 220 деца и младежи и 12 вокални групи и формации от най-изявените певчески школи у нас от 24 града взеха участие в конкурса „Песенна палитра” в Карлово, който бе в 5 различни възрастови групи. Наградата на  кмета на Община Карлово  д-р Емил Кабаиванов отиде в град Лом, където бе отнесена от младите талинти от вокална група „Шоколадче”. В годината, в която отбелязваме 180 години от рождението на Апостола на българската свобода, в конкурса бе включена и една нова категория – за написване на нова песен за Васил Левски. Представени бяха шест песни, като две от тях получиха поощрителни награди – те бяха връчени на Снежана Донева за „Песен за Апостола“ и Галина Сакутска за песента „Левски в сърцата ни“ от председателя на журито Хайгашод Агасян, който им пожела да продължават да творят и да съхраняват  българския дух. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "05.07.2017", "title": " 13-годишна пловдивчанка спечели голямата награда от конкурса „Песенна палитра”"}
{"url": "https://trud.bg/%d0%bd%d0%b0%d0%b4-1000-%d0%b0%d0%bf%d0%bb%d0%be%d0%b4%d0%b8%d1%80%d0%b0%d1%85%d0%b0-%d1%81%d1%82%d0%b0%d1%80%d1%82%d0%b0-%d0%bd%d0%b0-%d1%82%d0%b5%d0%b0%d1%82%d1%8a%d1%80-%d0%bf%d1%80%d0%b5/", "text": "„ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "05.07.2017", "title": " Над 1000 аплодираха старта на „Театър пред театъра”\t\t\t"}
{"url": "https://trud.bg/%d1%80%d0%be%d0%b1%d0%be%d1%82%d0%b8-%d0%b7%d0%b0%d1%81%d0%b5%d0%bb%d0%b8%d1%85%d0%b0-%d0%b2%d1%83%d0%bb%d0%ba%d0%b0%d0%bd%d0%b0-%d0%b5%d1%82%d0%bd%d0%b0/", "text": "Роботи заселиха най-активния вулкан в Европа – Етна на остров Сицилия. Това е тест за тях. Следващата мисия на машините ще бъде в Космоса. Експерти от Германия, Англия, Италия и Съединените щати изобретяват роботите – част от проекта РОБЕКС. Целта му е да подобри използването на роботика в Космоса, но и да изследва дълбините на Етна, предава  Учени обясняват, че са избрали повърхността на вулкана, защото очакват условията там да са сходни с тези на Луната. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "05.07.2017", "title": " Роботи заселиха вулкана Етна"}
