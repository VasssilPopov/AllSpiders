{"url": "https://trud.bg/%d0%b5%d0%ba-%d0%b2%d0%b8%d0%ba%d0%b0-%d0%bf%d0%be%d0%bb%d1%81%d0%ba%d0%be%d1%82%d0%be-%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%be-%d0%bd%d0%b0-%d0%b8%d0%b7%d1%81%d0%bb/", "text": "Eвропейската комисия е поискала от Съвета на Европейския съюз да организира официално излушване на полското правителство съгласно процедурата по член 7 от Лисабонския договор, съобщи заместник-председателят на Еврокомисията Франс Тимерманс. Очаква се изслушването да се състои на 26 юни, съобщи  . „Със съжаление ви информирам, че въпреки законодателните промени, ключови проблеми, посочени от Комисията, остават нерешени. Рискът от нанасяне на непоправими щети остава в пълна сила. На 3 юли 27 от 72-мата върховни съдии може да бъдат принудени да се пенсионират. Насилствено пенсиониране на тези върховни съдии би представлявало непоправимо нарушаване на върховенството на закона“, предупреди Тимерманс. Процедурата по член 7 от Лисабонския договор може да лиши Полша от право на глас в Европейския съвет, но Унгария вече даде да се разбере, че ще наложи вето. Призив към европейските институции да действат срещу консервативното правителство на “Право и справедливост” отправиха днес трима бивши президенти на Полша, четирима бивши полски премиери, четирима бивши външни министри и антикомунистически дисиденти. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.13", "title": " ЕК вика полското правителство на изслушване заради съдебната реформа"}
{"url": "https://trud.bg/%d0%b4%d1%8a%d1%80%d0%b6%d0%b0%d0%b2%d0%b0%d1%82%d0%b0-%d0%b1%d1%83%d1%82%d0%b0-%d0%bd%d0%b5%d0%b7%d0%b0%d0%ba%d0%be%d0%bd%d0%bd%d0%b8-%d0%ba%d1%80%d1%8a%d1%87%d0%bc%d0%b8/", "text": "Глоби от 1000 лв. на седмица  Държавата в лицето на служителите на Дирекцията за строителен надзор ще премахва незаконно поставените преместваеми обекти като заведения и търговски обекти на плажа и други държавни имоти. Това решиха депутатите в парламента, които приеха на първо четене промените в Закона за устройство на територията. Досега неправилно издигнатите дискотеки и сергии се премахваха от общините. С промените се предвижда главният архитект на дадена община да одобрява поставянето и вида на преместваемите обекти. Кметовете ще могат да налагат глоби от 1000 лв. на седмица, ако не бъдат уведомени за всички съгласувания за присъединяване към енергийната инфраструктура. Само жилищни и вилни сгради от пета категория строежи до 300 кв.м. ще могат да се изпълняват от лица, които не са вписани в професионалния регистър на строителите. Целта е да се гарантира качеството при изпълнение на проектите.", "date": "2018.06.13", "title": " Държавата бута незаконни кръчми"}
{"url": "https://trud.bg/%d0%bd%d0%b8%d0%ba%d0%be%d0%b9-%d0%bd%d0%b5-%d0%bf%d0%b8%d1%82%d0%b0%d0%bb-%d1%81%d0%b8%d0%bc%d0%be%d0%bd%d0%b0-%d0%b4%d0%b0%d0%bb%d0%b8-%d0%bf%d0%be%d0%bc%d0%bd%d0%b8-%d0%ba%d0%be%d0%b9-%d1%8f-%d0%b5/", "text": "22-годишната Симона Тодорова, която бе ранена от бившия си приятел Михаил Станчев в Сънчев бряг, е обградена от близките си в неврохирургията на Бургаската болница-УМБАЛ. Майка й и леля й денонощно са край нея. Те не допускат никой да спомене за това какво се е случило или да попита Симона дали си спомня нещо. Красивото момиче вече се храни само, отговаря на въпроси, познава близките си. Дори искала да става, но още е на медикаменти и лекарите не й позволяват. Симона бе простреляна на 4-ти юни, от обзетия от дива ревност Станчев. Тя тъкмо се канела да излезе на вечеря с шефа си-хазартния бос Коста Николов-Миджурина, когато Михаил побеснял, застрелял предприемача и после стрелял в главата й. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.13", "title": " Никой не питал Симона дали помни кой я е прострелял"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%bd%d0%b0-%d0%b3%d1%80%d1%83%d0%b7%d0%b8%d1%8f-%d0%bf%d0%be%d0%b4%d0%b0%d0%b4%d0%b5-%d0%be%d1%81%d1%82%d0%b0%d0%b2%d0%ba%d0%b0/", "text": "Министър-председателят на Грузия Георги Квирикашвили в сряда обяви, че се оттегля от поста си. Той съобщи решението си на извънреден брифинг в Тбилиси. „Взех решение да напусна поста министър-председател на Грузия“, заяви Квирикашвили. Георги Квирикашвили е роден на 20 юли 1967 година в Тбилиси, през 1992 година завършва Тбилиския медицински институт, през 1995 година – икономическият факултет на Тбилиския държавен университет, а през 1998 година – Илинойския университет в САЩ. В периода 1994-1996 година работи в грузински банки; от 1999 до 2004 година е депутат в грузинския парламент, а след това заема високи постове в частни банкови структури в страната. От 2006 до 2011 година е генерален директор на грузинската „Карту банк“. От 25 октомври 2012 година Квирикашвили е министър на икономиката, а от юли 2013 година съвместява длъжността с вицепремиерския пост. На 1 септември 2015 година е назначен за министър на външните работи, съхранявайки вицепремиерството. На 29 декември 2015 година парламентът на Грузия го утвърждава за министър-председател. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.13", "title": " Премиерът на Грузия подаде оставка"}
{"url": "https://trud.bg/%d1%80%d0%b0%d0%b7%d0%bf%d0%be%d1%80%d0%b5%d0%b4%d0%b8%d1%85%d0%b0-%d0%bc%d0%b5%d1%80%d0%ba%d0%b8-%d0%b7%d0%b0-%d0%bf%d1%80%d0%b5%d0%b4%d0%be%d1%82%d0%b2%d1%80%d0%b0%d1%82%d1%8f%d0%b2%d0%b0%d0%bd/", "text": "Областната епизоотична комисия разпореди мерки за недопускане разпространяване на заболяването нодуларен дерматит на територията на област Бургас. Заседанието се проведе в Областна администрация Бургас, съобщиха от там. Към момента регистрирано огнище на заболяването има в гр. Одрин, Република Турция. Мерките, които комисията разпореди са забрана за провеждането на пазари и изложби на едри преживни животни (ЕПЖ) в общините на територията на областта. В тринадесетте общини също ще бъдат проведени общинските епизоотични комисии, а кметовете и кметските наместници трябва да уведомят собствениците на животновъдни обекти, в които се отглеждат ЕПЖ, за възникналото заболяване. В обектите намиращи се в 20-километровата гранична зона с Република Турция животните следва да се третират с инсектицидни препарати с репелентно действие. Всички собственици на едри преживни животни трябва незабавно да информират обслужващия обекта ветеринарен лекар и официалния ветеринарен лекар на съответната община при съмнение за болестта. Предприетите мерки предвиждат и засилен контрол по извършваната дезинфекция на транспортните средства, които влизат от Турция. Заболяването започва с треска, последвана от появата на възли по кожата (кожни лезии) с диаметър от 1 до 5-7 см, засягащи всички слоеве на кожата в областта на главата, шията, вимето, гениталиите, перинеума и краката. Характерно за болестта е и уголемяване на повърхностните лимфни възли и отоци по крайниците на животните. „След доклада на Областна дирекция по Безопасност на храните стана ясно, че заболяването не се предава на хората”, коментира заместник областния управител Севдалина Турманова. Възприемчиви към заболяването са говеда и биволи, като смъртността е сравнително ниска. Болестта води до загуби свързани с понижената млечна продукция, аборти, безплодие, увреждане на кожите и загуба на тегло при животните за угояване. Пренася се чрез пряк контакт между възприемчиви животни и чрез вектори (кръвосмучещи насекоми). АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.13", "title": " Разпоредиха мерки за предотвратяване на заболяване по животните в Бургаско\t\t\t"}
{"url": "https://trud.bg/%d0%b8%d1%81%d0%ba%d0%b0%d1%82-%d0%b2%d0%b0%d1%83%d1%87%d0%b5%d1%80%d0%b8-%d0%b7%d0%b0-%d0%b7%d0%b4%d1%80%d0%b0%d0%b2%d0%bd%d0%b0-%d0%bf%d0%be%d1%87%d0%b8%d0%b2%d0%ba%d0%b0/", "text": "Депутати подкрепиха идеята за отделни зони за купон и отдих  Държавата да разреши въвеждането на ваучери за здравна превенция. За това настояват от туристическия сектор, стана ясно по време на 5-та годишна среща на Националния борд по туризъм, на която в. “Труд” бе медиен партньор. Идеята е бонусът към възнагражденията да се дава от работодателите по същата схема, по която сега служителите получават талони за храна. Предложението ще бъде  разгледано от туристическата комисия в парламента. Към момента едва 45 хил. българи годишно се лекуват със субсидиране по програмите на НОИ в  балнеохотели и медицински заведения, каза председателят на Българския съюз по балнеология и спа Сийка Кацарова. Докато в Унгария всяка година над 2 млн. души се възползват от здравните си застраховки в частни обекти, допълни тя. Държавата направи първата стъпка, когато Министерството на туризма изготви 7 спа маршрута. Добре е дестинациите обаче да доведат и до реални приходи за сектора и това може да стане именно, ако държавата разреши ваучерите за здравна почивка, обясни Румен Драганов от Националния борд по туризъм. През следващите 20 г. туристите все повече ще търсят хотелите със здравни програми и здравословна храна, обясни Кацарова. Въвеждането на ваучери е много добра идея и трябва да убедим Министерство на финансите, че тази врата трябва да бъде отворена за българите и родния бизнес, заяви и кметът на известния с минералната си вода Кюстендил Петър Паунов. Вчера комисията по туризъм в парламента одобри идеята на ресорното министерство курортите да бъдат изключени от Закона за шума, а в тях да бъдат създадени специализирани зони за почивка и за парти.", "date": "2018.06.13", "title": " Искат ваучери за здравна почивка\t\t\t"}
{"url": "https://trud.bg/%d1%82%d1%83%d1%80%d1%81%d0%ba%d0%b8-%d1%84%d1%83%d1%82%d0%b1%d0%be%d0%bb%d0%b8%d1%81%d1%82%d0%b8-%d0%b7%d0%b0%d1%81%d1%82%d0%b0%d0%b2%d0%b0%d1%82-%d0%bf%d1%80%d0%b5%d0%b4-%d1%81%d1%8a%d0%b4%d0%b0/", "text": "Шестима бивши турски футболисти, съдени за предполагаеми връзки с осуетения опит за преврат от юли 2016 г., може да получат присъди до 15 години затвор заради “принадлежност към терористична организация”, предаде ю Анадолската агенция. Според обвинителния акт,  Бекир Иртегюн, Зафер Бирьол, Йомер Чаткъч, Угур Борал, Ерсин Гюрелер и Исмаил Шенгюл рискуват да получат присъди затвор между 7 години и половина и 15 години. Анкара обвинява за организирането на опита за преврат от 15 срещу 16 юли 2016 г. живеещия в САЩ ислямски проповедник Фетхуллах Гюлен и негови последователи.  Гюлен категорично отхвърля обвиненията. Бившите футболисти, някои от които са играли в националния отбор, са съдени в рамките на разследване, засягащо последователи на ислямския проповедник Фетхуллах Гюлен във футболните среди. Двама от футболистите – Чъткъч и Бирьол, се намират в предварителен арест, уточнява Анадолската агенция, която посочва, че процесът срещу тях се очаква да започне “в близките дни”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.13", "title": " Турски футболисти застават пред съда за връзки с Гюлен"}
{"url": "https://trud.bg/%d1%81-%d1%84%d0%b0%d0%bb%d1%88%d0%b8%d0%b2%d0%b8-%d0%bd%d0%be%d0%b2%d0%b8%d0%bd%d0%b8-%d0%b4%d0%bd%d0%b5%d0%b2%d0%bd%d0%b8%d0%ba-%d0%bc%d0%b0%d0%bd%d0%b8%d0%bf%d1%83%d0%bb%d0%b8/", "text": "Сайтът „Дневник“ е направил внушение, че Камарата на геодезистите в България (КГБ) говори от името на целия бранш по казуса с плаж Корал, показа проверка на „Труд“. Позицията на КГБ е публикувана в понеделник от интернет изданието на Иво Прокопиев, като никъде не е отбелязано, че става дума за малка неправителствена организация (НПО). Според информацията на официалния й сайт в нея членуват 5 души. Един от тях е близкият до „зелените“ и протестърите от „Да, България“ Йоан Каратерзиян, който е председател на КГБ. Малката НПО няма нищо общо с представителната Камара на инженерите по геодезия (КИГ), създадена през 2006 година. В същия ден, когато „Дневник“ пусна пълното с политически искания становище на КГБ, от официалната браншова организация публикуваха позиция, в която се разграничават от колегите си  Труд“ се свърза с председателя на Управителния съвет на Камарата на инженерите по геодезия Милен Димиев за да изясни имат ли двете организации нещо общо. „Това е НПО от 4-5 души. Просто е с подобно на нашето име, което, за съжаление, се допуска от закона. Жалкото е, че често техни публични изяви се свързват с нас. Ние вече се разграничихме от тяхното становище за Корал, защото в него има политически искания“, обясни Димиев.  В становището на КГБ, подписано от Йоан Каратерзиян, има изисквания към министрите на туризма и регионалното развитие. Едно от тях е държавата да отчужди частния имот зад плажа, който е собственост на испанския мегаконсорциум Ибердрола груп. Дружеството с огромна международна дейност и милиарди евро оборот има план да изгради екологично селище по всички световни стандарти, но това не се харесва на „зелените“. Откакто Ибердрола груп се опитва да влезе във владение в купения за 40 милиона лева имот, „еколозите“ поставят ултиматуми на държавата да откупи обратно земята, защото там имало блатни кокичета и дюни, тоест мястото е защитена територия. Още в края на април „Труд“ попита Министерството на околната среда и водите има ли редки растителни видове в района. Оттам обявиха, че няма данни за такива. През април Ибердрола груп изпрати отворено писмо до медиите заради протестите на „зелените“  Позицията на оригинала Ето позицията на Камаратана инженерите по геодезия от 11 юни. Тя може да бъде намерена на  Камара на инженерите по геодезия (КИГ) , създадена съгласно Закона за геодезията и картографията през 2006г., се дистанцира от публичните изявления и мероприятия в последните дни на друга организация – Камара на геодезистите в България (КГБ), нейният председател – г-н Каратерзиян и половин дузината членове на т.нар. камара. Изявленията на г-н Каратерзиян, както и изискванията му към някои министри и публични лица, НЕ СА СВЪРЗАНИ С ОФИЦИАЛНА ПОЗИЦИЯ И НЕ СА ПОДКРЕПЕНИ ОТ КИГ! Типично за „еколозите“: Пак кампания срещу инвеститор  Манипулациите на „зелените“ за Корал са в техен стил – това е поредната им кампания срещу ключов инвеститор с проект за милиони, който ще допринесе за развитието на българския туризъм и икономиката на страната. Такива войни „еколозите“ водят не само срещу частни инициативи. В момента те правят всичко възможно да спрат строежа на лот 3.2 от магистрала „Струма“ през Кресненското дефиле с лъжата, че аутобанът е опасен за природата в пролома. Но в казуса с Корал има и друго – „зелените“ къмпингуват незаконно там цяло лято, като не плащат за разпънатите палатки и паркираните направо върху пясъка каравани и приемат плажа като своя собственост. Това отбелязват и от Ибердрола груп в писмото си до медиите от април. „Направихме обезпокоително откритие: Някои от тези неправителствени организации (които протестират – б.а.) участваха и се интересуваха от експлоатацията на морския бряг на Корал. Според нашата информация, в продължение на няколко години, са взимани такси от хора, които къмпингуват или са спрели с каравани в района. Никога не сме оправомощили никого да използва земята за тази или друга цел. В резултат на това, след всяко лято, тонове боклук трябваше да се събират и част от природата в района бе унищожена, поради неконтролируемия вход на всички видове превозни средства, незаконен къмпинг, палене на огньове и др.“, написаха от „Ибердрола“. Те допълниха че оградили земята си, защото идвал летният сезон и искат да запазят инвестицията си от поредното замърсяване, което на практика унищожава природата в имота.", "date": "2018.06.13", "title": " С фалшиви новини „Дневник“ манипулира за плаж Корал\t\t\t"}
{"url": "https://trud.bg/%d0%bc%d0%b0%d1%80%d1%81%d0%be%d1%85%d0%be%d0%b4%d1%8a%d1%82-%d0%be%d0%bf%d0%be%d1%80%d1%82%d1%8e%d0%bd%d0%b8%d1%82%d0%b8-%d0%b8%d0%b7%d0%b3%d1%83%d0%b1%d0%b8-%d0%b2%d1%80%d1%8a%d0%b7%d0%ba%d0%b0/", "text": "Екипът на марсохода “Опортюнити” се безпокои, че може да го е изгубил заради силна прашна буря на червената планета, съобщи в. “Индипендънт”. Бурята е прекратила връзката на “Опортюнити” със Земята. Инженерите се опасяват, че роувърът може да не се събуди повече и мисията да приключи. Проблемите започнаха преди няколко дена, когато го достигна бурята, обхванала четвърт от планетата. Тя блокира слънчевата светлина и марсоходът не може да зарежда батериите си. Затова се изключи и всичките му системи не работят. Енергия получава само аварийният часовник, който го събужда редовно, за да проверява наличната енергия. Ако роувърът не установи достатъчно налична енергия, системите отново се изключват. Специалистите не очакват бурята да премине поне още няколко дена. Заради недостатъчната енергия те могат да проверяват само периодично състоянието на “Опортюнити”. Ако “Опортюнити” не успее да зареди батериите си, може напълно да изгуби връзка със Земята и мисията, която продължи 15 години, да бъде обявена за приключила.  Първоначалните планове за “Опортюнити” бяха да работи 90 дни на Марс. Роувърът е преживявал подобна силна буря през 2007 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.13", "title": " Марсоходът “Опортюнити” изгуби връзка със Земята"}
{"url": "https://trud.bg/%d0%bd%d0%b0%d1%82%d0%be-%d0%ba%d0%b0%d0%bd%d0%b8-%d0%bc%d0%b0%d0%ba%d0%b5%d0%b4%d0%be%d0%bd%d0%b8%d1%8f-%d1%81%d0%bb%d0%b5%d0%b4-%d1%84%d0%b8%d0%bd%d0%b0%d0%bb%d0%b8%d0%b7%d0%b8%d1%80%d0%b0%d0%bd/", "text": "НАТО вече има взето решение, че Македония ще получи покана за членство, след като реши спора за името с Гърция, но поканата ще пристигне, след като постигнатата вече договорка бъде финализирана в двете страни. Това заяви днес генералният секретар на НАТО Йенс Столтенберг. В интервю за македонската информационна агенция МИА той разясни процедурата за официалната покана към Македония за членство в Алианса, предаде БГНЕС. „До срещата на върха на НАТО ще се опитаме да намерим начин да покажем, че все още сме на това решение (взето на срещата на върха в Букурещ през 2008 г. с условието, че спорът за името е решен – б.р.). Същевременно сега е важно споразумението да се финализира в Скопие и Атина. Договорът е цялостен и в себе си съдържа всички фази на различните решения, ратификации, референдумът“, подчерта Столтенберг. Столтенберг оцени като „историческо“ споразумението между Македония и Гърция и „от голямо значение не само за двете страни, но и за цяла Европа“. Шефът на НАТО подчерта, че снощи е разговарял с премиерите на Македония и Гърция, Зоран Заев и Алексис Ципрас и че им честитил за договореностите и за усилията, които са вложили. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.13", "title": " НАТО кани Македония след финализирането на договора с Гърция"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-177/", "text": "БГ ученикът – двойкаджия по физическо Пишат учебник и предлагат матура по предмета. 10 000 хлапета са били изследвани.         Премиерът Бойко Борисов от Ерусалим: Светът започва да решава конфликтите си много лично “Happy birthday” пяха за премиера в президентството в Тел Авив.                 1000 лв. Гражданска за хулигани на пътя Плащаме застраховка според нарушенията. Цената ще нараства при причинена катастрофа и глоби от КАТ.           С фалшиви новини „Дневник“ манипулира за плаж Корал Появи се клонинг на Камарата на инженерите по геодезия. Шефът на организацията-двойник е близък до „зелените“ и протестърите.       Какви са данъците за шефа, ако живее в служебен имот Данъчен консулт на “Труд”.             Агенция по храните или палач ни пази Убиха 4 кончета, но спасиха кравата Пенка – коментар на “Труд”.           Детският плач у нас е част от пейзажа В Норвегия и децата са научени да подават сигнали срещу родителите си, казва зам.-омбудсманът доц. Диана Ковачева в интервю за “Труд”.           За Русия – стари тези и поръчкови говорители Негативната политическа инерция на европейските лидери води до все по-силното маргинализиране на ЕС – анализ на проф. Нина Дюлгерова.               Назначен и уволнен Силует на треньора Хулен Лопетеги. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.13", "title": " Вижте акцентите в броя на вестник “Труд” в четвъртък, 14 юни 2018"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d1%81%d0%b5-%d1%81%d1%80%d0%b5%d1%89%d0%bd%d0%b0-%d1%81-%d0%b1%d1%8a%d0%bb%d0%b3%d0%b0%d1%80%d1%81/", "text": "Премиерът Бойко Борисов се срещна с представители на българската общност в израелската столица Тел Авив. На срещата присъстваха бившият посланик на Израел в България Шаул Камиса Раз, проф. Бар Зоар, дипломати, кметът на Тел Авив и гости. Кметът на Тел Авив Рон Хулдаи изсвири мелодията на песента “Честит рожден ден” и с нея поздрави Бойко Борисов. В изказванията си столичният кмет Йорданка Фандъкова и премиерът Борисов говориха за голямата и дълбока връзка между българският и израелският народи, а залата отговори с овации и възгласи “Браво!”. “Горд съм от приноса на България, която единствена в света спаси от лагерите на смъртта 50 хил. евреи в страната през миналия век”, заяви Бойко Борисов “Има много народи, които се хвалят как са покорили други народи, а ние се гордеем как сме спасили други народи. Затова, когато дойдем в Израел, българите чувстваме израелците като истински наши сънародници”, каза още Борисов. Трябва да пазим паметта на внуците си, паметта на следващите поколения – на нашите и вашите внуци, подчерта той и призова двата народа да са заедно и да си помагат. Борисов обърна внимание отново, че българските евреи са дали съществен принос за развитието на Държавата Израел и всички ние трябва да сме горди и да продължаваме да уважаваме техните усилия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.13", "title": " Премиерът Борисов се срещна с българската общност в Тел Авив (СНИМКИ)"}
{"url": "https://trud.bg/%d0%bc%d0%b0%d1%80%d0%ba-%d1%80%d1%8e%d1%82%d0%b5-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b8-%d1%80%d1%83%d0%bc%d1%8a%d0%bd%d0%b8%d1%8f-%d0%be%d1%89%d0%b5-%d0%bd%d0%b5-%d1%81%d0%b0/", "text": "Приветстваме свършеното досега от България и Румъния във връзка с присъединяването им към Шенгенското пространство, но те все още не са изпълнили всички критерии, за да станат пълноправни членове. Това каза в Страсбург премиерът на Холандия Марк Рюте по време на дебат в Европейския парламент за бъдещето на ЕС. Холандия е от една от страните в ЕС, които все още са против приемането на България и Румъния в Шенген, съобщи  . “България и Румъния трябва да изпълнят няколко условия, произтичащи от присъединяването им към ЕС и които са дефинирани в Механизма за сътрудничество и проверка. Корупцията е един от критериите. И в това отношение договорките са си договорки и трябва да ги спазваме. Не може да имаме страни в Шенген, които не са изпълнили всички критерии”, посочи Марк Рюте. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.13", "title": " Марк Рюте: България и Румъния още не са изпълнили всички критерии за Шенген"}
{"url": "https://trud.bg/1000-%d0%bb%d0%b2-%d0%b3%d1%80%d0%b0%d0%b6%d0%b4%d0%b0%d0%bd%d1%81%d0%ba%d0%b0-%d0%b7%d0%b0-%d1%85%d1%83%d0%bb%d0%b8%d0%b3%d0%b0%d0%bd%d0%b8-%d0%bd%d0%b0-%d0%bf%d1%8a%d1%82%d1%8f/", "text": "Изработени са 11 варианта Над 1000 лв. може да бъде цената на застраховката “Гражданска отговорност” за шофьорите, които причинят катастрофа. Консултантът по въвеждането на системата бонус-малус за застраховката Ърнст енд Янг представи в Комисията за финансов надзор окончателния си доклад. В него консултантът е разработил 11 възможни сценария за система бонус-малус в България. Обсъжданите варианти предвиждат изрядните шофьори да получават бонус между 7% и 40%, a за нарушителите полицата да поскъпне с между 180% и 400%. Това означава, че при сериозни нарушения на пътя цената може да нарасне между 3 и 5 пъти. В момента цената на “Гражданска отговорност” за кола с двигател 1,6 куб. см., с регистрация в София и собственик на средна възраст, който не е правил нарушения, е около 220 лв. Това означава, че полицата за този шофьор може да поскъпне до над 1000 лв., ако причини катастрофа и бъде избран вариантът с най-голямо утежнение на цената за нарушителите. Цената на задължителната полица ще нараства не само, ако шофьор причини катастрофа, а и ако има глоби на КАТ за нарушения, които повишават риска от катастрофа. Това са например глоби за шофиране след употреба на алкохол или с превишена скорост, отнемането на предимство и неправилно изпреварване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.13", "title": " 1000 лв. Гражданска за хулигани на пътя\t\t\t"}
{"url": "https://trud.bg/%d0%b4%d1%8a%d1%80%d0%b6%d0%b0%d0%b2%d0%bd%d0%b8%d1%8f%d1%82-%d0%b3%d0%bb%d0%b0%d0%b2%d0%b0-%d0%bd%d0%b0-%d1%80%d0%b5%d0%bf%d1%83%d0%b1%d0%bb%d0%b8%d0%ba%d0%b0-%d0%bc%d0%b0%d0%ba%d0%b5%d0%b4%d0%be/", "text": "На 14 и 15 юни на официално посещение в България ще бъде президентът на Република Македония Георге Иванов, съобщиха от прессекратариата на Република България. Визитата е по покана на българския държавен глава Румен Радев. На 14 юни на площад „Св. Александър Невски“ в столицата от 11:00 часа ще се състои церемонията по официалното посрещане на македонския президент. Георге Иванов ще положи венец пред паметника на Незнайния войн. От 11:25 часа президентите на Република България и Република Македония ще проведат среща на „четири очи“ на „Дондуков“ 2, след което ще се състоят пленарните разговори на официалните делегации на двете държави. Румен Радев и Георге Иванов ще дадат съвместна пресконференция от 12:35 часа. По време на посещението си президентът Георге Иванов ще бъде придружаван от своята съпруга. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.13", "title": " Държавният глава на Република Македония Георге Иванов ще бъде на официално посещение в България"}
{"url": "https://trud.bg/%d0%b0%d0%b2%d0%b8%d0%b0%d1%86%d0%b8%d1%8f%d1%82%d0%b0-%d0%bf%d0%b0%d0%ba-%d1%81%d0%b2%d0%b0%d0%bb%d1%8f-%d0%b7%d0%bd%d0%b0%d0%bc%d0%b5%d0%bd%d0%b0%d1%82%d0%b0/", "text": "Два часа след тежката новина за падането на военния вертолет Ми-17 в района на авиобаза Крумово един пилот от българските ВВС написа във фейсбук: „Свалете знамената! Днес при изпълнение на служебния си дълг загинаха двама български пилоти – капитаните Пламен Пантелеев и Стоян Неделчев! Поклон, дълбок поклон …. Няма ли вече някой да се замисли защо даваме нелепи свидни жертви … Няма ли някой да потърси отговорност? Поклон!!!!!“ Много точно казано. Това може да го направи само този, който е на „ти“ с проблемите. И който губи бойни другари. Другите? Това са тези, които по думите на пилота, трябва да се замислят. Колко години, например, ще се „измъкваме“ от тежкото състояние на армията ни с удобната формулировка за недофинансиране. Или с недостойни за хора с високо положение подигравки за скъпи военни играчки. Комисията по разследване на инцидента ще излезе с доклад за конкретните причини. Тези, обаче, които трябва да се замислят за нелепите свидни жертви, по думите на пилота, не бива да се задоволяват само с това. Сега е моментът да се задълбочат върху написаното в Доклада за състоянието на отбраната и въоръжените сили през миналата година, който е в парламента, и чака обсъждане в пленарна зала. Защото там има повтарящи се тревожни констатации на военните експерти от минали години. Тяхното заобикаляне от управляващите или отлагането на решенията е не по-малка причина за свалянето на знамената. Няма да сбъркаме, ако кажем, че е основната. Там е записано, че безопасността на полетите продължава да бъде приоритет на Военновъздушните сили. Защо само на тях, е друг въпрос. Не по-малко важна е следващата информация. През 2017 г. българските военни въздухоплавателни средства бяха свързани с 36 авиационни произшествия, от които един сериозен инцидент. Общият им брой е със седем повече, спрямо 2016 г. И забележете: „Приблизително 70% от авиационните произшествия са в следствие на откази на авиационната техника, по-голямата част от която е съветско производство – 58%, произведена през 80-те години на миналия век и на предела на назначения технически ресурс.“ И по-нататък: „В следствие на задълбочаващите се проблеми с поддръжката на авиационната техника и ограниченото ресурсно осигуряване, продължи тенденцията за намаляване на броя летателни часове на летателния състав. Това продължаващо противоречие с изискванията на съюзническите стандарти и политики, създава реална заплаха за необходимото ниво на безопасност на полетите, способностите за изпълнение на поетите съюзнически ангажименти и ограничава възможностите за приучване на млад летателен състав за изпълнение на дежурството по охрана на въздушното пространство на Алианса и на другите типове авиационна техника.“ Такова е състоянието и през 2016 г. И много по-назад в годините. Показателна е оценката от 2012 г.: „Запази се тенденцията от последните години, около 64% от авиационните събития да са вследствие от откази на авиационната техника. Основни причини за това са експлоатацията на авиационна техника в края на техническия ресурс или удължен такъв.“ Черната прогноза е написана черно на бяло. Тя не е само за вертолетчиците. Макар, че и те предупредиха на своя годишен анализ: „Основните проблемни въпроси през периода бяха голямото натоварване на инженерно-техническия състав, поради недостиг на подготвени кадри, работата в ограничени материални и финансови средства и изоставане с приемствеността в поколенията летателен и инженерно-техническия състав.“ Точно преди една година знамената свали морската ни авиация. Тогава с вертолет „Пантер“ загина командирът на екипажа майор Георги Атанасов. Неговите колеги го определиха за герой. Няма съмнение, че и двамата капитани от авиобазата в Крумово са направили всичко възможно, за да запазят вертолета и да не позволят други трагедии. За съжаление, с цената на живота си. Едва ли могат да бъдат упреквани в друго, например в непрофесионализъм, както си позволиха някои да сторят това през лятото на 2003 г., когато край Разлог се взриви друг Ми-17 при гасене на горски пожар. Тогава това отношение предизвика основателното недоволство на вертолетчиците. Да не забравяме, че въпреки всички тези постоянни финансови, материални, кадрови други ограничения, те не са отказали изпълнение на задача, включително и при подпомагане на населението при бедствия и аварии. И ще продължават да го правят. Дори и в името на тези, които загинаха.   Вертолетът войник Години наред на Гергьовския военен парад Ми-17 прелиташе над София с националния флаг. Събираше аплодисмените на обикновените хора и овациите на управляващите. Историята му помни много благодарности за гасене на пожари в горите или за спасени хора при наводнения. Не само у нас. Спокойно можем да напишем за него, че е вертолетът войник. Така, както за изтребителната авиация бе самолетът МиГ-21. Или за Сухопътните войски – танк Т-34.", "date": "2018.06.13", "title": " Авиацията пак сваля знамената\t\t\t"}
{"url": "https://trud.bg/%d0%ba%d0%be%d0%b3%d0%b0%d1%82%d0%be-%d0%b4%d0%be%d0%bd%d0%b0%d0%bb%d0%b4-%d1%81%d1%80%d0%b5%d1%89%d0%bd%d0%b0-%d1%87%d0%b5%d0%bd-%d1%83%d0%bd/", "text": "Изпълнението на споразумението между САЩ и КНДР зависи само от добрата воля на вторите Двамата най-непредсказуеми лидери в съвременната световна история – президентът на САЩ Доналд Тръмп и председателят на Корейската Народна Демократична Република Ким Чен Ун решиха съвсем да изненадат планетата и да си стиснат във вторник сутринта ръцете върху споразумение, което само ден по-рано все още изглеждаше нереално. И някой с основание ще отбележи, че докато не бъдат приложени на практика тези „декларации за намерения“, всичко ще си остане един грандиозен ПР-спектакъл. От което вероятно най-много ще спечелят севернокорейците. Друго ако не, Ким Чен Ун постигна нещо, което нито дядо му, нито баща му успяха – да седне на една маса и да получи международно признание на световен лидер от действащ американски президент. В обявената вече от западните медии за „Двустранната среща на века“ в Сингапур. Вярно, трябваше много конкретен вид „президент“ на САЩ, за да се случи това. С меко казано, нетрадиционни похвати във външната политика. Но така или иначе си стана събитие с исторически размах – Доналд Тръмп разбира от зрелища и умее да манипулира вниманието на медиите много успешно, както знаем. А и Ким Чен Ун не му остава длъжен в любовта към световното внимание. Вероятно и затова видимо се харесаха от пръв поглед. И как не! Първото ръкостискане между „изкуфелия старец“ и „ракетното човече“, както доскоро се наричаха един друг двамата лидери, продължи 13 секунди – явно напълно достатъчни за Тръмп, който преди срещата беше обявил, че в този момент ще реши дали да остане или да си тръгне. Е, остана. Рандевуто „на четири очи“ между двамата лидери, само с преводачите за компания, продължи малко над 40 минути, а разходката им след преговорите на работните групи, тепърва с дни ще се тълкува от екпертите по езика, тялото и четящите по устни. Според американски репортери на място, в един момент след обяда между двете делегации, Доналд Тръмп дори показал на Ким Чен Ун вътрешността на бронираната лимузина, в която пътуват навсякъде американските президенти – т. нар. „Звяр“, който уж можел да устои и на ядрен удар. Ще кажете, че не е много тактично да демонстрираш точно това на севернокорейския лидер, когато го убеждаваш в нуждата от „пълна и безвъзвратна денуклеаризация на Корейския полуостров“, но пък вие не сте Доналд Тръмп. Това е имал под ръка човекът да се похвали на най-новия си приятел, с това се е похвалил. А и толкова много усилия бяха положени от всички страни да накарат Ким Чен Ун да се почувства деспот от световна величина. Първо Китай услужи с държавен „Боинг 747“, който да отведе Ким от Пхенян до Сингапур – не че той си няма частен самолет, с който уж летял инкогнито тук-там, просто бил твърде малък като кубатура, за да се сравнява пред обективите на камерите с кацането на „Еър Форс 1“, американския президентски самолет. По този повод председателят на КНДР се приземи в неделя в Сингапур няколко часа преди Тръмп – хем за вниманието, хем и за протоколното предимство. И ако американският президент с лимузината си, „Сикрет сървис“ и Тихоокеанския флот на САЩ зад гърба си няма много основания да се тревожи за сигурността си, за тази на Ким, гавазите му и всички останали, домакините от Сингапур бяха наели 1 800 бойни единици от страховитите непалски гурки, които да охраняват острова, на който се проведе събитието и подстъпите към него. Като за „среща на века“ лидерите на САЩ и КНДР на всеки етап от ръкостисканията във вторник позираха винаги пред еднакъв брой (по шест) севернокорейски и американски национални знамена – сами се досещате, че можеше и с по едно от всяко да се размине някой от тези „исторически кадри“, но не е чак толкова зрелищно за залога. На администрацията на Тръмп им трябва всяка точка, която ще може да извлекат от „успеха“ в Сингапур, във вътрешно и външнополитически план, камо ли медийно. И да действат бързо. Защото, както се оказа на пресконференцията, дадена от Доналд Тръмп два+ часа след церемонията по подписването, изпълнението на споразумението между САЩ и КНДР зависи само от добрата воля на вторите. Без практически никакви други гаранции, освен „мъжката дума“ и ръкостисканията между двамата лидери. Северна Корея се ангажира тържествено „да продължи да работи за пълното ядрено разоръжаване на Корейския полуостров“. И за подобряване на отношенията между КНДР и САЩ. От отговорите на Тръмп стана ясно, че Ким също така е обещал освен наскоро закритите тестови площадки за ядрени оръжия и тези за изпитания на ракетни двигатели, също да бъдат унищожени в най-кратки срокове, за да демонстрира добра воля. Режимът ще предприеме и усилия за локализирането и предаването на тленните останки на американски войници, загинали през Корейската война (1950-53 г.). За да продадат по-успешно визията си, от американската администрация направили специален видеоклип, който по време на преговорите показали на севернокорейската делегация, с Ким начело, за възможностите, които стоят пред режима в Пхенян с даденото споразумение. В монтажа, прожектиран и пред журналистите в Сингапур, балистичните ракети от пропагандните филми на КНДР вместо да излитат, се приземяват; сателитни снимки показват целия Корейски полуостров осветен нощно време (а не както сега, северната му част в пълен мрак освен около Пхенян), изгреви, залези, магистрали и високоскоростни влакове пресичат пейзажа, и т. н. Красота! Проведох „честен, директен и продуктивен“ диалог с „един много талантлив млад мъж“, описа разговорите си с Ким Чен Ун президентът на САЩ Доналд Тръмп. Което казва всичко. От страна на САЩ в споразумението на този етап не се ангажират с вдигане на международните санкции, наложени над режима в Пхенян, докато не видят конкретен напредък по поетите в споразумението „ангажименти“. И както е формулиран текстът, този „напредък“ не е необходимо да засяга по какъвто и да е начин гражданските права на севернокорейците, стотици хиляди от които са обречени на доживотен принудителен труд като политически затворници. И вероятно ще работят до смърт за реализирането на проектите от американския видеоклип, след едно примерно облекчаване или вдигане на международните санкции срещу „талантливия млад мъж“. За сметка на това от думите на Доналд Тръмп стана ясно, че САЩ като устен ангажимент са обещали да прекратят редовните си военните учения с Южна Корея, които всяка година изправят на нокти КНДР. Което може би обяснява защо вместо да се прибере с началника си към Вашингтон за триумфална обиколка, държавният секретар на САЩ Майк Помпейо пристига в сряда в Южна Корея. Където освен с президента Мун Дже Ин, който бе сред двигателите за организиране на срещата Тръмп-Ким, ще има и разговори с японска делегация на най-високо равнище, които да брифира за развоя на събитията в Сингапур. И да разясни, че ако в споразумението се казва „ядрено разоръжаване на целия Корейски полуостров“, всички ли са наясно, че това ще означава и от южната страна на Демилитаризираната зона. И евентуално съкращаване, ако не и бъдещо пълно изтегляне на 28-те хиляди американски военнослужещи, разположени там от 75 години. Всичко това отделно от другите тревоги и щения на съседите на КНДР от юг и югоизток, свързани с „амнистирането“ на Северна Корея пред света. А от Сеул Помпейо продължава веднага за Пекин, несъмнено за да потвърди, че Китай ще бъде гарант на думата, която е дал Ким. Дори и последният специално да отиде при Си Дзинпин, седмица преди да тръгне към срещата с президента на САЩ. Но с риска, който поема в това направление, администрацията на Тръмп трябва да си осигури гърба. Което пък може да ви наведе на мисълта колко бързо се отложи последните седмици предсказваната търговска война на САЩ с Китай и се пренасочи към зъбене на Вашингтон с ЕС, Канада и Мексико, относно вноса на алуминий и стомана. Така е. Евентуално затихване на враждебните действия на един фронт обикновено означава неминуемо ожесточаване на сраженията на друг. От гледната точка на САЩ спектърът обхваща теми от иранската ядрена сделка, през балансът на силите в Близкия Изток, глобалните отношенията, тези с Русия и т. н. Човек никога не може да е на 100% сигурен. Особено с Доналд Тръмп и антуража му.", "date": "2018.06.13", "title": " Когато Доналд срещна Чен Ун\t\t\t"}
{"url": "https://trud.bg/%d0%b1%d0%b8%d1%81%d0%b5%d1%80-%d0%bf%d0%b5%d1%82%d0%ba%d0%be%d0%b2-%d0%b8%d0%b7%d0%bf%d0%b8%d1%82%d0%b0%d1%82%d0%b5%d0%bb%d0%b5%d0%bd-%d1%81%d1%80%d0%be%d0%ba/", "text": "Министър в изпитателен срок – това реши премиерът Бойко Борисов за Бисер Петков. Само за ден социалният министър подаде оставка, премиерът я прие, но след това промени решението си и го остави на поста. Крайъгълният камък се оказаха протестите на родители на деца с увреждания. Те свалиха социалния министър за ден и отново те го върнаха обратно във ведомството. Защото се оказа, че не Петков е причината за недоволството им. “За нас тази информация (за оставката) е шокираща, днес е един ден, в който смятахме, че има надежда за живот за нашите деца. Министър Петков беше първият министър, който направи стъпка към реформа, към промяната”, заяви Вера Иванова, една от майките на дете с увреждане. Протестиращите обявиха, че са били готови да прекратят палатковия лагер, но след оставката на Бисер Петков той ще продължи – и то с нова сила. Заканиха се да искат и оставката на цялото правителство. “Щом това е министърът, който им харесва, отхвърлям оставката. Оставям го министър”, отговори от Измир премиерът Борисов. Бисер Петков пое поста министър на труда и социалната политика в третия кабинет “Борисов”, след като изкара два мандата като управител на Националния осигурителен институт (НОИ). Роден е в Монтана. Като студент завършва специалността “Икономика и организация на вътрешната търговия” в УНСС, има редица специализации и обучения, сред които “Икономика на предприятието” във Виенския университет, Австрия, “Публични финанси” в Университета на Лестър, Англия, както и краткосрочни специализации, организирани от Института на Световната банка по въпроси на пенсионната реформа. Защитил е докторантура по темата за фючърсната търговия като фактор за развитие на борсовите пазари у нас. Започва професионалния си път през 1988 г. като редовен преподавател в Университета за национално и световно стопанство. В периода 2002-2003 г. е председател на Държавната агенция за осигурителен надзор към Министерски съвет. През 2003 г. е избран от Народното събрание за заместник-председател на Комисията за финансов надзор, ръководещ управление “Осигурителен надзор”, като заема този пост до 2009 година. Като управител на НОИ Петков се беше заканил първото нещо, което да премахне да са опашките на гишетата в НОИ. Тогава заяви: “Унизително и депресиращо е с часове един възрастен да чака ред”, отсече той след обиколката си из поверената му институция. Като министър признава, че доходите в България са най-ниски в ЕС. “Това е и предизвикателството – да се работи за повишаване на доходите. Основният начин за това е чрез трудовата заетост”, категоричен е Петков. По думите му пенсиите са нетрудов договор, но при ниски доходи не може да се очакват високи пенсии. Негова е прогнозата, че до 2040 години пенсионната система ще е стабилна, след това ще е нужна реформа. И се аргументира с данните, че увеличаването на пенсионната възраст и увеличаването на вноските са стабилизирали системата най-късно до 2037 г. Но при продължаващо застаряване и намаляване на работещите ще започне влошаване в баланса й и ще трябва да се вземат нови мерки. И допълва, че и сега бюджетът се налага да подпомага Държавното обществено осигуряване с 4,2 млрд. лв., а субсидията вероятно ще се налага да расте. За оставката на Бисер Петков се заговори и в края на 2017 г., когато от Асоциацията на организациите на българските работодатели настояха той да напусне поста. Причината беше неговото решение за административно увеличение на минималния осигурителен доход от 3,9% и увеличение на минималната работна заплата от 510 лв. през 2018 г. Тогава работодателите определиха действията му като противоречие с икономическата реалност в страната, както и с препоръките на Европейската комисия. В отговор Петков заяви: “Моята оставка е винаги на разположение на премиера. Ако той прецени, че това, което правя, не съответства на политиката или пък е пречка за социалния диалог, аз винаги съм готов да се оттегля”. Социалният министър признава, че понякога се чувства между чука и наковалнята между социалните партньори, които в много случаи имат различни противоположни искания. Тепърва предстои да видим ще успее ли да прекрати протестите на родителите на деца с увреждания, каквато задача му постави премиерът Борисов.   Кара ски със синовете си Социалните проблеми оставят все по-малко време на Бисер Петков за любимото му хоби – ските. Обича да прекарва зимните ваканции със семейството си. Има двама сина – Бисер и Борислав, които също карат ски. За съпругата му Таня се знае, че е икономист като него и го подкрепя в решенията му. Освен ски играе и малко тенис, където обаче не проявил достатъчно постоянство. Обича да слуша джаз и да се връща в родната Монтана, където живеят голяма част от близките му. Отдаден на науката – в CV-то му има над 30 научни публикации, в т.ч. учебници и монографии.  Владее английски език, ползва немски и руски.   За него Един от най-добрите професионалисти Бисер Петков е един от най-добрите професионалисти и мисля, че оставката му беше ненавременна и ненужна. Интелигентен човек и е министър от моя ресор. Работихме чудесно с него. Той беше подложен на много голям натиск – отвън и отвътре. Чухме се по телефона и изразих съжалението си.   Морален и отговорен човек Той е изключително морален и отговорен човек. Пое голяма отговорност към родителите на деца с увреждания и Министерство на труда и социалната политика направи много в посока на исканията на хората с увреждания, включително и за майките, отглеждащи деца с увреждания.   Задвижи пенсионната реформа Бисер Петков е добър министър и благодарение на неговия екип се задвижи въпросът за директивата за командированите работници. Освен това по време на мандата му пенсионната реформа започнала да се реализира. За нас е нелогично единственият министър, който многократно се срещна с представителите на тези родители, проучи техните притеснения, искания и претенции, да понесе такава отговорност.   Отговорността не е само негова Цялото правителство и финансовият, а не социалният министър са отговорни за хората с увреждания. Лично аз не съм убеден, че в рамките на този финансов ресурс, с който разполага министърът на труда и социалната политика, за политиките на хората с увреждания проблемите не могат да бъдат решени.", "date": "2018.06.13", "title": " Бисер Петков – Изпитателен срок"}
{"url": "https://trud.bg/%d0%b2%d0%b0%d1%80%d0%bd%d0%b0%d0%bb%d0%b8%d1%8f-%d1%82%d0%b2%d1%8a%d1%80%d0%b4%d0%b8-%d1%87%d0%b5-%d0%bc%d1%83-%d0%be%d0%b1%d1%80%d0%b0%d0%bb%d0%b8-15-000-%d0%b5%d0%b2%d1%80%d0%be-%d1%80%d0%b0/", "text": "40-годишен мъж от Варна съобщил в Пето РУ-Бургас, че е забравил чантичката си, с 15 000 евро, на външните маси на бензиностанция ОМВ. Според разказа му, той заредил гориво, след това потеглил с автомобила си. Изведнъж се сетил, че чантичката му я няма и се върнал обратно да я търси, но от нея нямало и следа. Варненецът разказал, че освен парите вътре имало лични документи и масивни златни накити. В момента разследващите преглеждат видеокамерите на бензиностанция, работи се по версия инсценировка. Не е възможно да се забрави с лека ръка толкова голяма сума, смятат разследващи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.13", "title": " Варналия твърди, че му обрали 15 000  евро., разследват инсценировка"}
{"url": "https://trud.bg/%d0%ba%d1%80%d0%b0%d0%bd-%d0%bf%d0%be%d0%bc%d0%bb%d1%8f-%d0%bc%d0%be%d1%81%d1%82%d0%b0-%d0%b4%d0%be-%d1%87%d0%b5%d1%80%d0%bd%d0%be%d0%bc%d0%be%d1%80%d0%b5%d1%86/", "text": "Огромен кран буквално е помлял моста преди град Черноморец. По моста автомобилите се придвижват от главния път Бургас- Созопол към курорта. Кранът трябвало да извършва строителни дейности в морското градче. На моста обаче той се килнал и се стоварил върху съоръжението като му нанесъл щети и частично го разрушил.", "date": "2018.06.13", "title": " Кран помля моста до Черноморец"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%bd%d0%b0-%d0%bc%d0%b0%d0%ba%d0%b5%d0%b4%d0%be%d0%bd%d0%b8%d1%8f-%d0%b8%d0%b7%d0%b3%d0%be%d0%bd%d0%b8-%d0%bf%d1%80%d0%b5%d0%bc/", "text": "120 секунди продължи срещата на президента на Македония Георге Иванов с премиера Зоран Заев и външния министър Никола Димитров, които дойдоха във вила Водно да го информират за договора с Гърция за името на Македония, съобщават македонските медии. Иванов попитал Заев и Димитров имат ли писмено договора за името. След като получил положителен отговор, президентът казал на Заев и Димитров, че не е необходимо да продължават срещата, научават медиите от кабинета на президента. По-късно днес президентът ще се обърне към гражданите, предаде агенция МИА, цитирана от БТА. Премиерът Заев обяви, че договорът ще бъде разгледан утре на заседание на правителството и ще бъде представен пред всички значими политически субекти. Правителствената пресслужба на Македония съобщи, че Заев и Димитров са направили “конструктивен опит за представяне и дискусия по съдържанието на договора, но президентът го е прекратил и е напуснал срещата, отказвайки да разговаря за ползите от този исторически договор за македонското бъдеще”. Правителството на Република Македония призова всички политически фактори да се обединят около националните приоритети исда дадат подкрепата си за просперитета на гражданите и за приемане на Македония в НАТО и ЕС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.13", "title": " Президентът на Македония изгони премиера Зоран Заев"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d0%bd-%d0%b5-%d0%b8-%d1%82%d1%80%d0%b5%d1%82%d0%b8%d1%8f%d1%82-%d1%83%d1%87%d0%b0%d1%81%d1%82%d0%bd%d0%b8%d0%ba-%d0%b2-%d0%bd%d0%b0%d0%bf%d0%b0%d0%b4/", "text": "Задържан е и третият участник в   срещу четирима души в Угърчин, предаде  . Прокуратурата ще иска и тримата да останат за постоянно в ареста. В понеделник те нападнаха с брадва и ножове двама строителни работници в училището в Угърчин и нанесоха побой на възрастен мъж и жена. Заради инцидентите засилено полицейското присъствие в града, включително и от части на жандармерията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.13", "title": " Арестуван е и третият участник в нападението в Угърчин"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d1%81%d0%b5-%d1%81%d1%80%d0%b5%d1%89%d0%bd%d0%b0-%d1%81-%d0%bb%d0%b8%d0%b4%d0%b5%d1%80%d0%b0-%d0%bd/", "text": "Премиерът Борисов разговаря в Ерусалим с лидера на парламентарната опозиция Исаак Херцог, съобщиха от правителствената информационна служба. Двамата обсъдиха двустранните отношения по време на работен обяд. Бойко Борисов отбеляза, че имаме отлично сътрудничество в областта на парламентарните отношения и благодари на Кнесета на Израел за помощта при изработването и общественото обсъждане на Антитерористичния закон на България. Исаак Херцог подчерта значението на двустранното парламентарно сътрудничество. По национално значимите теми парламентарно представените партии трябва да се обединяват, за да защитават националния интерес, подчерта още Исаак Херцог. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.13", "title": " Премиерът Борисов се срещна с лидера на израелската парламентарна опозиция"}
{"url": "https://trud.bg/%d0%b7%d0%b0%d0%bf%d0%be%d1%87%d0%bd%d0%b0-%d0%b8%d0%b7%d0%b3%d1%80%d0%b0%d0%b6%d0%b4%d0%b0%d0%bd%d0%b5%d1%82%d0%be-%d0%bd%d0%b0-%d0%b1%d1%80%d0%be%d0%bd%d0%b7%d0%be%d0%b2%d0%b0%d1%82%d0%b0/", "text": "  Изграждането на “Бронзовата къща” на мястото на съборения мавзолей в София започна днес. Столичната община е поставила срок за приключване до 25 юни. От австрийското посолството у нас са поискали срокът да е до 27 юни. Ако до 18 юни не е изградена основата на скулптурата, проектът може да бъде прекратен, каза пред „Труд“ председателят на комисията по култура в Столичния общински съвет Малина Едрева. Тя обясни, че фундамента е най-трудоемката и времеемка част от поставянето на временната “Бронзова къща”. Тя е по проект на Пламен Деянофф. По предложение на австрийското посолство СОС одобри поставянето й за година. Инсталацията трябваше да бъде готова за началото на българското европредседателство през януари, но изграждането се забави. Първите елементи бяха поставени край Градската градина на 2 май, откъдето бяха взети, за да бъдат сглобени в Асеновград. Забавянето и неразбориите покрай поставянето на инсталацията са причините социалистите от Дискусионния клуб за социални местна политика да искат отстраняването на столичния зам.-кмет Тодор Чобанов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.13", "title": " Започна изграждането на „Бронзовата къща“\t\t\t"}
{"url": "https://trud.bg/%d0%b0%d0%bd%d1%82%d0%be%d0%bd-%d0%ba%d1%83%d1%82%d0%b5%d0%b2-%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%be%d1%82%d0%be-%d0%bd%d0%b5-%d0%bc%d0%be%d0%b6%d0%b5-%d0%b4%d0%b0/", "text": "Правителството в този вид не може да управлява сектор „Сигурност”. Очевидно е за всеки българин, че министърът на вътрешните работи е некомпетентен. Това заяви зам.-председателят на парламентарната група на БСП Антон Кутев по  “Секторът „Сигурност” не е единственият провален сектор, но е най-драматичният в момента”, заяви Кутев по темата за подготвяния вот на недоверие. Като се започне от случките с падналия вертолет, които са проблем огромен, проблем е, че се случва, нещо, което никой не е искал и не бива да се допуска, и се мине през всичко останало, което се случва. Няма нужда да изброявам последните убийства. Напоследък няма споменаване на криминално проявен, който да не е въоръжен. Всеки път, когато питаме министъра на вътрешните работи за организираната престъпност, той отговаря, че всичко е наред, МВР си работи. Той нито веднъж не каза – има някакъв проблем. При тази позиция единственото, което може да се направи е да се смени и то не само министърът. Това, че е некомпетентен е очевидно за всеки българин, коментира Кутев. „Тук въпросът е по-широк, защото става дума не само за министъра на вътрешните работи. Затова го формулираме към правителството и към сектор „Сигурност”. За нас е безспорно, че правителството в този вид не може да управлява сектора. Тук са темите и за оградата и за това какво се случи там, защото там нищо не е решено, дупките под оградата си стоят, парите бяха изхарчени. Резултатът от гледна точка на сигурността не е съществен. Най-важното и фокусът трябва да бъде върху битовата престъпност и това, което касае гражданите – убийствата и несигурността. Ние се върнахме 20 години назад. Бойко Борисов вече трети мандат е министър-председател, ние се връщаме във времето, когато Борисов беше шеф на ИПОН. По онова време бяха в такъв обем убийствата и всеки ден се случваше нещо. Те или не са в състояние да овладеят процеса или не искат, според мен не са в състояние, но и в двата случая в интерес на българските граждани е промяна в управлението”, посочи Антон Кутев. Темата с ядрената енергетиката винаги е била тема на БСП, ние винаги сме били за ядрената централа. Борисов е този, който спря строежа на ядрената централа през 2015 г. и сега изведнъж реши, че ще го пуска, заяви Антон Кутев. Няма сделка за „Белене”, за добро или за лошо, допълни той. Продължавам да смятам, че като го понатиснат малко от други посолства и като дойдат двама сенатори в България, Борисов ще се откаже от сделката за „Белене”, защото той сега е решил по други причини да я прави, допълни депутатът. „Според мен той много държеше на това посещение в Русия и много разчиташе на него, и сега реши покрай това да придвижи някакви енергийни проекти, пък белким стане. Но като го понатиснат геополитическите сили, ще клекне”. Въпросът с превъоръжаването е наистина комплициран, сложен, коментира Антон Кутев. „От една страна на тази държава й трябват много пари и за здравеопазване, и за социална сигурност, и за пенсии, и тези пари са важни. Тук е въпросът дали е по-важно за държавата да се дадат парите за пенсии или да се дадат за въоръжаване на армията. Падналият хеликоптер доказа, че това беше важно. Не може тези хора да продължават да изпълняват задълженията си на допотопна техника. За да имат съответния брой часове, те трябва да имат и техниката. Сега ние разчитаме на една изобщо не мощна армия и на НАТО, т.е. че има една голяма коалиция, която ни пази. Но в НАТО има някакви ангажименти”.   На въпроса рисковано ли е за БСП членството в ПЕС заради позицията им по Истанбулската конвенция, депутатът отговори, че не е присъствал на пряка заплаха. „Аз лично никога не съм казвал, че съм против Истанбулската конвенция, точно обратното. Не смятам, че в рамките на БСП има абсолютно единодушие по този въпрос. Има много хора като мен, които смятаме, че Истанбулската конвенция трябва да бъде подкрепена, защото тя касае насилието над жените. Не вярвам и не смятам, че има право ПЕС по някакъв начин да ни ограничава позицията на БСП. Ние имаме право на позиция”, каза Кутев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.13", "title": " Антон Кутев: Правителството не може да управлява сектор „Сигурност”"}
{"url": "https://trud.bg/%d0%bc%d1%8a%d1%80%d1%82%d0%b2%d0%b0-%d1%80%d0%b8%d0%b1%d0%b0-%d0%b8%d0%b7%d0%bf%d0%bb%d1%83%d0%b2%d0%b0-%d0%ba%d1%80%d0%b0%d0%b9-%d0%b3%d0%b0%d0%b1%d1%80%d0%be%d0%b2%d0%be/", "text": "Експерти на РИОСВ-Велико Търново провериха сигнал за мъртва риба в Янтра при Габрово. Той е получен в късния следобед на 12 юни. Установено е, че водата на реката в централната част на Габрово е бистра, без замътняване, оцветяване и миризми. Участъкът е плитък и маловоден. На повърхността на водата е имало мъртви екземпляри само от един вид риба и движение на пасажи от други видове риба. Изследвана е водна проба. Резултатите от нея са рН – 8,47, разтворен кислород –  5,42 mg/dm3 и електропроводимост – 484 µs/cm. Те сочат, че няма замърсяване на водата и р. Янтра отговаря за добро състояние на водните тела, съгласно Наредба № Н-4 от 2012 г. за характеризиране на повърхностните води. В района няма директни зауствания на отпадъчни води от промишлени източници. Битовите води в централната част на Габрово се събират и отвеждат за пречистване до Градската пречиствателна станция за отпадъчни води. Причината за мъртвата риба може да се установи след изследване на екземпляри, което е в правомощията на ИАРА. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.13", "title": " Мъртва риба изплува край Габрово"}
{"url": "https://trud.bg/%d1%8f%d1%81%d0%b5%d0%bd-%d0%b5-%d0%b7%d0%b0%d0%bc%d0%b5%d1%81%d1%82%d0%bd%d0%b8%d0%ba%d1%8a%d1%82-%d0%bd%d0%b0-%d0%bb%d0%be%d0%bf%d0%b5%d1%82%d0%b5%d0%b3%d0%b8-%d0%bd%d0%b0%d1%87%d0%b5%d0%bb%d0%be/", "text": "Фернандо Йеро, легендата на “Реал” (Мадрид), е новият селекционер на Испания. Досега бившият защитник изпълняваше ролята на спортен директор на “Ла Роха”, но бе принуден на пожар да заема треньорския пост, след като Жулен Лопетеги бе уволнен. Причина за сътресенията в лагера на Испания е новината, че Лопетеги е новият треньор на “Реал” (Мадрид). Така Йеро ще изведе “Ла Фурия” на 15-ти юни срещу Португалия в първия мач на тима на мондиала.  ", "date": "2018.06.13", "title": " Ясен е заместникът на Лопетеги начело на Испания"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%bd%d0%b0-%d1%81%d0%b2%d0%b5%d1%82%d0%be%d0%b2%d0%bd%d0%b8%d1%8f-%d0%b5%d0%b2%d1%80%d0%b5%d0%b9%d1%81%d0%ba%d0%b8-%d0%ba%d0%be/", "text": "„Евреите по света винаги ще гледат на България като светлина, която прониза тъмнината по време на ужасяващите години на Холокоста, който отне живота на толкова много евреи в цяла Европа. България е една от малкото страни, които действаха с огромен морален кураж и затова евреите по цял свят ще бъдат вечно благодарни.“ Това се казва в посланието на президента на Световния еврейски конгрес (СЕК) Роналд Лаудер, което бе връчено на българския министър-председател Бойко Борисов. Двамата се срещнаха в Йерусалим в рамките на официалната визита на българския премиер в Държавата Израел. „Особено сме благодарни за усилията Ви да предотвратите София да бъде използвана от неонацистки групи за проява на послания на омраза и ксенофобия, което е в пълен разрез с дългата и вдъхновяваща традиция на религиозна толерантност и уважение на България“, се посочва още в посланието на Световния еврейски конгрес. По време на срещата президентът на СЕК Роналд Лаудер подчерта още веднъж личния си ангажимент да засили историческите връзки, които свързват евреите и българите. „Малката, но динамична, еврейска общност в България, представлявана от организацията Шалом, е особено ценен мост между нашите два народа, с особен принос към разцвета на българската и еврейска култура“, заяви още Лаудер. На церемонията по връчването на посланието на СЕК присъстваха също вицепремиерът Томислав Дончев, министърът на образованието и науката Красимир Вълчев, заместник-министърът на външните работи и национален координатор за борба с антисемитизма Георг Георгиев, кметът на София Йорданка Фандъкова и други официални лица. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.13", "title": " Президентът на Световния еврейски конгрес Роналд Лаудер: Малката, но динамична, еврейска общност в България, е особено ценен мост между нашите два народа"}
{"url": "https://trud.bg/%d0%b7%d0%b0%d0%bc%d1%8a%d1%80%d1%81%d0%b5%d0%bd%d0%b0-%d0%b2%d0%be%d0%b4%d0%b0-%d0%b1%d0%bb%d0%b8%d0%ba%d0%b0-%d0%be%d1%82-7-%d0%be%d0%b1%d1%89%d0%b5%d1%81%d1%82%d0%b2%d0%b5%d0%bd%d0%b8-%d1%87%d0%b5/", "text": "Водата от 7 обществени чешми във Варна и региона е замърсена и не бива да се пие, съобщиха от Регионалната здравна инспекция. Направените микробиологични проби установили, че от чешмата “Св. Марина” във варненския кв. Възраждане блика течност, в която има колиформи, а в тази край бл. 5 в кв. Владиславово били открити ентерококи. Същото замърсяване показали и пробите от водите на обществени чешмички край казаните за ракия в селата Калиманци и Баново, в центъра на с. Просечен и в селата Николаевка и Суворово. От РЗИ уточниха, че са дали предписания на кметовете да поставят на видно място предупредителни табели, че водата не става за пиене и приготвяне на храна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.13", "title": " Замърсена вода блика от 7 обществени чешми във Варненско"}
{"url": "https://trud.bg/%d0%b2-%d1%81%d0%bf%d0%be%d1%80%d1%82%d0%bd%d0%b0%d1%82%d0%b0-%d0%bf%d1%80%d0%be%d0%b3%d1%80%d0%b0%d0%bc%d0%b0-%d0%b7%d0%b0-%d1%83%d0%b8%d0%ba%d0%b5%d0%bd%d0%b4%d0%b0-%d1%82%d1%80%d0%b5/", "text": "В края на седмицата Бургас за трети път ще е домакин на международния турнир по водна топка “Александър Панговски – Шуната”. В него ще участват местният “Черноморец”, както и силни отбори от Русия, Гърция, Молдова и Украйна. Двубоите ще се играят на басейн “Флора” в Морската градина, съобщиха от община Бургас. На 15 и 16 юни в “Меден рудник” ще се проведат и две отделни състезания за хора с увреждания – Държавен турнир по плуване и Индивидуален турнир по вдигане на тежести “Купа Бургас”. Главен организатор е спортен клуб “Джавелин”. Състезанията ще се проведат със съдействието на Община Бургас и Българска параолимпийска асоциация. Участие ще вземат 50 параспортисти от цялата страна. Програма * На 15.06.18 г. – от 10.00 до 12.30 ч. – Плувен комплекс “Меден рудник” – плуване; * На 16.06.18 г. – от 10.00 до 12.30 ч.- Спортна зала “Никола Станчев” – вдигане на тежести; * На 16.06.18 г. – от 12.30 ч. – Награждаване и официално закриване на състезанията по вдигане на тежести и плуване.", "date": "2018.06.13", "title": " В спортната програма за уикенда – трето издание на международния турнир по водна топка „Шуната“ и състезания за хора с увреждания"}
{"url": "https://trud.bg/%d1%88%d1%83%d0%bc%d0%b5%d0%bd%d1%81%d0%ba%d0%b0-%d1%84%d0%b8%d1%80%d0%bc%d0%b0-%d1%81-%d0%b4%d0%b0%d1%80%d0%b5%d0%bd%d0%b8%d0%b5-%d0%b7%d0%b0-%d0%be%d0%bd%d0%ba%d0%be%d0%bb%d0%be%d0%b3%d0%b8%d1%8f/", "text": "Комплексният онкологичен център в Шумен получи дарение на медицинска апаратура – видеогастроскоп и видеоендоскопска платформа за мини инвазивна ендоскопска хирургия. Техниката за близо 63 000 лв. ще се ползва от Отделението по онкологична гастроентерология. Досегашният подобен апарат в онкологичния център е на 14 г. с над 20 ремонта и вече е излязъл от “строя”, каза д-р Сотир Караниколов и благодари на дарителя – шуменската фирма “Алкомет” АД. Председателят на надзорния съвет на дружеството Фикрет Индже дойде при медиците, за да чуе и за други техни необходимости. “Аз ви благодаря за това, че се грижите за здравето на шуменци и за останалите жители на областта. Като бизнесмен се радвам, ако мога с мъничко да помогна за вашата работа. Аз съм шуменец и съм щастлив да бъда днес при вас. Това е моята социална отговорност. Пием водата на Шумен, дишаме въздуха на Шумен, бизнесът ни е тук. Имам големи отговорности към този град”, каза Индже. Началникът на отделението д-р Емилия Иванова обясни, че новата техника е по-модерна, с по-големи диагностични възможности и злокачествени образувания ще могат да се откриват в най-ранен стадий. Това не е първо дарение на фирмата за онкодиспансера, през 2016 г. Индже дари високотехнологичен цветен ехограф.", "date": "2018.06.13", "title": " Шуменска фирма с дарение за онкологията"}
{"url": "https://trud.bg/789-%d0%bd%d0%b0%d1%80%d1%83%d1%88%d0%b5%d0%bd%d0%b8%d1%8f-%d0%b7%d0%b0-%d0%bd%d0%b5%d0%b8%d0%b7%d0%bf%d0%be%d0%bb%d0%b7%d0%b2%d0%b0%d0%bd%d0%b5-%d0%bd%d0%b0-%d0%be%d0%b1%d0%b5%d0%b7%d0%be%d0%bf%d0%b0/", "text": "Върховна административна прокуратура се самосезира по повод информация в медиите, затова че неизползването на обезопасителни колани, води до увеличаване на броя на пострадалите лица при пътно-транспортни  произшествия с автобуси, съобщават от прокуратурата. Предприета е проверка за законност, тъй като изпълнението на това задължение е с важно значение за живота и здравето на хората и следва да е повсеместно, съобщават от прокуратурата. Правомощията за контрол и налагане на санкции за неизползването на обезопасителни колани са възложени на органите на МВР. С оглед спазване на законността и в защита на държавния и обществен интерес, ВАП отправи предложение до директора на Главна дирекция ,,Национална полиция“ за реализиране на проверки на територията на страната за изпълнение на правилата за движение по пътищата. В резултат на разпреденото от ВАП, на територията на страната е извършена проверка от органите на МВР. В периода 23.04.2018 г. – 29.04.2018 г. са проведени ежедневни проверки на моторни превозни средства за превоз на пътници и товари, като са установени 239 случая за неизползване на предпазни колани от водачи или пътници в автобуси. Освен това за времето от 30.04.2018 г. до 06.05.2018 г. са констатирани 218 нарушения, касаещи използването на обезопасителни колани от водачи и пътници в пътни превозни средства. В периода от 14.05.2018 г. до 20.05.2018 г. са установени 237 случая за неизползване на предпазни колани от водачи на товарни превозни средства и 83 случая при водачи или пътници в автобуси. За сравнение в предходен период 26.02.2018 г. – 04.03.2018 г. са установени 194 нарушения, като 21 от тях са свързани с неизползването на обезопасителни колани. От директора на Главна дирекция „Национална полиция“ е поет ангажимент проверките да се извършват периодично през цялата година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.13", "title": " 789 нарушения за неизползване на обезопасителни колани за четири седмици"}
{"url": "https://trud.bg/%d0%bc%d0%be%d1%80%d0%b5%d0%bf%d0%bb%d0%b0%d0%b2%d0%b0%d1%82%d0%b5%d0%bb%d1%8f%d1%82-%d0%b4%d0%be%d0%bd%d1%87%d0%be-%d0%bf%d0%b0%d0%bf%d0%b0%d0%b7%d0%be%d0%b2-%d0%bd%d0%b0%d0%bf%d1%80%d0%b0%d0%b2/", "text": "Стотина приятели събра на курбан в Царево световноизвестният български мореплавател Дончо Папазов. Няколко месеца преди 80-ия си рожден ден яхтсменът, който обиколи света по така наречения Невъзможен път, отбеляза 30 години от плаването си точно в 13 часа на пристанището. На 13 юни 1988 година завърши самотната му обиколка на света без спиране, през Нос Хорн, на борда на яхтата „Тивия“. Това е едно от най-големите постижения в българското ветроходство. Дончо Папазов обиколи света на „Тивия“ за 164 дни, като по-голямата част от плаването му беше през зимния сезон на южното полукълбо, изцяло в поясите на „ревящите четиридесет” и „неистовите петдесет” градуса. През 1988 г., Дончо усъвършенства „невъзможния път” на прочутия мореплавател-самотник Вито Дюма, който през 1942-43 г. обикаля света през нос Хорн. Дюма спира в шест пристанища и част от маршрута му минава в пояса на 30-те градуса. „Невъзможният път” е прието да се нарича предизвикателството да се обиколи света в южните полярни ширини, на юг от трите носа – нос Добра надежда, нос Луин и нос Хорн. Дончо първи премина невъзможният път без спиране, сам, за 164 дни, през зимата и оттогава го наричат българския „невъзможен път”. Дюма извършва огромно постижение и подвиг, останало незабелязано и недооценено заради разгарата на Втората световна война. Днес, Вито Дюма има запазено място в морските анали като пионера на самотното мореплаване и преодоляването на „lаroute impossible”. Постижението на Дончо също потъна във вълненията на голямото политическо събитие – демократични промени през 1989 г., в които той се потопи изцяло. Ето откъс от книгата на Дончо Папазов „Невъзможният път“ описваща плаването:  „Ура! На 13 юни в 13 часа и 13 минути Гринуичко време преминах на траверс фара “Сан Антонио” и навлязох в устието на река Ла Плата. С това сложих край на обиколката. Вече прокарах най-трудния път. Вече направих възможен “невъзможния път”. Оттук нататък зад фара на Сан Антонио ми е все едно. Колкото дни трябва, ще плавам, без да бързам. Ако ще и да потъна, пак ще съм обиколил света. Делото е сторено!“ От Созопол до Буенос Айрес (1987) Дончо плава заедно с Методи Савов. От Буенос Айрес до Созопол (1989) плава заедно с Николай Йотов. Кой е Дончо Папазов? Той е е мореплавател, но не само. Двадесет години работи в киното и телевизията. Сценарист, редактор, журналист и автор на документални, научнопопулярни филми и телевизионни предавания. Депутат в 36-то Народно събрание, главен продуцент в БНТ, експерт в СЕМ, щастлив дядо. Вероятно ще се изненадате, че Дончо Папазов е икономист. Завършва икономическия институт в София и работи повече от 15 години като научен сътрудник и ръководител на секция в ЦНИИТМаш и НИИММ в София. За всеобща изненада зарязва специалността си и се впуска в морски приключения. През 60-те години участва в леководолазни археологически експедиции и става рекордьор по гмуркане на дълбочина без апаратура. И оттогава е непрекъснато във водата.", "date": "2018.06.13", "title": " Мореплавателят Дончо Папазов направи курбан в Царево"}
{"url": "https://trud.bg/%d1%81%d0%b8%d0%b4%d0%b5%d1%80%d0%be%d0%b2-%d0%b2-%d1%87%d0%b5%d1%81%d1%82%d0%b8%d1%82%d0%ba%d0%b0-%d0%b4%d0%be-%d0%b1%d0%be%d1%80%d0%b8%d1%81%d0%be%d0%b2-%d1%89%d0%be%d0%bc-%d1%81%d0%b8-%d1%81%d1%82/", "text": "Лидерът на Атака Волен Сидеров изпрати писмена честитка за рождения ден на премиера Бойко Борисов, който днес навършва 59 години. “От опит знам, че с годините човек има все по-малко желание да отбелязва рождените си дни. Но щом си станал държавник и отговаряш за народа си, значи раждането ти е имало особен смисъл и имаш мисия”, пише лидерът на “Атака”. “С теб, драги Бойко, сме в политически битки от доста години. Минахме през огън и вода. Остаряхме малко, но помъдряхме много – сигурен съм! Да управляваш е жестоко занимание, защото никога няма всеобщо доволство от властта. И най-добрият управник е обект на критики и недоволство. И затова е важно да търсиш баланса и равновесието, а не разкола и разделението на обществото. Ти доказа, че си овладял това трудно изкуство. Нека бъде така и занапред! Нека Бог те закриля във всички народополезни дела! Здраве и спасение на теб и всички твои близки!”, пише още Сидеров. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.13", "title": " Сидеров в честитка до Борисов: Щом си станал държавник и отговаряш за народа си, значи раждането ти е имало особен смисъл и имаш мисия"}
{"url": "https://trud.bg/%d0%b2%d1%8a%d1%82%d1%80%d0%b5%d1%88%d0%bd%d0%b8%d1%8f%d1%82-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b7%d0%b0%d1%81%d0%b8%d0%bb%d0%b2%d0%b0%d0%bc%d0%b5-%d0%bf%d0%be%d0%bb%d0%b8%d1%86/", "text": "Засилваме полицейското присъствие в Ботевград и няма да вземаме сили от там. Това обяви министърът на вътрешните работи Валентин Радев в парламента. По думите му в районното управление има 40 незаети места. Относно случая с престрелката в града, при която загинаха Владимир Пелов и Марио Панчев, Радев заяви поясни, че МВР няма да може да приеме втори път подобни пропуски и изрази надежда Радослав Колев да бъде намерен. Валентин Радев съобщи също, че Решихме да освободим директорът на ОДМВР-София и неговия заместник ще бъдат освободени. По-рано днес стана ясно, че Григоров е подал рапорт за пенсиониране. “В Ботевград направихме на място анализ. Чухме всички, чухме кметовете. Реших, че трябва да освободя ръководството на областната дирекция. Те не се справиха”, каза вътрешният министър. Според него, може да бъде потърсена отговорност за случая в Ботевград и на други нива в МВР.  „Целта е да подобрим работата“, заяви министърът. „Кой по веригата не си е свършил, включително и аз. Виждате, опозицията ми иска оставката. Сигурно са прави, в техните очи това така изглежда. Само внимавам какво ми казват и се опитвам да им разчета мотивите“, поясни Валентин Радев. По думите му всеки министър си мисли, че върши правилни неща, но може да не е така. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.13", "title": " Вътрешният министър: Засилваме полицейското присъствие в Ботевград\t\t\t"}
{"url": "https://trud.bg/%d1%81%d0%b0%d1%89-%d0%ba%d0%b0%d0%bd%d0%b0%d0%b4%d0%b0-%d0%b8-%d0%bc%d0%b5%d0%ba%d1%81%d0%b8%d0%ba%d0%be-%d1%81%d0%bf%d0%b5%d1%87%d0%b5%d0%bb%d0%b8%d1%85%d0%b0-%d0%b4%d0%be%d0%bc%d0%b0%d0%ba%d0%b8/", "text": "САЩ, Канада и Мексико ще приемат мачовете от Световното първенство през 2026 година. Това решение бе взето по време на 68-ия конгрес на ФИФА в Русия. Така за първи път в историята на планетарния шампионат три страни ще бъдат домакини на финалите. Тройната им кандидатура надделя в спора за домакинството над другия основен кандидат – Мароко. За победителите своя глас дадоха 134 от общо 203 гласували, докато африканската държава получи скромните 65 гласа, предаде  . Победата за тройната кандидатура бе очаквана, заради модерната спортна база, отлично развитите транспортни връзки, както и безспорната любов към футбола в Мексико. На отсрещната страна кандидатурата на Мароко бе добра единствено на „хартия“, тъй като много от стадионите и пътищата тепърва трябваше да бъдат изграждани. За последно Северна Америка прие финалите на Световното първенство през 1994, когато домакин бе САЩ. Именно тогава бе и най-доброто представяне на България, като тимът ни завоюва бронзовите медали, завършвайки на четвърто място. Друга интересна подробност е, че за Мексико това ще е рекордно трето домакинство на световните финали след 1970 и 1986. На Световното първенство през 2026 година вместо 32 ще вземат участие 48 отбора, разпределени в 16 групи с по 3 отбора във всяка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.13", "title": " САЩ, Канада и Мексико спечелиха домакинството на Мондиал 2026"}
{"url": "https://trud.bg/%d0%b7%d0%be%d1%80%d0%b0%d0%bd-%d0%b7%d0%b0%d0%b5%d0%b2-%d0%b8-%d0%bd%d0%b8%d0%ba%d0%be%d0%bb%d0%b0-%d0%b4%d0%b8%d0%bc%d0%b8%d1%82%d1%80%d0%be%d0%b2-%d0%ba%d1%8a%d0%bc-%d0%bc%d0%b0%d0%ba%d0%b5%d0%b4/", "text": "Премиерът Зоран Заев и министърът на външните работи Николай Димитров   с президента на Република Македония Георге Иванов, на която се опитаха да представят договора за решение на спора за името на страната, припомня скопското електронно издание „Нова Македония“. От правителствената пресслужба съобщават: Премиерът Заев и министър Димитров са предприели конструктивен опит за представяне и обсъждане на съдържанието на договора, но президентът Иванов ги е прекъснал и е напуснал заседанието, като е отказал да говори за ползите от този исторически договор за македонското бъдеще. Правителството на Република Македония призовава всички политически фактори да се присъединят към националните приоритети и да подкрепят просперитета на гражданите и влизането на Македония в НАТО и ЕС, се казва още в изявлението. „Гражданите получиха шанс да напишат нова глава в историята на нашата страна и никой няма право да им пречи да вземат правилното решение за македонското бъдеще“, се подчертава в изявлението от пресслужбата на правителството в Скопие. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.13", "title": " Зоран Заев и Никола Димитров към македонския президент: Никой няма право да пречи на бъдещето на страната"}
{"url": "https://trud.bg/%d1%82%d1%80%d1%8a%d0%bc%d0%bf-%d0%be%d0%b1%d0%b2%d0%b8%d0%bd%d0%b8-%d0%be%d0%bf%d0%b5%d0%ba-%d0%b8-%d1%80%d1%83%d1%81%d0%b8%d1%8f-%d1%87%d0%b5-%d0%b2%d0%b4%d0%b8%d0%b3%d0%b0%d1%82-%d0%b8%d0%b7%d0%ba/", "text": "Президентът на САЩ Доналд Тръмп в сряда обвини Организацията на страните износителки на петрол (ОПЕК), че завишава изкуствено цените на петрола, което е поредната му атака срещу споразумението между организацията и Русия за ограничаване на добивите, предава AFP. „Цените на петрола са твърде високи, ОПЕК стои зад това отново. Не е добре!“ – написа Тръмп в „Туитър“. В края на май цените на нефта достигнаха рекордни нива от години, преминавайки границата от 80$ за барел. „С рекордните количества нефт навсякъде, включително заредените до горе танкери в морето, цените на петрола са изкуствено завишени изключително много! Не е добре и няма да бъде прието! – написа американският държавен глава на същия ден. През 2016 година страните производителки на петрол от ОПЕК и извън ОПЕК постигнаха споразумение да ограничат добивите си до 1,8 млн. барела на ден, за да увеличат цената на суровината. Благодарение на сделката, от $30 долара в началото на 2016 година, цената на барел достигна до над $70 в момента. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.13", "title": " Тръмп обвини ОПЕК и Русия, че вдигат изкуствено цените на петрола"}
{"url": "https://trud.bg/%d0%bb%d1%8a%d0%b2%d0%be%d0%b2%d0%b5%d1%82%d0%b5-%d1%89%d0%b5-%d0%b3%d0%be%d0%bd%d1%8f%d1%82-%d1%81%d0%bf%d0%b0%d1%81%d0%b5%d0%bd%d0%b8%d0%b5-%d0%b2%d1%8a%d0%b2-%d0%b2%d0%b0%d1%80/", "text": "България ще гони оставане в Лигата на нациите в четвъртия турнир във Варна този уикенд. „Лъвовете“ са едва  12-и от 16 отбора с 9 точки от 3 победи и 6 загуби в досегашните мачове. „Липсва ни стабилност, превъзхождат ни най-вече страните, които имат силни първенства, защото имат повече хора, които да влязат в игра – заяви селекционерът Пламен Константинов. – Липсват ни четири-пет основни играчи, а момчетата, които трябваше да влязат, отстъпват като класа. Георги Братоев и Ники Николов пътуват за Варна, но едва ли ще влязат в игра. От това, което планирах като състав, играят двама. Първата ни цел – класиране за финалите, според мен е изпусната, сега ще гоним оставане в Лигата. В тази ситуация това можем да направим. Константинов се надява тимът му да си осигури оставане в Лигата още във Варна, за да може да даде почивка на част от водещите играчи за последния турнир в Иран. Съперниците на България във Варна обаче също имат проблеми. Тимът на Бразилия остана без две от звездите си – разпределителя Бруно Резенде и Уолъс де Соуса. Двамата получиха травми по време на първата тренировка на „селесао“.", "date": "2018.06.13", "title": " „Лъвовете“ ще гонят спасение във Варна"}
{"url": "https://trud.bg/%d0%b7%d1%80%d0%b5%d0%bb%d0%be%d1%81%d1%82%d0%bd%d0%b8%d1%86%d0%b8%d1%82%d0%b5-%d0%be%d1%82-%d0%b2%d0%b5%d0%bb%d0%b8%d0%ba%d0%be%d1%82%d1%8a%d1%80%d0%bd%d0%be%d0%b2%d1%81%d0%ba%d0%b0-%d0%be%d0%b1/", "text": "Резултатите от майската сесия на държавните зрелостни изпити определят зрелостниците от Великотърновска област на 13-о място в страната. Средният успех на матурата по български език и литература е добър 4,24, а на втората, която е по предмет, избран от ученика – добър 4,36. Това обяви началникът на Регионалния инспекторат на образованието във Велико Търново Розалия Личева. Тазгодишният носител на наградата „24 май” Яница Стойкова от ПЕГ „Проф. д-р Асен Златаров” и Илина Лишкова от ПМГ „Васил Друмев” са получили по две отлични оценки на двата изпита. Петима ученици са изкарали максималния брой от 100 точки на втората матура. Това са възпитаниците на Природо-математическата гимназия Габриела Петрова, Петко Казанджиев и Михаел Михайлов, Симеон Григоров от СУ „Георги Измирлиев” в Горна Оряховица и Иван Иванов от СУ „Цанко Церковски” в Полски Тръмбеш. Отличният им успех е съответно по предметите математика, химия и опазване на околната среда и английски език.  Общо 142 момичета и момчета от региона имат отличен над 5,50 на двете матури. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.13", "title": " Зрелостниците от Великотърновска област на 13-о място по успех на матурите\t\t\t"}
{"url": "https://trud.bg/%d1%81%d1%82%d0%b0%d0%bd%d0%b8%d0%bc%d0%b8%d1%80%d0%b0-%d0%b5-%e2%84%961-%d0%bd%d0%b0-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%be%d1%82%d0%be/", "text": "Станимира Петрова бе избрана за боксьор №1 на европейското първенство за жени в София. Тя взе златото в категория до 57 кг и бе една от трите българки, които спечелиха титли наред със Стойка Петрова (54 кг) и Мелис Йонузова (64 кг). България обаче остана на второ място в класирането по медали след Русия, чиито състезателки също завършиха с три златни отличия, но имат и 4 сребърни срещу 1 на Севда Асенова (48 кг) за нашите. „Никога досега не сме взимали толкова медали – заяви президентът на БФ Бокс Красимир Инински. – Не мога да не бъда доволен, когато всички заедно пишем история. Винаги съм вярвал, че екипната работа води до добри резултати. Това се отнася и за организацията на първенството – оценката на европейската федерация е отлична.“", "date": "2018.06.13", "title": " Станимира е №1 на европейското"}
{"url": "https://trud.bg/%d0%b8%d0%b7%d1%80%d0%b0%d0%b5%d0%bb%d1%81%d0%ba%d0%b8%d1%8f%d1%82-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82-%d0%bf%d0%be%d0%ba%d0%bb%d0%be%d0%bd-%d0%bf%d1%80%d0%b5%d0%b4-%d0%bf%d0%be/", "text": "Вярвам, че всеки един гражданин на Израел дълбоко в себе си знае, че сме спасили българските евреи от депортация. Поклон пред подвига на българския народ. Това заяви министър-председателят на България Бойко Борисов по време на срещата си с президента на Държавата Израел Реувен Ривлин. Премиерът Борисов посочи, че геройството на българския народ в онези години е отворило вратата към отличното сътрудничество между двете страни, което наблюдаваме днес. „За нас Държавата Израел е приятел, на който можем да разчитаме“, подчерта българският министър-председател. Бойко Борисов поздрави Реувен Ривлин и министър-председателя Бенямин Нетаняху за мъдростта и твърдостта, с която ръководят държавата и сподели, че е впечатлен от технологичния прогрес на Израел. Премиерът Бойко Борисов коментира, че днес светът започва да решава конфликтите си много лично. „Мога да съдя по реакциите на колегите си в Европейския съюз. Въпреки всичко обаче, ние сме демократична общност и трябва винаги търсим диалог“, каза премиерът. Президентът на Израел Реувен Ривлин акцентира върху дълбокото уважение, което гражданите на Израел изпитват към българите. „Това приятелство между двата народа допринася и за добрия политически диалог между Израел и България. Заедно с България развиваме съвместна дейност в множество сфери, като ние вярваме, че има още сектори, в които можем да работим успешно заедно“, съобщи Реувен Ривлин. По думите му, Държавата Израел цени високо поведението и позицията на България като председател на Съвета на Европейския съюз по темите, касаещи взаимоотношенията между Съюза и Израел. Президентът Ривлин бе категоричен, че фашизмът и неофашизмът съществуват и в днешни дни. Той изрази мнение, че обща отговорност на всички страни е да се борят срещу тези явления, защото те са олицетворение на злото. „Израел е демократична държава и демокрацията е за всички граждани, които живеят в тук“, подчерта Ривлин. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.13", "title": " Израелският президент: Поклон пред подвига на българския народ за спасяването на евреите\t\t\t"}
{"url": "https://trud.bg/%d0%bb%d0%b5%d0%b2%d1%81%d0%ba%d0%b8-%d0%bb%d1%83%d0%ba%d0%be%d0%b9%d0%bb-%d1%81-%d0%b4%d0%be%d0%b3%d0%be%d0%b2%d0%be%d1%80-%d0%b7%d0%b0-%d0%bf%d0%b0%d0%bf%d0%b0%d0%b7%d0%be%d0%b2/", "text": "Баскетболният първенец „Левски Лукойл“ ще подаде документи за участие в Шампионската лига, обяви президентът на клуба Тодор Стойков. „Сините“ очевидно имат намерение да задържат наставника Константин Папазов, но все още нямат договори с играчите си, като единственото изключение е Станимир Маринов. „Надявам се първо старши треньорът да подпише новия си договор – заяви Стойков. – Естествено, че ще участваме в Шампионската лига. След като подадем документите, ще говорим и за селекцията.“ Междувременно удар по клуба нанесе лидерът на партия „Воля“ Веселин Марешки. Той предложи промяна в проекта за  Закон за физическото възпитание и спорта, според която спортни клубове да нямат право да слагат марка в названието си, ако носят името на герои от историята.", "date": "2018.06.13", "title": " „Левски Лукойл“ с договор за Папазов"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d0%bf%d1%80%d0%b8%d1%81%d1%82%d0%b8%d0%b3%d0%bd%d0%b0-%d0%b2-%d1%81%d1%82%d0%b0%d1%80%d0%b8%d1%8f/", "text": "Министър-председателят на България Бойко Борисов, който е на работно посещение в Държавата Израел, посети Божи гроб и се поклони пред свещеното за всички християни място, което събира хиляди посетители. Пред дверите на стария Ерусалим той бе посрещнат от Западно и Средноевропейски митрополит Антоний, който му честити рождения ден и му пожела здраве и дълголетие. Премиерът пожела по време на поклонението му на Божи гроб да бъде оставен сам, да не бъде сниман от журналисти. Премиерът бе придружен от вицепремиера Томислав Дончев, заместник-министъра на външните работи и национален координатор по антисемитизма Георг Георгиев, кмета на София Йорданка Фандъкова и други официални лица. След това беше приет на аудиенция при Негово Божествено Блаженство Йерусалимския патриарх Теофил заедно с митрополит Антоний. На срещата присъства и българска делегация, която включваше вицепремиерът Томислав Дончев, министърът на образованието и науката Красимир Вълчев, заместник-министърът на външните работи и национален координатор по антисемитизма Георг Георгиев и кметът на София Йорданка Фандъкова. По време на срещата премиерът Борисов бе удостоен от патриарх Теофилос Трети с Орден на рицаря на Ерусалим за неговите заслуги към православието. Теофилос Трети провъзгласи Бойко Борисов за висш командир на Ордена на Светия Божи гроб, като го награди със златен кръст, върху който има златна корона и звезда. Българският министър-председател Бойко Борисов изтъкна пред своя домакин Теофилос Трети, че столицата на България – София, е пример за етническа толерантност. „В рамките на само един квадратен километър имаме православен храм, джамия, синагога и католическа църква“, обясни премиерът. Той допълни, че правителството е помогнало за построяването или ремонтирането на стотици църкви в България и чужбина. По думите на Бойко Борисов Балканите са преживели много катаклизми в историята си и затова днес всички страни в региона нямат друг път, освен този към мира. Премиерът на България благодари на патриарха на Ерусалим за възможността той и българската делегация да се докоснат до това свещено и непреходно място. Бойко Борисов увери Теофилос Трети, че България подкрепя напълно Патриаршията в Ерусалим в мисията й да носи мир и разбирателство по света. За нас е огромна чест да сте тук, в Ерусалим. Ние ви възприемаме като посланик на мира. С тези думи Патриархът на Ерусалим Теофилос Трети се обърна към българския министър-председател Бойко Борисов. Теофилос Трети добави, че Патриаршията в Израел цени високо и е горда с добрите отношения на премиера Борисов и България с израелския народ. „Хората днес имат нужда от мир. Благодаря ви, че допринасяте за добрите двустранни отношения между нашите страни и сте възприели мисията да насърчавате мира“, заяви пред Бойко Борисов Патриархът на Ерусалим. В рамките на разговора с премиера Борисов, Теофилос Трети изтъкна, че Ерусалим е благословено място. Град, който е разпознат като свещен от всички държави и религии. Той обясни, че Патриаршията е приела като своя мисия да популяризира идеята, че за да живеем всички заедно в мир, ключово е възпитанието и взаимното уважение. „Макар и да сме изправени пред редица предизвикателствата, ние ще продължаваме да носим мир и хармония“, категоричен бе патриарх Теофилос Трети.", "date": "2018.06.13", "title": " Премиерът Борисов се поклони на Божи гроб\t\t\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d1%81%d1%8a%d1%80%d0%b1%d0%b8%d1%8f-%d0%b8-%d1%83%d0%bd%d0%b3%d0%b0%d1%80%d0%b8%d1%8f-%d1%89%d0%b5-%d1%80%d0%b0%d0%b7%d0%b2%d0%b8%d1%8f%d1%82-%d1%81/", "text": "  България, Сърбия и Унгария ще работят за гарантиране на енергийната сигурност в региона като развият сътрудничеството си в областта на природения газ. Това стана ясно по време на среща на българския енергиен министър Теменужка Петкова, сръбския министър на енергетиката и минното дело на Република Сърбия, Александър Антич и министъра на външните работи и търговията на Унгария, Петер Сиярто, съобщиха от МЕ. Основна тема по време на разговорите бе реализацията на проекта за изграждане на междусистемната газова връзка България-Сърбия. На 17-ти май, в рамките на срещата на върха ЕС – Западни Балкани бе подписана съвместна декларация за ускоряване изграждането на междусистемна газова връзка България-Сърбия. С цел интегриране на проекта в съществуващата газопреносна мрежа на Република България, българската страна декларира намерението си да определи, със съгласието на ЕК, оператора на преносна система „Булгартрансгаз“ ЕАД за организатор на проекта и оператор на бъдещия газопровод на българска територия. През месец май т.г. стартира изпълнението на проекта „Техническа помощ за подготвителни дейности до началото на строителството на междусистемна газова връзка България–Сърбия“ по оперативна програма „Иновации и конкурентоспособност”. Крайният резултат от проекта ще бъде издаването на разрешително за строеж като заложеният бюджет е в размер на 6 млн. евро. В тази връзка Министерството на енергетиката предлага „Булгартрансгаз“ да бъде включен като бенефициент по програмата. Министрите Петкова и Антич подчертаха, че ще бъдат предприети всички необдходими мерки, така че проектът да се финализира и интерконекторът да се въведе в експлоатация до 2022 г.", "date": "2018.06.13", "title": " България, Сърбия и Унгария ще развият сътрудничеството си в областта на природния газ"}
{"url": "https://trud.bg/%d0%bf%d1%80%d0%be%d0%b2%d0%b5%d0%b6%d0%b4%d0%b0%d1%82-%d0%b7%d0%b0%d0%b4%d1%8a%d0%bb%d0%b6%d0%b8%d1%82%d0%b5%d0%bb%d0%bd%d0%b8%d1%8f-%d0%b8%d0%b7%d1%81%d0%bb%d0%b5%d0%b4%d0%b2%d0%b0%d0%bd%d0%b8%d1%8f/", "text": "Задължителни изследвания на децата, посещаващи детските градини и яслите, стартираха във Велико Търново. Кампанията е на Регионалната здравна инспекция, в партньорство с Общината, и е с цел диагностика, профилактика и контрол на местните паразитози. Изследванията за чревни паразити, необходимите материали и консумативи за извършването им са напълно безплатни. Процедурите са извършвани при стриктно спазване на всички медицински и санитарни изисквания и се провеждат по предварително определен график, който е изпратен до директорите на всички детски градини и ясли. Ръководителите на учебните заведения за малчуганите имат задължението да запознаят родителите с кампанията. Взетите секрети трябва да бъдат доставени от детските заведения в лабораторията по паразитология в РЗИ. Резултатите от микробиологията постъпват обратно в детските градини и яслите.  Регионалната здравна инспекция ежегодно проверява около 5000 проби на територията на област Велико Търново, като част от мерките за превенция и профилактика на този тип паразитози. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.13", "title": " Провеждат задължителния изследвания на децата в детските градини и яслите"}
{"url": "https://trud.bg/%d0%bc%d0%b2%d0%bd%d1%80-%d0%ba%d0%be%d0%bd%d1%81%d1%83%d0%bb%d1%8a%d1%82-%d0%bd%d0%b8-%d0%b2-%d0%b8%d1%81%d1%82%d0%b0%d0%bd%d0%b1%d1%83%d0%bb-%d0%bf%d1%8a%d1%82%d1%83%d0%b2%d0%b0-%d0%b7%d0%b0-%d0%ba/", "text": "Министерството на външните работи на Република България бе запознато в подробности със   с починало в турския курортен град Дидим българско момиченце. Това съобщиха от пресцентъра на МВнР. По указания на министър Екатерина Захариева незабавно е осъществен контакт със семейството с молба да предоставят документите, с които разполагат. Те са получени на турски език и вече са предоставени на Генералното консулство на Република България в Истанбул с указания да се запознае с тях и да изпрати консулско лице, което да установи контакт с местните власти. Българският консул Момчил Русинов вече пътува с цялата събрана информация, за да изясни на място обстоятелствата около смъртния случай на 8 юни 2018 г. Той ще посети прокуратурата в областния център Айдън, разследващите полицаи в град Дидим и управителя на хотела, в който е станала трагедията. Отделно Генералното консулство ще поиска от Прокуратурата на Република Турция информация за водените процесуално-следствени действия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.13", "title": " МВнР: Консулът ни в Истанбул пътува за курорта, в който загина българско дете"}
{"url": "https://trud.bg/%d0%b8%d1%81%d0%bf%d0%b0%d0%bd%d0%b8%d1%8f-%d1%83%d0%b2%d0%be%d0%bb%d0%bd%d0%b8-%d0%bb%d0%be%d0%bf%d0%b5%d1%82%d0%b5%d0%b3%d0%b8-%d0%b7%d0%b0%d1%80%d0%b0%d0%b4%d0%b8-%d1%80%d0%b5%d0%b0%d0%bb/", "text": "Испания, световният шампион от 2010 година, изпадна в неловката ситуация да прави треньорска рокада 48 часа преди старта на мондиала. Футболната федерация на страната уволни досегашния селекционер Жулен Лопетеги, след като ден по-рано стана ясно, че именно той е новият наставник на „Реал“ (Мадрид). Решението обяви президентът Луис Рубиалес, прибрал се по спешност от Москва, където бе на конгрес на ФИФА. Така начело на тима застава Фернандо Йеро, досегашният спортен директор на националния отбор. Ангажиментът на 50-годишния специалистът ще бъде само за световното първенство.  „Разговарах с играчите и те увериха, че ще дадат всичко от себе си и при новия треньорски щаб – обясни Рубиалес. – Намираме се в много трудна ситуация. Не се чувствам предаден, защото Лопетеги свърши добра работа. Той е професионалист, но това не е коректно и ние трябваше да направим нещо по въпроса.“  А Йеро бе мениджър на „Малага“ през сезон 2011/12. По-късно бе асистент на Карло Анчелоти в „Реал“ (Мадрид), а след това води „Овиедо“ през 2016/17.  Неговият дебют е в петък срещу Португалия в първия мач на „Ла Роха“ на финалите в Русия. Очакваше се в четвъртък Лопетеги да даде пресконференция, но това в крайна сметка не се случи, за което специалистът допълнително бе критикуван на Иберийския п-ов.", "date": "2018.06.13", "title": " Испания уволни Лопетеги заради „Реал“"}
{"url": "https://trud.bg/%d1%80%d1%83%d1%81%d0%b5%d0%b2-%d0%bf%d0%be%d0%ba%d0%b0%d0%b7%d0%b0%d0%bb-%d0%bb%d0%b5%d0%b2%d1%81%d0%ba%d0%b8-%d0%bd%d0%b0-%d0%b3%d0%bb%d0%b0%d1%81%d0%b5%d0%bd%d0%b8%d1%8f-%d0%b7/", "text": "Лично Спас Русев, собственикът на „Левски“, показал отбора и клубната база на гласения за спортен директор на тима австриец Вили Рутенщайнер. Специалистът дори е гледал на живо мач на “сините”. На 24 май Рутенщайнер е посетил „Георги Аспарухов“ за срещата с Черно море, която възпитаниците на Делио Роси спечелиха с 4:1. Предполага се, че в София специалистът е водил преговори с ръководството на „Левски“, като е пожелал да се запознае отблизо с играта на отбора. 55-годишният Рутенщайнер e спортен директор на австрийската футболна федерация от 2011 година насам. Силата му е в менажирането и в правенето на програми за развитие на футбола. Той е спряган също така и за спортен директор на Израел.", "date": "2018.06.13", "title": " Русев показал „Левски“ на гласения за директор"}
{"url": "https://trud.bg/%d0%b4%d0%be%d0%ba%d1%83%d0%bc%d0%b5%d0%bd%d1%82%d0%b0%d0%bb%d0%bd%d0%b0-%d0%b8%d0%b7%d0%bb%d0%be%d0%b6%d0%b1%d0%b0-%d0%b2%d1%8a%d0%b2-%d0%b2%d1%82%d1%83-%d1%80%d0%b0%d0%b7%d0%ba%d0%b0%d0%b7%d0%b2/", "text": "Документална изложба “Страната на спасените евреи” се открива на 14 юни в Център “Конфуции” на Великотърновсия университет, като част от програмата на Международна научна конференция “Спасяването на българските евреи – събития и личности”. Експозицията съдържа неизвестни и непредставяни досега факти от българското участие във Втората световна война и спасяването на българските евреи. В нея са включени доклади, писма, телеграми и дневници на висшия германски държавен апарат, на агентите на Гестапо в няколко държави, както на германските дипломати в София, Букурещ и Анкара. Документите доказват особената роля на Цар Борис и Правителството в спасяването както на българските евреи, така и на няколко хиляди евреи от Словакия, Румъния и Унгария, които с български транзитни визи и с кораби пътуващи под български флаг са намерили спасение в Палестина. Всички експонати са открити в Бундесархив – Берлин, Германски политически архив – Берлин, Хесенски централен архив – Висбаден, Мемориала “Ванзее”, както и архива на Ватикана. Включени са и всички награди на българското царско семейство от световни еврейски организации, за ролята на Цар Борис и Царица Йоана в спасяването на евреи през Втората световна война. Изложбата е дело на Израелско-български институт и Филмова студия “Време” и се реализира с подкрепата на Фонд “Култура” на Министерството на културата по повод Председателството на Съвета на Европа 2018 г.", "date": "2018.06.13", "title": " Документална изложба във ВТУ разказва за спасяването на българските евреи\t\t\t"}
{"url": "https://trud.bg/%d0%bc%d0%b0%d1%80%d0%ba%d0%b5%d1%82%d0%b8%d0%bd%d0%b3-%d0%b4%d0%b8%d1%80%d0%b5%d0%ba%d1%82%d0%be%d1%80%d1%8a%d1%82-%d0%bd%d0%b0-fibank-%d0%b8%d0%bb%d0%be%d0%bd%d0%b0-%d1%81%d1%82%d0%b0%d0%bd%d0%b5/", "text": "Годишните награди “Business Lady”, инициирани от списание “Business Lady” и “Business Lady Club”, бяха връчени за седми път на стилна церемония в столичен хотел. Призовете се дават за най-голям принос на българската делова жена в различни категории. Целта е да се поощри женското предприемачество.  Сред отличените бе Илона Станева – директор „Маркетинг и реклама” във Fibank (Първа инвестиционна банка). Тя получи награда в категория „Финансов сектор“ – Налагане на търговска марка Това е втора награда за нея, тъй като през 2017 г. спечели приза в категория „Финансови институции: Добри практики и ефективни маркетингови комуникации“. Тя благодари на целия си екип за упоритата работа през годината, след като получи отличието си.  Сред останалите с награди си тръгнаха журналистката Марина Цекова от Нова телевизия, Илияна Захариева от „А1“, архитект Весела Мирянова и други  По-рано през деня се състоя “Business Lady Live” събитие със споделяне на практически опит “Ключовете за успех на жените в бизнеса”. В панела “Как го правят успешните бизнес дами” участниците говориха за социалните роли на жените в 21 век, женската енергия и предприемачество и за това как да се настроим ментално за успешен бизнес. Сред лекторите бе директорът „Маркетинг и реклама” в Първа инвестиционна банка – госпожа Илона Станева. “Българската жена – предприемач е достойна за уважение”, сподели тя и подкрепи твърдението си със статистика. “По данни на НСИ от 2007г. до 2017г. българките, стартирали и развили собствен бизнес, са нарастнали с повече от 50%. У нас 85% от жените предприемачи имат висше образование, 37 процента от тях са с второ висше, а 10 процента са с допълнителна квалификация в трета сфера. Във Fibank, разработвайки продукта Smart Lady за жените – предприемачи, искахме да проверим дали се намираме на точното място в точното време. Програмата дава сигурност и подкрепа, която позволява на дамите да бъдат по-уверени и успешни при управлението на бизнеса им”, коментира Станева.  На гала вечерята присъстваха около 150 официални лица, представители на бизнеса и политиката у нас, както и гости и приятели на списание “Business Lady”.", "date": "2018.06.13", "title": " Маркетинг-директорът на Fibank Илона Станева бе отличена в категория “Финансов сектор”"}
{"url": "https://trud.bg/%d0%bc%d0%b0%d1%88%d0%b8%d0%bd%d0%b0-%d0%bf%d1%80%d0%be%d1%81%d0%b2%d0%b5%d1%82%d0%bb%d1%8f%d0%b2%d0%b0-%d0%bf%d1%8a%d1%82%d0%b8%d1%89%d0%b0-%d0%b2-%d1%82%d1%8a%d1%80%d0%bd%d0%be%d0%b2%d1%81%d0%ba/", "text": "С автоматизирана машина общинското предприятие „Зелени системи“ осъществява дейностите по просветляване на общинските пътища от четвъртокласната мрежа край Велико Търново. Новата техника оптимизира чистенето на растителността край шосетата и скъсява няколко пъти времето за обработка на пътните участъци. Ако преди ръчното просветляване на път между две села отнемаше около седмица, сега машината обработва същото разстояние за един ден.  Новата придобивка в техническия парк на ОП „Зелени системи“ е мултифункционална – към нея могат да бъдат прикачвани както приспособления и съоръжения за чистене на треви, храсти и кастрене на клони, така също и гребло. Това позволи през последния зимен сезон машината да бъде използвана и като снегорин. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.13", "title": " Машина просветлява пътища в Търновско"}
{"url": "https://trud.bg/%d1%80%d0%be%d0%b4%d0%b8%d1%82%d0%b5%d0%bb%d0%b8-%d1%81%d0%b5-%d0%b1%d0%b8%d1%85%d0%b0-%d1%81%d0%bb%d0%b5%d0%b4-%d1%81%d0%bf%d0%be%d1%80-%d0%bc%d0%b5%d0%b6%d0%b4%d1%83-%d0%b4%d0%b5%d1%86%d0%b0/", "text": "С трима арестувани и четирима пострадали приключи детски спор, прерастнал в бой между родители. Мелето станало в центъра на Варна на 12 юни сутринта. Две хлапета се скарали, а близките им налетели един срещу друг. Полицаи от Първо РУП разтървали опонентите и задържали трима от тях за 24 часа. Общо 4 души са си извадили медицински от съдебен лекар за претърпени травми, информираха от Районната прокуратура, откъдето работят по случая. Предстои да бъдат назначени и изготвени съдебно-медицински експертизи за установяване на характера и степента на причинените телесни увреждания, разпити на множество свидетели, както и разпознавания за установяване на извършителите на деянието, уточниха от прокуратурата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.13", "title": " Родители се биха след спор между деца"}
{"url": "https://trud.bg/%d0%bc%d0%bb%d0%b0%d0%b4-%d1%85%d1%83%d0%b4%d0%be%d0%b6%d0%bd%d0%b8%d0%ba-%d0%bf%d0%be%d0%b4%d1%80%d0%b5%d0%b4%d0%b8-%d0%b8%d0%b7%d0%bb%d0%be%d0%b6%d0%b1%d0%b0-%d0%b2-%d0%b3%d0%be%d1%80%d0%bd%d0%b0/", "text": "Младият художник Адам Фекете представи 32 платна абстрактна живопис в Младежкия дом в Горна Оряховица. Експозицията гостува със съдействието на Унгарския културен институт „Балаши“. Художникът сам представи творбите си и разговаря дълго с младите горнооряховски ценители на изобразителното изкуство, които посетиха откриването на изложбата. Децата бяха впечатлени, че младият автор знае 4 езика, спортува, отличник е и рисува. На откриването на изложбата присъстваха директорът на дирекция “Образование, култура, младежки дейности и спорт, социални дейности и здравеопазване, международни връзки” Румяна Матеева и директорът на Общинско предприятие “Младежки дейности, спортни имоти и прояви” инж. Петя Богданова.  Адам Фекете е роден през 1999 г. в София. Живее и учи в три европейски столици – София, Брюксел и Будапеща. Рисува с акрил, туш и перо, керамика, колажи, стъкло, батик с горещ восък, маслен пастел, молив, текстилни бои. В Белгия се увлича и по рисуването на малки фигури – войници, офицери, коне, сгради, прави макети. Някои от картините му са притежание на ценители в Германия, САЩ, Бразилия, Канада, Великобритания, Испания, Франция, Белгия, Холандия, Унгария, Русия, Австралия, България. Притежава грамоти, поздравителни писма, както и книга с отзиви от първите му изложби. Адам е единственото дете, поканено да участва в художествен проект, посветен на 130 години от освобождението на България от турско робство, организиран от Професионалния съюз на художниците под патронажа на вицепрезидента. Участва в Международен пленер в България и в Галерия „Академия“ през 2008 г.  Същата година той издава и книжка с рисунки – “Коледни празници” и е включен в първата книга на Фондация „Димитър Бербатов“ като даровито дете в категория изобразително изкуство. Изложбата на Адам Фекете ще остане подредена в Младежкия дом в Горна Оряховица до 24 юни.", "date": "2018.06.13", "title": " Млад художник подреди изложба в Горна Оряховица\t\t\t"}
{"url": "https://trud.bg/%d0%be%d0%b3%d0%bd%d1%8f%d0%bd-%d1%81-%d1%87%d1%83%d0%b6%d0%b4%d0%be-%d1%81%d1%8a%d1%80%d1%86%d0%b5-%d0%be%d1%82-13-%d0%b3-%d0%bf%d0%b0%d0%ba-%d1%81%d1%8a%d1%81-%d0%b7%d0%bb%d0%b0%d1%82%d0%be-%d0%be/", "text": "Шуменецът Огнян Ганчев, който живее със сърце от донор от 2006 г., отново пожъна успех на Европейски игри за трансплантирани пациенти. Той се радва на два златни медала по плуване в дисциплините на 50 и 100 м гръб. Споделил е успеха и радостта си във фейсбук. Шуменецът е редовен участник в международни надпревари. Още през август 2009 г. Огнян рискува и е първият в света с присадено сърце, изкачил най-високия европейски връх Монблан. Общо 11 медала са извоювали нашите участници в XVII-те Европейски игри за трансплантирани пациенти със сърце и бял дроб, които се провеждат в Линяно Сабиадоро, Италия. Георги Пеев от Хасково с транплантирано сърце и бъбрек, също е фаворит със златни медали на 50 и 100 м бруст и три сребърни медала на 50 м кроул, гръб и 4х50 м смесена щафета. Той е още по-емоционален във фейсбук: “Тези медали с в памет на донорите! Благодаря на всички за подкрепата!Да, пак успях! Благодаря ти Anna, че ме търпиш и обичаш!Благодаря и на двете си майки, които два пъти ми даваха живот!” Ирен Дикова, която е с трасплантиран бял дроб, печели бронзов медал на тенис на маса. “Обрахме медалите”, написала е тя в социалните мрежи. Столичанинът Евгени Георгиев е с 3 сребърни медала на 50 м и 100 м гръб и 50 м кроул.", "date": "2018.06.13", "title": " Огнян с чуждо сърце от 13 г. пак със злато от Евроигрите\t\t\t"}
{"url": "https://trud.bg/%d0%bd%d0%be%d0%b2%d0%b8-%d0%b7%d0%b5%d0%bb%d0%b5%d0%bd%d0%b8-%d0%b7%d0%be%d0%bd%d0%b8-%d0%b2-%d1%81%d0%be%d1%84%d0%b8%d1%8f-%d0%be%d1%82-%d0%bd%d0%be%d0%b5%d0%bc%d0%b2%d1%80%d0%b8/", "text": "Новите зелени зони в София ще бъдат въведени най-вероятно от 1 ноември. Това ще стане с промени в Наредбата за организация на движението в София, стана ясно на транспортна комисия в Столичния общински съвет. Общо 5500 места за платено паркиране от 1 лв. на час ще бъдат разкрити в районите „Лозенец“, „Оборище“, „Възраждане“ и „Красно село“. Отпадна идеята да бъде включен и „Триадица“, защото няма желание на гражданите. Следва да бъде подготвен доклад, който ако бъде одобрен от СОС, ще има едномесечен срок за граждански предложения за промени, след което за 3 месеца зоната ще бъде въведена. Разширението се предвижда в горни „Лозенец” и в “Оборище” между бул. “Хр. и Ев. Георгиеви”, бул. “Ген. Данаил Николаев”, бул. “Ситняково”, ул. “Черковна” и ул. “Султан тепе”. В “Красно село” – между булевардите “Иван Гешов”, “Пенчо Славейков”, “Ген. Тотлебен” и ул. “Георги Софийски” и между ул. „Добруджански край”, ул. „Йоаким Кърчовски”, бул. „Тотлебен” и бул. „Скобелев”. Във “Възраждане” – между булевардите “Сливница”, “Константин Величков”, „Скобелев” и ул. „Опълченска”. Предвижда се и въвеждане на двугодишна винетка за паркиране на живеещите в районите на синя и зелена зона. Сега те могат да си набавят само едногодишен абонамент. Няма да можем, обаче, да си купуваме правото да паркираме в зелена зона пред блока за повече от три коли на апартамент. Въвеждането на зоните ще струва 3,2 млн. лв., а прогнозните едногодишни приходи от тях са над 4 млн. лв. Центъра за градска мобилност планира с 900 хил. лв. да ремонтира и изгражда тротоари в новите зони, обясни пред „Труд“ Румяна Милова, която е на чело на Дирекция „Паркиране и гаражи“ в Центъра. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.13", "title": " Нови зелени зони в София – от ноември\t\t\t"}
{"url": "https://trud.bg/%d1%81%d0%b5%d0%b2%d0%b0%d1%81%d1%82%d0%be%d0%bf%d0%be%d0%bb-%d0%be%d1%81%d1%82%d0%b0%d0%bd%d0%b0-%d0%b1%d0%b5%d0%b7-%d1%82%d0%be%d0%ba/", "text": "Центърът на най-големия град на полуостров Крим – Севастопол, остана без ток днес. В града не работят банки, терминали, ток няма в търговски центрове и частни домове. Прекъсвания се наблюдават и при мобилните и мрежовите връзки, съобщава РИА Новости Нарушения в електроподаването има и встолицата Симферопол. Енергоснабдяването на Крим ще бъде възстановено възможно най-скоро, увери руското министерство на енергетиката. Причина за спирането на тока е задействане на автоматична система в подстанция “Таман”, заради което се изключили два автотрансформатора, се посочва в изявление на ведомството. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.13", "title": " Севастопол остана без ток\t\t\t"}
{"url": "https://trud.bg/%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d0%b2%d1%8a%d0%b2-%d0%b2%d1%80%d0%b0%d1%86%d0%b0-%d0%bd%d0%b0%d0%b3%d1%80%d0%b0%d0%b4%d0%b8-%d0%b4%d0%b2%d0%b5-%d0%bc%d0%be%d0%bc%d0%b8%d1%87/", "text": "Директорът на ОДМВР-Враца старши комисар Янко Янколов връчи папки с благодарствен адрес на две ученички от 10 клас в града. Това съобщиха от областната дирекция на полицията. Тази сутрин, на път за училище, двете момичета намерили на улицата изгубен портфейл, в който имало повече от 900 лв. и лични документи. Без никакво колебание, децата предали портфейла на служители на МВР, които от своя страна издирили собственика и му върнали изгубеното. Старши комисар Янко Янколов и зам.-директорът на ОДМВР Враца, комисар Николай Григоров проведоха среща с двете деца и изразиха пред тях възхищението си от доблестната им постъпка. От името на ръководството на областната дирекция, и от името на полицейските служители, на момичетата бяха връчени папки с благодарствен адрес и сборници с публицистика и поезия. Поздравителен адрес е изпратен и към ръководството на училището, в което учат двете деца. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.13", "title": " Полицията във Враца награди две момичета, върнали портмоне с пари"}
{"url": "https://trud.bg/%d0%be%d0%b3%d0%bd%d0%b8%d1%89%d0%b5-%d0%bd%d0%b0-%d0%bf%d1%82%d0%b8%d1%87%d0%b8-%d0%b3%d1%80%d0%b8%d0%bf-%d0%b2-%d0%b4%d0%be%d0%b1%d1%80%d0%b8%d1%87%d0%ba%d0%b0-%d0%bf%d1%82%d0%b8%d1%86%d0%b5%d1%84/", "text": "Огнище на птичи грип е открито в добричка птицеферма, съобщиха от Българската агенция по безопасност на храните (БАБХ). Със заповед на изпълнителния директор на агенцията от 13 юни е обявено първично огнище на инфлуенца (тип А) в животновъден обект за отглеждане на кокошки носачки в добричкото село Дончево, гласи информацията. Всички заразени и контактни птици в две от халетата на фермата ще бъдат унищожени по хуманен начин. Определена е 3-километрова предпазна зона, която включва селата Богданово, Дончево и Опанец. Забранява се търговията и придвижването на домашни и диви птици, както и яйца за разплод. Птицефермите в 10-километровата зона също остават под наблюдение. Ветеринарните лекари ще извършват постоянни наблюдения на обектите в областта, при съмнения за инфлуенца ще бъдат вземани проби за изследване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.13", "title": " Огнище на птичи грип в добричка птицеферма\t\t\t"}
{"url": "https://trud.bg/%d1%84%d0%b8%d1%84%d0%b0-%d0%bd%d0%b0%d0%ba%d0%b0%d0%b7%d0%b0-%d1%88%d0%b5%d1%84%d0%b0-%d0%bd%d0%b0-%d0%bf%d0%b0%d0%bb%d0%b5%d1%81%d1%82%d0%b8%d0%bd%d1%81%d0%ba%d0%b0%d1%82%d0%b0-%d1%84%d1%83%d1%82/", "text": "Световната футболна организация ФИФА обяви, че ще предприеме дисциплинарни мерки срещу Джибрил Раджуб, президентът на Палестинската футболна федерация, за това, че е заплашвал звездата на световния футбол и Аржентина Лионел Меси, пише The Jerusalem Post. Раджуб призова запалянковците да изгарят снимки и фланелки на Меси, ако той се появи на терена срещу националния отбор на Израел в предстоящата приятелска среща в Ерусалим, която все пак бе отменена заради заплахите към южноамериканския отбор. Пропалестинските протестиращи проведоха демонстрации в близост до мястото, където се провеждаха тренировките на Аржентина в Испания. Това не е първият случай, когато палестинската футболна централа напада Израел, нито първият път, в който Раджуб се изказва против футболната федерация на еврейската държава. Миналата седмица от Ерусалим изпратиха официално оплакване до ФИФА за отмяната на приятелския мач между Израел и Аржентина, който последните смятаха да използват като подготовка за предстоящото Световно първенство в Русия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.13", "title": " ФИФА наказа шефа на палестинската футболна федерация за заплахи срещу Меси"}
{"url": "https://trud.bg/%d0%bf%d1%80%d0%b5%d0%ba%d1%8a%d1%80%d1%88%d0%b5%d0%bd%d0%b0-%d0%be%d1%82-%d0%b1%d1%83%d1%80%d1%8f%d1%82%d0%b0-%d1%82%d0%be%d0%bf%d0%be%d0%bb%d0%b0-%d0%bf%d0%b0%d0%b4%d0%bd%d0%b0-%d0%bd%d0%b0-%d0%b3/", "text": "Извилата се след 18 ч. днес буря в района прекърши стара топола, която падна върху платното на главен път Е-79 край град Кочериново, по чудо няма пострадали, предаде  . Инцидентът станал към 18.25 ч.. Дървото е паднало напряко на пътя и го затворило като бариера. Стволът беше нарязан от екип на пожарната от гр. Рила, а пътят освободен към 18.45 ч. Пътни полицаи пропускаха на етапи трафика по Е-79 до окончателното му разчистване. На отбивка вдясно от пътя кв. Левски-пътен възел „Кочериново” има няколко тополи. Падналата днес се е прекършила на около 8 м. височина. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.13", "title": " Прекършена от бурята топола падна на главен път Е-79"}
{"url": "https://trud.bg/%d0%ba%d0%b0%d0%bc%d0%b0-%d0%b8-%d1%81%d0%b2%d0%b5%d1%82%d0%ba%d0%b0%d0%b2%d0%b8%d1%86%d0%b0-%d0%b2-%d1%88%d0%be%d1%83%d1%82%d0%be-%d0%bd%d0%b0-%d1%8e-%d0%b0%d1%80%d0%b5%d0%bd%d0%b0/", "text": "Кама и Светкавица в един отбор! Христо Стоичков и Юсеин Болт заедно с червени фланелки на футболния терен. „Ю Арена” в Париж видя шоу, за което ще се говори още дълго. Отборът на Франция от 1998 година, спечелил единствената световна титла за страната, победи звезден тим с 3:2. След двата си гола за 3:0 в паметния финал преди 20 лета на „Стад дьо Франс” сега отново се разписа Зинедин Зидан. Помогнаха му Тиери Анри и Венсан Кандела. Стоичков изведе световния тим с партньори Самуел Ето’о и Кристиян Виери в атаката. Това бе решението на треньора на звездите Арсен Венгер. Зад тях действаха Булдога на халфовете Едгар Давидс и ювелирният Драган „Пикси” Стойкович. След почивката на терена влязоха Юсеин Болт, авторът на двата гола Гайска Мендиета, Фернандо Мориентес и Патрик Клуйверт. Всеки един от суперзвездите, играли на Мондиал 98, получи персонална покана за събитието. Стоичков не спираше да се шегува с френските си приятели за 17 март 1993 година. От тях единствено вратарят Бернар Лама бе в състава и за Мондиал 98. „Събитието беше наистина фантастично – разказа Кавалерът на „Златната топка”. – Франция имаше най-добрият отбор преди 20 години и заслужено стана шампион. Играчи като Зизу, Кристиян Карембьо, Юри Джоркаеф и Тиери Анри са сред най-великите в историята на футбола. Горд съм, че бях част от тяхното шоу. Е, и успях да покажа малко трикове на Юсеин Болт. Нали е решил да става професионалист. Ако ги е запомнил, може и да прокопса и в Цар Футбол. Царица Лека атлетика отдавна я е превзел.” За Болт това бе втори мач за едва три дни. В неделя игра благотворително на „Олд Трафорд”. Големият отсъстващ от шоуто беше капитанът на Франция от преди 20 години Дидие Дешан. Легендарният халф сега е национален селекционер и не можеше да остави „петлите”, които вече са на руска земя. Селекционерът Еме Жаке, който донесе титлата на родината си, пусна като титуляри 10 души от състава, изиграл първия мач на Мондиал 98 срещу ЮАР (3:0). Отсъстваше само Дешан. Стоичков и почти всички останали от двубоя на „Ю Арена” нямаха много време за празнуване. Още на следващата сутрин групата потегли към парижките летища и полетите за Русия. Кавалерът на „Златната топка” ще е в четвъртък на „Лужники” за откриването на световното.", "date": "2018.06.13", "title": " Кама и Светкавица в шоуто на „Ю Арена”"}
{"url": "https://trud.bg/%d0%bf%d1%80%d0%b5%d0%b4%d1%83%d0%bf%d1%80%d0%b5%d0%b6%d0%b4%d0%b5%d0%bd%d0%b8%d0%b5-%d0%b7%d0%b0-%d0%b3%d1%80%d1%8a%d0%bc%d0%be%d1%82%d0%b5%d0%b2%d0%b8%d1%87%d0%bd%d0%b8-%d0%b1%d1%83%d1%80%d0%b8/", "text": "Предупредителен Оранжев код за обилни валежи с гръмотевици е в сила за 9 области от страната за утре, 14 юни, показва справка на сайта на НИМХ при БАН. Предупреждението е в сила за областите: Видин, Враца, Монтана, София-област, София-град, Перник, Кюстендил, Благоевград и Пазарджик. Очакваните количества на валежите са около 30-50 л/кв.м. В тези райони ще има краткотрайни, временно интензивни валежи, придружени с гръмотевици и силни пориви на вятъра. Възможни са и градушки. Жълт предупредителен код е обявен в 4 области: Плевен, Ловеч, Пловдив и Смолян. Очакваните валежи там са около 20-35 л/кв.м. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.13", "title": " Предупреждение за гръмотевични бури в цяла Западна България утре"}
{"url": "https://trud.bg/%d0%be%d1%82%d0%bf%d0%be%d1%80-%d1%81%d1%80%d0%b5%d1%89%d1%83-%d0%bd%d0%be%d0%b2%d0%be%d1%82%d0%be-%d0%b8%d0%bc%d0%b5-%d0%bd%d0%b0-%d0%bc%d0%b0%d0%ba%d0%b5%d0%b4%d0%be%d0%bd%d0%b8%d1%8f-%d0%be%d0%b1/", "text": "Опозиционните партии в Македония и Гърция обявиха отпор срещу споразумението за новото име на бившата югорепублика, която ще се нарича Република Северна Македония. То бе постигнато след 27-годишен спор между Скопие и Гърция, тежки преговори и поредица от многохилядни протести. Новината за договорената сделка съобщи късно във вторник македонският премиер Зоран Заев. В тв обръщение той нарече споразумението историческо и отсече: “Няма връщане назад”. Гръцкият му колега Алексис Ципрас определи сделката като “голяма дипломатическа победа, но също и голяма историческа възможност”, като подчерта, че тя “изпълнява всички условия, поставени от Гърция”. Споразумението ще бъде подписано в събота край Преспанското езеро (какво предстои още – виж вдясно). Договорката премахва основното препятствие пред интеграцията на Скопие в ЕС и НАТО, на които досега Гърция налагаше вето. ООН, САЩ, Русия и други държави изразиха подкрепа за сделката. Българското МВнР я приветства, като посочи, че новото име “не следва да бъде интерпретирано като основание за евентуална промяна на съществуващите граници или претенции към съседите относно език, култура, история и идентичност”. Основните опозиционни партии в Македония и в Гърция – ВМРО-ДПМНЕ и “Нова Демокрация”, обаче се обявиха против споразумението. Според лидера на ВМРО-ДПМНЕ Хриситиян Микоски Заев е преминал всички “червени линии” и е “капитулирал” пред Гърция. А лидерът на “Нова демокрация” Кириакос Мицотакис нарече договорката “дълбоко проблематична” и поиска преди да бъде подписана, да бъде представена в парламента.", "date": "2018.06.13", "title": " Отпор срещу новото име на Македония (обзор+инфографика)\t\t\t"}
{"url": "https://trud.bg/%d0%bf%d0%b0%d1%80%d1%82%d0%b8%d1%8f%d1%82%d0%b0-%d0%bd%d0%b0-%d0%b3%d0%b5%d1%80%d1%82-%d0%b2%d0%b8%d0%bb%d0%b4%d0%b5%d1%80%d1%81-%d0%be%d0%b1%d1%8f%d0%b2%d0%b8-%d0%ba%d0%be%d0%bd%d0%ba%d1%83%d1%80/", "text": "Нидерландската националистическа „Партия на свободата“ на прочутия политик Герт Вилдерс организира конкурс за анимации, осмиващи пророка Мохамед, пише турският консервативен ежедневник Yeni Safak. Според изданието, фракцията е съобщила, че планът за провеждане на конкурса в офисите на партията в холандския парламент е одобрена от нидерландската антитерористична служба NCTV.  „Йени Шафак“ припомня, че в миналото анимациите, осмиващи пророка Мохамед, предизвикаха силни реакции сред мюсюлманския свят.  Победителят в конкурса, продължава вестникът, ще бъде награден с пет хиляди евро, а завършилият на второ място – две хиляди евро, осигурени от неназована благотворителна фондация.  Изданието обяснява, че „Партията на свободата“ е водещата опозиционна сила в парламента, след като завърши на второ място на парламентарните избори през март. В миналото фракцията предложи свещената книга на мюсюлманите – Корана, да бъде забранена. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.13", "title": " Партията на Герт Вилдерс обяви конкурс за анимации, осмиващи Мохамед"}
{"url": "https://trud.bg/%d0%b1%d0%b3-%d1%83%d1%87%d0%b5%d0%bd%d0%b8%d0%ba%d1%8a%d1%82-%d0%b4%d0%b2%d0%be%d0%b9%d0%ba%d0%b0%d0%b4%d0%b6%d0%b8%d1%8f-%d0%bf%d0%be-%d1%84%d0%b8%d0%b7%d0%b8%d1%87%d0%b5%d1%81%d0%ba%d0%be/", "text": "10 000 хлапета са били изследвани Българските ученици от 1 до 12 клас показват шокиращо ниски резултати в намалените до парадоксален минимум часове по физическо, като не заслужават повече от оценка “Добър” 4. Масово резултатите от покриването на нормативите са за двойки, което налага подобряване на обучението и оценяването на децата. Това сочат данните от изследване, което се провежда в рамките на настоящата и следващата учебна година в средни училища в България. Проучването е обхванало 10 000 деца и предстои да изследва още 3000, както в София, така и в Бургас, Габрово, Пловдив и Плевен. То е част от съвместен проект за моментното състояние на физическата дееспособност на учениците на Министерството на образованието и науката и екип преподаватели от Националната спортна академия. Изследва се физическото състояние на организма на ученика и по-точно на неговите двигателни качества – бързина, сила, издръжливост, ловкост и гъвкавост, съобщиха от МОН за “Труд”. На база на резултатите експертите ще работят върху нови нормативи по физическо, както и върху създаването и въвеждането на учебник по предмета и дори матура след 12-и клас, така че да бъде обърната негативната тенденция българите да бъдат най-болното население в Европа. “Наложи се проектът да бъде създаден в много бързи срокове, защото състоянието, в което се намират децата и учениците, е много тежко и изисква бързи и крути мерки”, каза пред “Труд” ръководителят на проекта доц. Каролина Лазарова, завеждащ катедра “История и теория на физическото възпитание” в НСА. “От 1-ви до 4-ти клас, особено при първолаците, положението е трагично. След това в 5-6-и клас се получават малко по-високи оценки и след 8-и клас отново рязко падат. Особено в 12-и клас нивото на развитие на издръжливостта и на бързината е страшно ниско”, посочи координаторът на проекта доц. Тодор Маринов от НСА. Оказва се, че нито едно момиче от първи клас не може да покрие нормативите за отличен. При момчетата ситуацията е аналогична. При учениците от двата пола в 6,7 и 8 клас също доминират ниските оценки. Негативната тенденция продължава в гимназиалния етап. Над 40% от момчетата получават “Слаб” на тест “Скок на дължина от място”. “Последно нормативите са актуализирани през 1993 г. Предлагаме по-адекватни тестове, които да бъдат осъвременени с опит от Европа и САЩ. Това ще се случи в края на изследването ни”, разясни доц. Маринов. “Единственият предмет в училище, по който няма учебник, от който децата и родителите да погледнат и да се учат, е физическото възпитание. Имаме идеи как да се въведе в първи клас. Той ще бъде със снимков материал и знания, които да показват необходимостта от движение. Това е големият проблем – хората не знаят тези ползи. Те търсят решения, лечение с движение, чак когато закъсат”, обясни специалистът. “Учебникът ще свърши прекрасна работа. Установили сме, че това дава възможност да се възстанови разрушената връзка учител, родител и дете. Може да звучи смело, но матура по физическо възпитание и спорт, също би допринесла за започването на решаването на проблема”, категорични са преподавателите от НСА.   600 метра бягане са непосилни Тестове, които се изпълняват при изследването на учениците, са 50 м гладко бягане от висок старт, скок дължина от място, хвърляне на плътна топка, коремни преси и бягане на 300 и 600 ме. При малките – 200 м. Децата не успяват да завършат дългото тичане дори с ходене, а оценките, които следва да им се поставят са между 3 и 4, а повечето са двойки. „Ако не се направи нищо, отново ще сме на първо място по сърдечносъдови заболявания, гръбначни изкривявания, затлъстяване. Все по-болни ще бъдат хората, а това е свързано и с редица психически заболявания. Всеки трети в страната е с депресия. В САЩ отдавна са намерили формулата как да се справят – чрез редовни физически упражнения и създаване на навици у децата в училище“, посочиха доц. Лазарова и доц. Маринов.     Най-мързеливи и обездвижени сме в ЕС Ние сме на първо място не само сърдечносъдови заболявания, но и по гръбначни изкривявания, а това са все тревожни статистики. Последните изследвания на Евробарометър сочат изключително тревожни данни за физическата активност на българите – на последно място сме в целия ЕС, разтревожени са преподавателите от НСА. Мисията им в случая няма да са новите тестове по физическо, колкото да се намерят начините, по които да се подобрява дееспособността на децата. “Защото е лесно да намерим нови тестове, лесно е да направи нормативи за тях, но трудното е да се осъзнае необходимостта от движението и да намерят пътищата за подобряване. Това е сериозен социален проблем”, посочиха още те и допълниха, че физическата активност е четвъртият рисков фактор за смъртността на населението, което не се осъзнава почти от никого у нас. “Повечето хора знаят, че спортът може да подобри резултатите на децата в училище, но не го осъзнават. Усещат в последствията по-късно. Според СЗО дете в първи клас трябва да има час активност на ден. У нас имаме 2-3 пъти в седмицата по 30-35 минути активност”, посочи доц. Тодор Маринов и заяви, че липсата на учител по физическо в детските градини също вреди на децата. Има случаи, при които от физическо се освобождават здрави, прави деца, допълни доц. Лазарова.   Решение за агресията Агресията в училище също е голям проблем. Децата са затормозени, психически и физически негодни. Това са ефектите от този начин на живот без спорт, категорична бе доц. Лазарова. “Доказваме, че физическата активност съдейства и за понижаване на агресията, проявите на насилие. Намерили сме място на това и как се отразява физическата активност на психическото здраве. Жестоки стават децата от липсата на знания на първо място и на второ – те няма къде да изразходват своята енергия. Ако има къде да спортуват и се изморят, няма да са агресивни”, смятат преподавателите от НСА.   Раздразнителност и проблеми с храненето Ограничената двигателна активност, каквото се наблюдава при учениците, води до сериозни дистрофични изменения на мускулната тъкан, сочат научни данни в областта на физическото развитие. Намалява се подвижността на ставите. Нарушава се не само моториката, но и нейната регулативна система. Продължителното обездвижване води до отрицателни изменения на храносмилателната и дихателната система, на бъбреците и водно-солевата обмяна. Нарушават се функциите на жлезите с вътрешна секция. В следствие, на което се нарушава дейността на висшата нервна система и психика. Нарастват раздразнителността и умората. Всичко това възпрепятства, както поддържането на добро здраве, така и усвояването на учебното съдържание по физическо.", "date": "2018.06.13", "title": " БГ ученикът – двойкаджия по физическо\t\t\t"}
{"url": "https://trud.bg/%d1%88%d0%b0%d0%bd%d1%81%d1%8a%d1%82-%d0%b7%d0%b0-%d0%b3%d0%ba%d0%bf%d0%bf-%d0%bc%d0%b5%d0%b6%d0%b4%d1%83-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b8-%d1%81%d1%8a%d1%80%d0%b1%d0%b8%d1%8f/", "text": "Изграждането на граничен пункт между България и Сърбия в област Монтана е напълно реално. Трансграничната връзка ще улесни контактите между хората и ще раздвижи икономиката на двата района, заявиха в Монтана ръководителят на представителството на Европейската комисия /ЕК/ у нас Огнян Златев и посланикът на Република Сърбия Владимир Чургус. Двамата гостуваха в града край Огоста по покана на областният управител Росен Белчев, с когото обсъдиха шансовете за отваряне на ГКПП по западната граница. „Сега е точното време за конкретни действия. Основният приоритет на нашето европредседателство е свързаността на Западните Балкани, а този проект е точно това. Монтана има шанс да се възползва от всичко, което ще донесе тази свързаност”, каза Златев. Посланик Чургус отбеляза, че на 21 и 22 юни българският президент ще бъде в Сърбия, а развитието на пограничните райони е важно и за двете страни. „Затова тези разговори са ключови за мен,  но без ЕС трудно се работи”, подчерта дипломатът и изказа надежда, че Европа ще инвестира в проекта. Споразумение за изграждане на граничен пункт е подписано още през 2010 г. между Монтана и Пирот, но досега инициативата не е стартирала, документът обаче се подновява всяка година, каза областният управител Росен Белчев. Новият пункт ще бъде на териториите на общините Георги Дамяново или Чипровци и ще скъси със стотици километри сегашните обходи на местните хора през Калотина или Връшка чука. Посещенията на сърби и българи в съседната им държава непрекъснато се увеличават, последно в България идват около 500 000 сърби, а в западната ни съседка пътуват към 420 000 нашенци. При отварянето на нови пунктове потоците от хора ще нараснат, а това ще повлияе положително и на развитието на туризма и на бизнеса, коментираха експерти. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.13", "title": " Шансът за ГКПП между България и Сърбия в Монтанско е реален,  казаха посланикът на Сърбия и представителят на ЕК у нас"}
{"url": "https://trud.bg/%d1%82%d1%80%d0%b5%d0%b7%d0%be%d1%80-%d1%89%d0%b5-%d0%bf%d0%be%d0%bc%d0%b0%d0%b3%d0%b0-%d0%bd%d0%b0-%d0%b6%d0%b5%d0%bd%d1%81%d0%ba%d0%b0%d1%82%d0%b0-%d0%b1%d0%be%d1%80%d0%b1%d0%b0/", "text": "Призьорките в борбата от Евро 2018 бяха премирани от родната федерация, а средствата са осигурени от „Интернешънъл Асет Банк” АД, ЗАД „Асет Иншурънс” и „Бент Ойл” АД. В Каспийск с титли ликуваха Биляна Дудова и Тайбе Юсеин, а Мими Христова взе сребро. На стилна церемония трезорът премира момичетата и се ангажира да подпомага финансово женския национален тим поне до олимпиадата Токио 2020. Медалистките бяха поздравени от Алексей Цветанов, изпълнителен директор на банката, който им връчи чековете, и от Валентин Йорданов, почетен президент на федерацията.", "date": "2018.06.13", "title": " Трезор ще помага на женската борба"}
{"url": "https://trud.bg/%d1%81%d0%be%d1%86%d0%b8%d0%b0%d0%bb%d0%b8%d1%81%d1%82%d0%b8-%d0%be%d1%82-%d1%81%d0%be%d1%84%d0%b8%d1%8f-%d1%89%d0%b5-%d0%bf%d0%be%d1%87%d0%b5%d1%82%d0%b0%d1%82-%d0%b4%d0%b8%d0%bc%d0%b8%d1%82%d1%8a/", "text": "Социалисти от столичните районите “Красно село” и “Триадица” ще почетат Димитър Благоев в деня на 162-атагодишнина от рождението му. Събитието ще се състои на 14 юни, от 11.00 часа в къщата-музей на Дядото в София на улица “Лайош Кошут” №34, съобщиха от БСП-София. В честването ще вземат участие и лидерът на БСП–София Калоян Паргов, народни представители и общински съветници.", "date": "2018.06.13", "title": " Социалисти от София ще почетат Димитър Благоев в деня на 162-рата годишнина от рождението му"}
{"url": "https://trud.bg/%d0%ba%d0%b0%d0%bd%d0%b4%d0%b8%d0%b4%d0%b0%d1%82%d1%83%d1%80%d0%b0%d1%82%d0%b0-%d0%bd%d0%b0-%d0%b2%d0%b0%d1%80%d0%bd%d0%b0-%d0%b7%d0%b0-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b8/", "text": "От Асоциацията на европейските столици и градове на спорта (ACES) са оценили кандидатурата на Варна за Европейски град на спорта през 2019 година с 84,5 точки от 100 възможни. Официалното решение на организацията се очаква до седмица, тъй като следват задължителните административни процедури в Брюксел, съобщиха от общинска дирекция “Спорт”. Делегацията от експерти на ACES бе посрещната от кмета на Варна Иван Портних. По-късно Хуго Алонсо – генерален секретар на ACES, заедно с останалите от членове от организацията – Лукас Ворел, Виченцо Лупатели, Франсоа Ноел и Анатоли Илиев, обиколиха различни спортни съоръжения във Варна, след което изгледаха специалната презентация, представяща възможностите и приоритетите на Варна в областта на спорта и активния начин на живот. На финала на срещата Хуго Алонсо обяви, че той и колегите му са останали очаровани от видяното във Варна. „Бихме искали още сега да обявим решението за Европейски град на спорта, но съществуват задължителни административни процедури, които ще продължат най-много седмица. Надявам се скоро всичко да бъде ясно,“ заяви генералният секретар на ACES. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.13", "title": " Кандидатурата на Варна за Европейски град на спорта със супероценка"}
{"url": "https://trud.bg/%d0%bd%d0%b0-1-%d1%8e%d0%bb%d0%b8-%d0%bd%d0%b5%d0%b4%d0%b5%d0%bb%d1%8f-%d0%be%d1%81%d1%82%d1%80%d0%be%d0%b2-%d1%81%d0%b2%d0%b5%d1%82%d0%b0-%d0%b0%d0%bd%d0%b0%d1%81%d1%82%d0%b0%d1%81%d0%b8%d1%8f/", "text": "На 1 юли (неделя) остров Света Анастасия предлага на меломаните възможността да посетят концерта “Ray on My Mind”, включващ незабравимите хитове на Рей Чарлз, изпълнени от Крейг Бейли и Петър Салчев. Акомпанимент ще им прави джаз триото С. Арабаджиев – пиано, В. Хаджигрудев – бас, Е. Пехливанов – ударни. Това съобщиха от община Бургас. Крейг Бейли е артист, чиято музика от първо лице ни среща с таланта и енергията на великия Рей Чарлз. Нещо повече, авторската му музика в проекта го прави и достоен последовател на джаз културата. Отпътуването към остров Света Анастасия от “Магазия 1” е в 20:00 часа, а началото на концерта в 21:00 часа. Билети ще се продават от 15 юни (петък) в Туристическите информационни центрове Часовника, Магазия 1 и Автогара Юг. Цена на билета с включен транспорт – 22 лева. Телефон за информация: 0882 004 124. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.13", "title": " На Острова ще звучат незабравимите хитове на Рей Чарлз"}
{"url": "https://trud.bg/%d0%b1%d1%80%d0%be%d1%8f%d1%82-%d0%bd%d0%b0-%d0%b5%d0%b2%d1%80%d0%be%d0%b4%d0%b5%d0%bf%d1%83%d1%82%d0%b0%d1%82%d0%b8%d1%82%d0%b5-%d1%89%d0%b5-%d0%b1%d1%8a%d0%b4%d0%b5-%d0%bd%d0%b0%d0%bc%d0%b0%d0%bb/", "text": "Броят на членовете на Европейския парламент ще намалее от 751 на 705, когато Обединеното кралство напусне ЕС, освобождавайки място за възможни нови държави в ЕС, предава БТВ. Освен намаляването на числеността на парламента от 751 на 705 избрани представители предложеното ново разпределение на местата, одобрено днес от евродепутатите, ще остави 46 от 73-те освободени от Обединеното кралство места в резерв след брекзит, съобщи представителството на ЕП в България. Част от тези 46 места в резерв или всичките може да бъдат разпределяни между нови държави, присъединяващи се към ЕС, или да бъдат запазени свободни, за да остане институцията по-малка. Евродепутатите подчертаваха, че разпределението ще се осъществи само ако Обединеното кралство излезе от ЕС. В противен случай ще се запази сегашното положение. Проектът за решение на Европейския съвет беше приет с 566 гласа “за” срещу 94 “против” и 31 “въздържал се”. Новият състав на ЕП трябва да бъде одобрен от лидерите на ЕС на Европейския съвет в Брюксел на 28 – 29 юни. Решението влиза в сила, след като бъде публикувано в Официалния вестник на Европейския съюз. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.13", "title": " Броят на евродепутатите ще бъде намален след изборите през 2019 г."}
