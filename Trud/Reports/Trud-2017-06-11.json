{"url": "https://trud.bg/%d0%b1%d0%be%d0%bb%d1%82-%d0%bf%d0%b5%d1%87%d0%b5%d0%bb%d0%b8-%d1%81%d1%8a%d1%81-%d1%81%d0%bb%d0%b0%d0%b1-%d1%80%d0%b5%d0%b7%d1%83%d0%bb%d1%82%d0%b0%d1%82/", "text": "Юсейн Болт спечели последното състезание в родината си. Най-бързият човек на света финишира за 10,03 секунди на 100 метра пред 30 000 зрители в ямайската столица Кингстън. Непретенциозният за възможностите му резултат обаче не попречи да изпревари категорично конкурентите. Най-малкото, защото бягането беше под мотото „Салют за една легенда!“. „Никога не съм бил толкова притеснен преди състезание – призна Светкавицата. – Не очаквах такова изпращане. Но имам доста работа, защото стартът ми беше слаб, а бягането не беше изпълнено добре.“ Болт обаче не беше най-бързият човек на вечерта. Малко по-рано сънародникът му Йохан Блейк спечели друг старт на 100 метра с 9,97 сек.", "date": "2017.06.11", "title": " Болт печели със слаб резултат"}
{"url": "https://trud.bg/1941988-2/", "text": "Гласувалите на референдума в община Трън към 17 са 51,69 %. Това съобщиха от общинска избирателна комисия-Трън.Броят на гласувалите избиратели в Трънско е 1802. До края на изборния ден остават по-малко от 3 часа. В 20 часа избирателните секции ще затворят.Вече е ясно, че референдумът минава минималния праг от 40%, за да бъде признат за валиден. За да бъде прието решението на референдума, с „да“ трябва да са отговорили повече от половината от участвалите в допитването.", "date": "2017.06.11", "title": " Активността на референдума в Трън е 51,69% към 17 ч"}
{"url": "https://trud.bg/%d0%b4%d0%bd%d0%b5%d1%81-%d0%b4%d0%b0-%d0%bf%d0%be%d1%87%d0%b5%d1%80%d0%bf%d1%8f%d1%82-306/", "text": "Ана Баракова, бивш депутат.Антоанета Марчева, кореспондент на в. „Труд“ за Търговище и региона.Бисер Михайлов, областен управител на Благоевград, 48 г.Николай Спасов, кореспондент на в. „Труд“ за Пловдив и региона, 55 г.Петко Маринов, треньор по баскетбол, 68 г.Проф. Симеон Тасев, юрист, 74 г.", "date": "2017.06.11", "title": " Днес да почерпят"}
{"url": "https://trud.bg/%d1%81%d0%b0%d0%bc%d0%be%d0%bb%d0%b5%d1%82-%d0%ba%d0%b0%d1%86%d0%bd%d0%b0-%d0%b8%d0%b7%d0%b2%d1%8a%d0%bd%d1%80%d0%b5%d0%b4%d0%bd%d0%be-%d0%b2-%d0%ba%d1%8c%d0%be%d0%bb%d0%bd-%d0%bf%d0%be%d0%bb%d0%b8/", "text": "Трима мъже бяха задържани, след като самолет на авиокомпания „EasyJet”, изпълняващ полет от Любляна до Лондон, кацна извънредно на летището в Кьолн.Пилотът решил да приземи машината, след като пътници съобщили, че три съмнителни лица си говорели за „терористични работи“, се казва в полицейско изявление.Полицията извършила щателна проверка на самолета и е разпитала пътниците. Полицията иззе чанта, която принадлежи на един от заподозрените и я взриви извън самолета.Всичките 151 пътници са евакуирани успешно от самолета Еърбъс 319.Заради инцидента шест самолета бяха отклонени до други летища, а въздушният трафик бе забавен с часове.", "date": "2017.06.11", "title": " Самолет кацна извънредно в Кьолн, полицията арестува трима пътници"}
{"url": "https://trud.bg/%d1%81%d1%82%d0%b8%d0%b3%d0%b0-%d1%81%d1%82%d0%b5-%d1%81%d0%b8-%d0%bc%d0%b5%d1%80%d0%b8%d0%bb%d0%b8-%d0%b3%d1%80%d0%b8%d0%bf%d0%b5%d0%bd-%d0%b8%d1%82%d0%b5-%d0%b8-%d0%bf/", "text": "Докъде могат да стигнат конспиративните теории за нещастието в Черно мореВ края на тази седмица държавните мъже, че и жени, пак се хванаха за гушите. Формално поводите ги имаше – проблемите около строителството на прословутата „златна“ ограда по границата с Турция, заседанието на Консултативния съвет за национална сигурност (КСНС) при президента, казусът с превъоръжаването на армията с нови самолети и бойни машини на пехотата, та чак до т. нар. „хитлеристки поздрави“ на сегашни висши чиновници. Отнесе го един от изпълнителната власт, но сега обяснения трябва да дава и човек от президентската администрация. Вероятно след издънките с „Хайл Хитлер“ е спусната заповед по гарнизона: „Търси скрития „фашист“, за да им го върнем“.За капак – нещастие с един от трите ни морски хеликоптера „Пантер“, загина командирът му. Прибавете и разсекретената стенограма от 29 юни 2014 г. за съдбата на Корпоративна търговска банка… И ще се окаже, че утробата на българската политика отново се изпълни със и ражда злоба и отрова.Президентът Румен Радев е основателно ядосан – малка е летателната подготовка на българските пилоти. Затова стават нещастни инциденти в небето. Поради което трябва бързо да се върви към закупуване на нови изтребители. Така излезе, че уж постигнатият консенсус за едновременно развитие на всички видове въоръжени сили на последното заседание на КСНС, не е никакъв консенсус…Премиерът Борисов не остана длъжен – защо са предрешили да купуваме „Грипен“ за бойната авиация, когато той още не беше премиер? И се закани да разсекрети решението на специалната комисия, която по време на служебното правителство препоръча шведските нови изтребители пред употребяваните португалско-американски Ф-16. Като намеси незнайно защо в казуса и лидерката на БСП Корнелия Нинова, чиято партия единствена била против да се вдигне бюджета за отбрана до 2 процента от брутния вътрешен продукт. Точно заради това катастрофират хеликоптерите, нали! Иначе, за кой ли път го казваме и пишем – нищо не е предрешено – правителството и парламентът ще решават какво и кога ще купуваме. Както и откъде ще намери държавата пари за това. Но това са подробности извън публичното говорене.За обикновения гражданин, зрител и читател обаче остава внушението, че цената на падналия в Черно море хеликоптер е равна на парите, които правителството дава за увеличаване на пенсиите.Конспиративно погледнато, катастрофата в Черно море и нелепата гибел на командира Анастасов може да се дължат и на самия президент Радев. Защото точно той предния ден ходи да изфорсира в небето американски Ф-15 от базата в Граф Игнатиево, вместо лично да командва учението в акваторията на Черно море. Можем да отидем и по-далече. Теории колкото искаш. Ето ви една в стил „хибридна война“. Къде стана инцидентът с „Пантер“-а? На 7 километра срещу устието на Камчия. Какво има там? Огромен руски Санаторно –оздравителен комплекс, построен от бившия кмет на Москва Лужков, лентата я рязоха навремето заедно с Борисов. Та в този руски „анклав“ на родното море почиват ветерани от войните и деца. Първите са калени в битките в Афганистан спецназовци, а вторите си играят на бойни действия. Значи не е невъзможно високотехнологичен лазерен лъч от китайско детско фенерче да е заслепил пилотите и така да е осуетил НАТО-вското присъствие на България в Черно море.Истината е, че в началото на мандата на третото правителство на Бойко Борисов и първите стъпки на новия президент Румен Радев, не само прехвърчават, а направо пламват искри.Неясно е какво точно имат да делят двамата. Пълномощията на единия нямат нищо общо с правомощията на другия. Затова е измислено разделението на властите, законодателната инициатива и мнозинството в парламента, което крепи кабинета.Имаме чувството, че премиер и президент са все още на етапа да доказват кой е по-голям мъжкар в политиката. Нещо напълно излишно и ненужно – и двамата са си мъжкари. Тогава за какво е този шум? Досещаме се – защото ги дават по телевизора. А без телевизор някои може да посегнат към хладилника. И да се окаже, че той, както е от доста години насам, пак е празен…", "date": "2017.06.11", "title": " Стига сте си мерили “Грипен”-ите и “Пантер”-ите\t\t\t"}
{"url": "https://trud.bg/%d0%ba%d0%be%d0%bb%d0%b0-%d0%bf%d0%be%d0%bc%d0%b5%d1%82%d0%b5-%d0%bf%d0%b5%d1%88%d0%b5%d1%85%d0%be%d0%b4%d1%86%d0%b8-%d0%bf%d1%80%d0%b5%d0%b4-%d0%b3%d0%b0%d1%80%d0%b0%d1%82%d0%b0-%d0%b2-%d0%b0%d0%bc/", "text": "Кола удари осем души край главната железопътна гара на Амстердам. Шестима от тях са откарани в болница, като двама са в тежко състояние.Колата е била паркирана незаконно близо до централната железопътна гара. Когато до нея се приближили полицаи, водачът на колата внезапно потегля, удря няколко пешеходци и след това се блъска в подпорна стена.Полицията в Амстердам потвърди, че няма данни за участие на терористи в инцидента. Шофьорът очевидно е психично болен, но все пак е арестуван.Шест от ранените са хоспитализирани, съобщи говорителка на полицията, а двама са в тежко състояние.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.11", "title": " Кола помете пешеходци пред гарата в Амстердам"}
{"url": "https://trud.bg/%d0%bb%d0%b8%d0%b1%d0%b8%d0%b9%d1%81%d0%ba%d0%b0-%d0%b3%d1%80%d1%83%d0%bf%d0%b8%d1%80%d0%be%d0%b2%d0%ba%d0%b0-%d0%be%d1%81%d0%b2%d0%be%d0%b1%d0%be%d0%b4%d0%b8-%d1%81%d0%b5%d0%b9%d1%84-%d0%b0%d0%bb/", "text": "Либийска въоръжена групировка обяви, че е освободила синa на либийския диктатор Муамар Кадафи – Сейф ал Ислам, предадоха световните агенции.Бригадата „Абу Бакр ас Садик“, една от въоръжените групи, които контролират либийския град Зинтан, твърди, че синът на Кадафи е бил освободен вчера в съответствие със закон за амнистия, обнародван от парламента, установил се в източната част на страната.„Решихме да освободим Сейф ал Ислам Кадафи. Той вече е свободен и напусна град Зинтан“, се казва в съобщение във фейсбук.Срещу сина на Кадафи има заповед за арест на Международния наказателен съд. Той е издирван във връзка с престъпления срещу човечеството, извършени по време на осемте месеца на бунт в Либия, довели до свалянето и смъртта на баща му Муамар Кадафи през 2011 г.Сейф ал Ислам бе арестуван през ноември 2011 г. при опит да избяга от Либия в Нигер. Той бе пратен в затвор в Зинтан под контрола на „Абу Бакр ас Садик“.Същевременно срещу него започна процес в Триполи и през юли 2015 г. той бе осъден задочно на смърт заради ролята си в кървавото потушаване на бунта. Но властите на град Зинтан отказаха да предадат Сейф ал Ислам на либийските столични власти, с които неедократно воюваха след падането на режима на Кадафи.Същата бригада, която сега съобщава за освобождаването на Сейф ал Ислам, съобщи подобно нещо и миналата година през юли, но после властите на Зинтан опровергаха информацията. Сега обаче новината за освобождаването на Сейф ал Ислам бе потвърдена от Военния съвет на Зинтан. Според либийски медии синът на Кадафи вече е в град Байда в източната част на Либия.", "date": "2017.06.11", "title": " Либийска групировка освободи Сейф ал Ислам, сина на Кадафи"}
{"url": "https://trud.bg/%d0%bf%d1%80%d0%be%d1%89%d0%b0%d0%b2%d0%b0%d0%bc%d0%b5-%d1%81%d0%b5-%d1%81%d1%8a%d1%81-%d0%b7%d0%b0%d0%b3%d0%b8%d0%bd%d0%b0%d0%bb%d0%b8%d1%8f-%d0%bf%d0%b8%d0%bb%d0%be%d1%82-%d0%bc%d0%b0%d0%b9%d0%be/", "text": "С пълен военен церемониал ще бъде погребан пилотът майор Георги Анастасов в родния му град Ямбол. Това съобщиха от пресцентъра на Министерство на отбраната.Анастасов загина в петък по време на учение „Черно море – 2017“, след като хеликоптерът, който пилотираше, падна в морето. Със заповед на военния министър той беше посмъртно повишен в майор.На поклонението ще присъстват министърът на отбраната Красимир Каракачанов, висши офицери и военнослужещи от трите вида Въоръжени сили.Поклонението пред тленните останки на пилота ще се състои от 11.00 часа в ритуалната зала на Централните гробища в града. Погребението ще бъде от 12.00 часа.По предварителни данни причината за катастрофата е удар в предната мачта на фрегатата „Дръзки“, но се очаква разследването на инцидента да продължи около месец. До приключването му останалите хеликоптери в авиобаза „Чайка“ няма да летят.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.11", "title": " Прощаваме се със загиналия пилот майор Георги Анастасов"}
{"url": "https://trud.bg/%d0%b2%d1%80%d0%b0%d1%87%d0%ba%d0%b0-%d0%b8%d0%bb%d0%b8-%d0%bb%d0%b5%d1%87%d0%b8%d1%82%d0%b5%d0%bb-%d1%81%d1%82%d0%b5-%d1%81%d0%bf%d0%be%d1%80%d0%b5%d0%b4-%d0%b7%d0%be%d0%b4%d0%b8%d1%8f%d1%82%d0%b0/", "text": "ОвенЕкзорсистАмбицира ли се Овенът повдига не планини – повдига долини направо! Търсите ли екзорсист, повикайте специално Овен, защото енергията му е несломима. Ако ви трябва магия за любов, търсете врачка, родена под този знак – те са най-добрите. Дори да не е маг, овенът ще ви свърши работа, ако искате да ви зареди талисман или амулет. Само прочетете в гугъл как става това и му обяснете, защото той няма търпение да чете сам.ТелецПривлича париОт всички вълшебства на Телците им се удава само едно: да ви омагьосат така, че да изкарвате пари. Повече пари! Могат го дори и без специални ритуали и заклинания за привличане на богатство. Магията действа само ако Телецът е сексуално и емоционално задоволен и мърка, щастлив като сита котка на припек. Изпълнено ли е това условие, би могъл да ви превърне в златоносна мина, дори и да не използва котел с „мъх от прилеп, клюн на сова, от усойница отрова“.БлизнациТелепатиНай-мощният магически талант на Близнаците е свързан с човешкия ум. Дори и без да си играят с нечисти сили и астрали, Близнаците сякаш четат мислите ви. Но с помощта на малко ясновидски способности стават същински телепати. Затова не се доверявайте на гледачка на кафе, боб или карти, ако е родена под този знак. Всевиждащият й поглед прониква в главата ви и тя просто ще ви каже това, което бихте искали да чуете. Имат природен талант за астрална проекция.РакЯсновидецПодвластни на Луната, Раците са едни от най-добрите гадатели на кристална топка, златен глобус или обсидианово огледало. Освен да предсказват бъдещето, представителите на водния знак правят най-добрите заклинания за вярна любов, добри деца и здраво семейно огнище. Но за да хване декиш магията, имат нужда от пълна тишина и спокойствие, докато извършват ритуала. Обикновено сънищата им показват, даже и да нямат други свръхестествени способности.ЛъвЦери безплодиеЛъвът рядко има телепатични, ясновидски, магически или каквито и да е недоказани от науката способности. Но когато има, силата му е огромна. Това е така, защото родените под знака на Лъва притежават мощна лична енергия. Представителите на този Огнен знак са могъщи изцерители. Те са най-полезни при безплодие и заболявания на гръбначния стълб, гърба и сърцето. Лъвица беше лечителката и пророчица Вера Кочовска.ДеваЛечителОт всяка Дева врачка не става. Защо? Защото Девата е създание трезвомислещо. Предпочита заключенията и съветите й да стъпват на реална основа. Логиката и фактите имат несравнимо по-голяма тежест от фантасмагориите и разкривените фигурки в чашата от кафе. Уважаващата себе си Дева по-скоро би гледала на карти таро. Способни лечители са – зареждат вода, работят с биоенергии, но повече вярват на традиционни методи, като фрикции с ракия или масло от рапица.ВезниЗвероукротителКато изключим свръхестествените им способности да укротяват врагове и приятели, както и да омайват представители на противния пол, Везните са едни най-обикновени телепати. Чуждите мисли за тях са отворена книга. С лекота разчитат какво се крие зад постъпките на хората и предвиждат следващите им действия, въпреки че благоразумно се преструват, че нищо не знаят. Единственият проблем е, че губят интуицията си, когато става дума за близките им хора или за човек, в когото са влюбени.СкорпионЧерен магТо е ясно – Скорпионът е потайният властелин на черната магия. Дали в действителност борави със зловещи сили и властва над същества от преизподнята, или просто се възползва от човешката глупост и гениалната си манипулативност, Скорпионът така или иначе умее да всява страх у суеверните. Отделно от това има силна интуиция, която винаги му подсказва кога се опитват да го излъжат. Ако ви е трябва силна защитна магия, обърнете се към магьосник Скорпион.СтрелецДуховен учителЧовекът, който ще ви поведе за ръка към духовното просветление, окултното знание и мъдростта, най-вероятно ще е роден под този Огнен знак. Със самото си присъствие Стрелците облекчават депресивните състояния и неутрализират негативните мисли на хората около себе си. Те са неизчерпаем извор на вяра в човека, оптимизъм и щастие. Източник на тези вълшебни качества е тяхната позитивна нагласа, която намира изява в любимата им реплика: „Всичко ще е наред.“КозирогМоже всичкоКозирогът е универсален магьосник. Бива го във всички тайни и нечисти дела. Отличен телевизионен гадател и изцелител е – само му дайте телевизионно време и набързо ще набере постоянни клиенти. Стига да си постави за цел, може да придобие магически сили, дори и по природа да не е надарен с такива. Притежава интуитивни познания за окултното, които черпи от мъдростта на предците си. Най-добре му се получават заклинания за намиране на изгубени пари и магии за богатство.ВодолейЧупи оковиНай-правилно е да търсите врачката, баячката или ходжата Водолей, когато ви е нужно да се освободите от някакъв вид окови – от тираничен родител или брачен партньор, от деспотичен шеф или от банков кредит. А също и ако се опитвате да се отървете от зависимост – алкохолна, никотинова или към наркотични вещества. Водолеите имат ясновидски талант, те са и добри лечители. Удава им се астралната проекция, тоест могат да пътуват извън тялото си с помощта на астрален двойник.РибиСънуватОсъзнатото сънуване е едно от нещата, които се получават най-добре на представителите на зодиакалния знак Риби. Те черпят информация от съня с лекотата, с който останалите знаци четат вестник. Лекуват с по-мощта на внушение и са толкова убедителни, че могат да накарат и сакат да проходи. Общуват свободно с духове и същества от невидимия свят, като дори го смятат за напълно нормално. Ключът към тези способности е живото им въображение, което буквално може да променя действителността.", "date": "2017.06.11", "title": " Врачка или лечител сте според зодията?"}
{"url": "https://trud.bg/%d0%be%d0%b1%d0%bb%d0%b0%d1%87%d0%bd%d0%be-%d0%b8-%d0%b4%d1%8a%d0%b6%d0%b4%d0%be%d0%b2%d0%bd%d0%be-%d1%89%d0%b5-%d0%b5-%d0%b2%d1%80%d0%b5%d0%bc%d0%b5%d1%82%d0%be-%d0%b4%d0%bd%d0%b5%d1%81/", "text": "Облачно и с краткотрайни валежи, в следобедните часове придружени с гръмотевици, ще бъде времето днес. Температурите ще се понижат макар и слабо, показва справка в сайта на НИМХ при БАН. Максималните ще бъдат между 21° и 26°.Над планините ще се развива значителна купесто-дъждовна облачност, ще има валежи, придружени с гръмотевици. По най-високите върхове на Рила и Пирин дъждът ще преминава в сняг. Ще духа слаб до умерен североизточен вятър. Максимална температура на височина 1200 метра – около 15°, на 2000 метра – около 8°.Над Черноморието ще има временни увеличения на облачността, но превалявания са малко вероятни. Максимални температури на въздуха – между 21° и 25°. Температурата на морската вода е между 19° и 21°, вълнението на морето ще е 1-2 бала.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.11", "title": " Облачно и дъждовно ще е времето днес"}
{"url": "https://trud.bg/%d0%b4%d0%b5%d0%bf%d1%83%d1%82%d0%b0%d1%82%d0%b8%d1%82%d0%b5-%d0%be%d1%82-%d0%b1%d1%81%d0%bf-%d0%bf%d1%80%d0%b8%d0%b5%d1%85%d0%b0-%d1%81%d0%b2%d0%be%d0%b9-%d0%b5%d1%82%d0%b8%d1%87%d0%b5%d0%bd-%d0%ba/", "text": "На семинар в Боровец парламентарната група на „БСП за България“ реши: всеки понеделник – депутат в община; организиране на постоянни приемни; всеки месец във всяка община ще присъства депутат от БСП; след изнесените заседания на ИБ на БСП ПГ „БСП за България“ тръгва из страната, съобщи пресцентърът на партията.Председателят на БСП Корнелия Нинова каза пред депутатите и членове на ИБ на БСП: „Повече не искам да чувам упрека на хората: „Вие ни търсите само по избори“. Ще засилим връзката – ПГ, областни и общински ръководства на партията. 47 от вас са нови лица, опрете се на опитните хора от БСП, отнасяйте се с уважение към тях, ползвайте техния опит. В нашата партия връзките между поколенията винаги са били силни.“Зам.- председателят на БСП Кирил Добрев се обърна към колегите си: „Ако има нещо по- лошо от това да не ходите в региона си е да обещаете и да не го изпълните. Не обещавайки невъзможни неща.“Отчитайки високата степен на недоверие на българските граждани към народните представители и съзнавайки своята отговорност за възстановяване и опазване на авторитета на Народното събрание, „БСП за България“ прие Кодекс за етично поведение на членовете на парламентарната група. Досега няколко парламента не успяват да приемат етичен кодекс.Народните представители от „БСП за България“ нямат право да използват служебното си положение за лична изгода, за получаване на привилегии или освобождаване от задължения, да прикриват свои незаконни действия или да избегнат наказание. Депутатите не могат да разкриват или да се възползват за лични цели от информация, получена в качеството им на народни представители или членове на парламентарната група. Не е позволено на народните представители от левицата да използват служебни средства или коли за лични пътувания в страната и чужбина. В Етичния кодекс са записани и специални правила срещу корупция и конфликт на интереси.Депутатите обсъдиха законите, които ще защитават в НС. Те са в пълно съответствие с обещаното в предизборната кампания. „Ние не сме ГЕРБ или ОП. Всичко казано в думи, ще стане действие“- заяви Корнелия Нинова.", "date": "2017.06.11", "title": " Депутатите от БСП приеха свой етичен кодекс"}
{"url": "https://trud.bg/%d0%b5%d0%ba%d0%be%d0%bf%d1%80%d0%be%d0%b4%d1%83%d0%ba%d1%82%d0%b8-%d0%b8-%d1%80%d0%b5%d1%86%d0%b5%d0%bf%d1%82%d0%b8-%d0%bd%d0%b0-%d0%b1%d0%b0%d0%b1%d0%b0-%d1%81%d0%b0-%d1%85%d0%b8%d1%82-%d0%bf%d1%80/", "text": "“Какво е ово? Тайна! Каква тайна? Сладка тайна!” Чудно хубава реклама на шоколадови бонбони, вървеше по сръбската телевизия, докато у нас цареше социализъм и бонбоните бяха кът, а реклами въобще нямаше.Сега и у нас е като в Сърбия някога. Невероятно оживление и отлично настроение. Малки и големи сноват между отрупани с лакомства щандове, питат, разпитват, опитват и лакомо похапват. И планират да дойдат утре пак. Такава е атмосферата на изложението “Десерт фест”, организирано от Българската търговско-промишлена палата и Центъра за фирмено обслужване.Европейска академия за обучение и развитие е представена с екзотична продукция на свои ученици. Те са вложили усилия в изработката на сладкиши с нестандартни вкусове, които напомнят аромата на билков чай от много цветове и специалитети като студен чийзкейк с лавандула.Откакто е стартирала образователната програма на академията, в готварство и сладкарство са се обучили повече от 600 курсисти. “90 на сто от тях са реализирани”, категорична е Андреана Андреева, мениджър по обученията в Европейската академия.Всички, ама всички производители на “Десерт фест” са заложили на здравословното хранене. Шуменска фирма предлага билки от Шуменското плато, за който е знайно, че е един от най-силните енергийни райони в България.Уникално малиново вино е направено от сертифицирани малини, отглеждани в Лакатник. Тези продукти, както и кафе, което се преработва у нас, са екзотиката на изложението.Истинското разнообразие, разбира се, е при основните десерти. Най–вече при шоколада.Децата искат шоколадови зайчета, тинейджърите – плочки от шоколад, мъжете предпочитат черен шоколад, а жените – рисувания и по-сладък. Организират се шоколадови семинари.Други майстори изработват кекс 100% ръчно и от 100% натурални продукти със сертификат. Рецептата е изпитана във времето – наследство е от баба.За ценителите на здравословното хранене се предлагат био суперхрани – кокосово брашно, протеинов микс, мака на прах, какаови зърна, студенопресовано кокосово масло и др. Могат да се опитат веган сладки със стевия и солети от лимец, приговяни без консерванти, оригинални гурмевеган десерти, сурови торти, шоколадови и безглутенови десерти, както и уникален чийзкейк, произведен с първото българско сирене от кашу с естествена ферментация.И днес на партера ЦУМ можете да посетете “Десерт фест” и се насладите на чудно хубави лакомства. Производителите не са ревниви и с удоволствие разкриват сладки тайни от кухнята. Щандът на Бобчо може да дари животСред всички сладки вкусотии има един щанд, който крие особени изкушения и изненади и може да дари живот. Щандът на Бобчо. Той е дарен от организаторите на близките на едно болно дете. Лакомствата тук се продават, за да се съберат пари за животоспасяващи процедури в турска клиника, след като капацитетът на българските лечебни заведения е изчерпан. Националният фонд за лечение на деца е отказал финансиране. Мотивът е, че лечението е експериментално. Но е единственото, което дава шанс за живот.Боби е диагностициран с церебрална парализа- квадрипареза и страда от полимикрогирия.За да получи шанс да живее, той има нужда от адекватно лечение. Семейството му е получило предложения от няколко турски болници, които препоръчват лечение с вливане на собствени стволови клетки, както и провеждане на специфична рехабилитация, за да помогнат на Боби да се пребори с тежкото заболяване.", "date": "2017.06.11", "title": " Екопродукти и рецепти на баба са хит при сладкарите\t\t\t"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%b1%d0%bb%d0%b8%d0%b7%d0%be-200-%d0%bc%d0%bb%d0%bd-%d0%bb%d0%b5%d0%b2%d0%b0-%d1%81%d0%b0-%d0%b8%d0%b7%d1%80/", "text": "Оградата по границата с Турция е готова – общо 234 км, 33 км от тях изградени при кабинета „Орешарски“. В момента имаме едно възпиращо съоръжение. Много ясно е разписано кой и как възлага в какви параметри да бъде изградено защитното съоръжение. Това заяви председателят на парламентарната група на ГЕРБ Цветан Цветанов по .Изтегляме КАТ от „Дървеница“, там всеки министър на МВР има дела за реституционни претенции. За да се реши този проблем, ще създадем място за София-град и София-област. Ще облекчим потока от автомобили, който се натрупва там, каза още Цветанов.Близо 200 млн. лева са изразходвани, при трудно достъпна местност е изградена едноредова ограда. Всичко е на база експертиза от хората, които имат наблюдения на терен.БСП постигнаха целта си, говорим за оградата, говорим за 160-те милиона. БСП казаха, че няма усвоено 1 евро от тези 160 млн., което е лъжа. 103 млн. евро са със сключени договори. Водим разговори при стартирани процедури да ни бъде удължен срока за усвояване, защото ЕК вижда какви усилия сме положили.Най-важното събитие от миналата седмица е знаковата визита на премиера Борисов във Франция и Германия. Оценката от канцлера Меркел е, че България полага много усилия да охранява външната граница на ЕС. Борисов се натоварва с посредническа роля, за да подобри отношенията между Турция и Европейския съюз. Другата седмица той ще пътува в Анкара, където има среща с премиера и президента на Турция.БСП никога няма да получат това, което постигнаха на президентсите избори, затова и се опитват да компрометират управляващите. Те направиха така, че да фокусират негативната енергия на обществото към ГЕРБ и нашия лидер.До 2024 г. ще достигнем 2% от БВП разходи за отбрана. В момента прецентът е 1.35, което е над средното за Европа.Разсекретяването на стенограмата за КТБ е най-изгодно за премиера – добре е, че излезе истината, но като цяло консултативният съвет е място, където дебатът е остър, с цялата истина на масата, за да се консолидираме. Ако знаеш, че нещо ще бъде разсекретено, ще бъдеш много по-обран. Има образувано досъдебно производство, времето ще покаже кой крив, кой прав. Ние знаем, че имаше проблем, той беше постигнат в управлението на Пламен Орешарски. Страната ни беше изолирана от реалните политически управления в ЕС.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.11", "title": " Цветан Цветанов: Близо 200 млн. лева са изразходвани за оградата"}
{"url": "https://trud.bg/%d0%b6%d0%b8%d1%82%d0%b5%d0%bb%d0%b8%d1%82%d0%b5-%d0%bd%d0%b0-%d1%82%d1%80%d1%8a%d0%bd-%d0%b3%d0%bb%d0%b0%d1%81%d1%83%d0%b2%d0%b0%d1%82-%d0%b2-%d0%bc%d0%b5%d1%81%d1%82%d0%bd%d0%b8%d1%8f-%d1%80%d0%b5/", "text": "Жителите на община Трън гласуват днес в местния референдум за възраждане на златодобива в района.Въпросът, на който ще отговарят гласи: ", "date": "2017.06.11", "title": " Жителите на Трън гласуват в местния референдум за златодобива"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d0%b1%d0%be%d1%81-%d0%bd%d0%b0-%d0%bd%d0%b4%d1%80%d0%b0%d0%b3%d0%b5%d1%82%d0%b0-%d0%b2-%d0%b1%d1%80%d0%b0%d0%b7%d0%b8/", "text": "Босът от калабрийската мафия „Ндрагета“ Винченцо Макри, който е обвинен в наркотрафик, е бил арестуван в Бразилия.Винченцо Макри бе арестуван на летището в Сао Паоло с фалшиви документи. С това завършват близо 2 години издирване на един от най-известните и опасни италиански престъпни босове, съобщава Deutsche Welle.Винченцо Макри, който е на 52 г., е от водещите босове на „Комисо“ – престъпен клан от „Ндрагета“, базиран в Сидерно, Калабрия. Смята се, че „Ндрагета“ е най-силната мафиотска структура в Италия, която отдавна е задминала сицилийската „Коза Ностра“.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.11", "title": " Арестуваха бос на „Ндрагета“ в Бразилия"}
{"url": "https://trud.bg/%d0%b2%d0%b5%d0%bd%d1%81%d0%b0%d0%bd-%d0%b2%d0%b8%d0%bd%d0%b5%d0%bb-%d0%be%d1%81%d1%82%d0%b0%d0%bd%d0%b0-%d1%82%d1%80%d0%b5%d1%82%d0%b8-%d0%b2-%d0%b3%d0%bb%d0%b0%d1%81%d1%8a%d1%82-%d0%bd/", "text": "20-годишният , не успя да спечели „Гласът на Франция“. Той се класира трети с 23,7% от гласовете на зрителите.Победител стана Лизандро Кукси, който получи 32,4% от вота, следван от Люси с 26%. На четвърто място се нареди италианецът Никола Каваларо с 17,9%, съобщава .Като малък Венсан е осиновен от френско семейство. Той почти не вижда, но е надарен с невероятен слух и може веднага да възпроизведе всяка мелодия, която чуе. Едва четиригодишен започва да свири на пиано.Опитва да кандидатства в консерваторията, но не е приет, тъй като никой от преподавателите не владее брайловата азбука за ноти. Две години учи в специализирано училище за акордьори на пиано, после постъпва в училище за радиожурналистика и накрая се посвещава на музиката.От лятото на 2015 г. свири във фоайето на гара „Сен Лазар“ на пиано, поставено на разположение на хората, преминаващи в чакалните. Именно в един такъв ден е забелязан от сътрудничка на риалити шоуто „Гласът на Франция“, която чака приятелка.Венсан даде заявка за силно присъствие на сцената още с появата си на кастингите и попадна в отбора на британско-ливанския певец Мика, след което много бързо се превърна в сензация във Франция. Той неведнъж изправи на крака публиката и журито.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.11", "title": " Венсан Винел остана трети в „Гласът на Франция“"}
{"url": "https://trud.bg/%d0%ba%d0%b7%d0%bf-%d0%bd%d0%b0%d0%b4%d1%83%d0%b2%d0%b0%d0%b5%d0%bc%d0%b8-%d0%b8%d0%b3%d1%80%d0%b0%d1%87%d0%ba%d0%b8-%d0%bc%d0%be%d0%b3%d0%b0%d1%82-%d0%b4%d0%b0-%d0%bd%d0%b0%d0%bf%d1%80%d0%b0%d0%b2/", "text": "Лято и море без надуваемите дюшеци и възглавнички особено за децата е почти немислимо… Заедно с водните пързалки, замъците и батутите те правят плажа по-цветен и забавен. Но има някои въпроси, свързани с безопасността, които стоят както по отношение на децата, така и на възрастните при ползването на този тип продукти.За това предупреждава Комисията за защита на потребителите (КЗП) преди началото на активния летен сезон.Преди всичко тези изделия трябва да отговарят на изискванията за безопасност. В противен случай съществува риск от удавяне, в резултат от заплитане или впримчване на крайниците или дори на тялото над или под повърхността на водата, внезапна загуба на плаваемост или преобръщане на средството.Глобален доклад на Световната здравна организация (WHO) посочва удавянето като третата водеща причина за внезапна смърт. Според проучването в Европа най-рискова е групата на децата на възраст от 10 до 14 години. Сред един от водещите фактори се посочва именно пребиваването около непознати водни площи с цел туризъм.Когато избирате надуваем артикул за плажа, обърнете внимание дали няма някакви видими несъответствия.Плаващите седалки за деца, например трябва да бъдат в ярки и наситени цветове, което ги прави по-лесно забележими и би помогнало за по-бърза реакция в случай на инцидент при ползването им във водата. Острите ръбове и ъгли на надуваемите предмети могат да причинят нараняване. Същият риск крие и наличието на щифтове в краищата на регулиращи шнурове. Опасно е също клапаните за надуване или запушалките да стърчат повече от 5 мм над повърхността на изделието, когато то е надуто.Всички надуваеми стоки трябва да имат определена задължителна маркировка на български език.Тя включва предупредителни надписи, които трябва да бъдат отпечатани или щамповани с удебелен шрифт с височина не по-малка от 5 мм. Предупрежденията са: „ВНИМАНИЕ, РИСК ОТ ПРЕОБРЪЩАНЕ” и „ДА НЕ СЕ ИЗПОЛЗВА” от потребители извън определения диапазон за тегло или възраст, в плитки води, разбиващи се вълни или вани. Задължително е и поставянето на информация, че продуктът не предпазва от удавяне, че винаги трябва да се надуват напълно всички въздушни кухини и да се използва само под постоянно наблюдение и в директен достъп.Седалките за плуване трябва да имат допълнително уточнение, че не представляват водни играчки. Необходимо е да е посочено и теглото на децата, за които са подходящи. Също така е задължително цитирането на европейския стандарт за безопасност EN 13138-3, както и името или търговската марка на производителя, вносителя или доставчика.В България надзорът се осъществява от Комисията за защита на потребителите и от Държавната агенция по метрологичен и технически надзор в зависимост от вида на надуваемото изделие. Проверките имат за цел да установят отговаря ли на посочените в съответните стандарти изисквания за безопасност, както и налице ли са задължителните маркировки и предупредителна информация.Ако възникнат съмнения относно съответствието с изискванията за безопасност, се взимат проби за лабораторни анализи, като в този период продажбата на продукта временно се забранява. В случай че се окаже опасен, той се спира от продажба и се изтегля от търговската мрежа.Преди началото на миналия активен летен сезон КЗП предотврати вноса на над 8500 надуваеми артикула, сред които дюшеци и шезлонги. Те бяха спрени още на границата, поради липса на маркировки и документи за съответствие с изискванията за безопасност.Истината е, че децата обожават надуваемите предмети! Но дори при избора да сме се съобразили с всички препоръки по отношение на видимите несъответствия и стандартите за безопасност, има свързани с експлоатацията обстоятелства, които също не бива да бъдат пренебрегвани.Надуваемите предмети са леки и пълни с въздух. По-силен порив на вятъра може лесно да отнесе дори от брега навътре в морето оставено без надзор дете върху надуваем дюшек, например. Случва се бързо, често внезапно и поради това не е лесно да се реагира, за да се окаже помощ.Експерти предупреждават, че рисковете за най-малките във водата са наистина сериозни и дават важни съвети и предупреждения при пребиваването около водни площи и водоеми:* Не оставяйте децата без наблюдение, когато ползват надуваеми предмети както във вода, така и на сухо. * Поставяйте на децата безопасни помощни средства за плаване (раменки, жилетки), но не разчитайте само на тях. * Когато избирате надуваемите изделия, уверете се, че са придружени със задължителните маркировки и информация, както и че отговарят на изискванията за безопасност. * Проверете за наличието на щампа с номера на стандарта за безопасност. * Имайте предвид, че децата не вдигат никакъв шум, когато се давят и това може да се случи в непосредствена близост до други хора, без изобщо те да разберат. * Дете може да се удави в рамките на 30 секунди при това само в 4 см вода. * Възможно е да настъпи задушаване от закъсняло удавяне до 24 часа след напускане на водата, ако дори и малко количество вода се вдиша в белите дробове. * Подрастващите са по-склонни да заемат рисково поведение около водата.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.11", "title": " КЗП: Надуваеми играчки могат да направят лятото опасно"}
{"url": "https://trud.bg/%d0%bb%d0%b8%d1%86%d0%b5%d0%b2%d0%b8-%d0%be%d0%bf%d0%be%d1%80%d0%b8-%d0%bf%d1%80%d0%b5%d0%b4-%d0%bd%d1%81-%d1%81%d0%bf%d0%be%d1%80%d1%82-%d1%81-%d0%ba%d0%b0%d1%83%d0%b7%d0%b0/", "text": "34-годишният Лазар Радков от София, който в четвъртък прави лицеви опори пред Народното събрание, е вдъхновен от идеята „да промени манталитета на българите, като подобри здравословното им състояние посредством спорт“.Той и десетки негови съмишленици, събрали се пред НС, си бяха поставили задачата да правят лицеви опори 180 секунди – всеки, колкото може. Целта на демонстрацията – привличане на общественото внимание към факта, че българите са на последно място по движение в Европа и на челни позиции по сърдечно-съдови заболявания.Защо пред парламента, а не в някой парк? Там са хората, които в повечето случаи определят живота на българина, обясни Лазар пред „Труд“: „Исках да се получи като един контраст. Не че смятам, че депутатите трябва да мотивират българина да тренира. Не трябва да идва отгоре надолу, а отдолу нагоре. Искам с огънчето, което съм запалил, да активизирам и другите хора“.А защо точно лицеви опори, а не коремни преси например? Подтекстът се криел в метафора: когато животът те повали по лице, трябва да се изправиш – както в упражнението.Той се занимава с персонално трениране вече десет години, има си собствен клуб и екип от треньори. Преди месец и половина му хрумва идеята да направи експеримент със себе си. Решава да започне да тренира всеки ден в продължение на 30 дни с някакъв тип движение – упражнения във фитнес зала, йога, тичане, каране на колело, дори само разтягане. След като месецът минава, му хрумва да въвлече в това колкото се може повече хора. Така се стига до тази събота, когато в столичния Южен парк той откри официално кампанията си „Да мотивираме 1 000 000 българи да тренират всеки ден“.Лазар иска да мотивира хората да тренират по един месец, а след като разберат колко е полезно, да продължат с движението. „Когато здравето на човек е добро и той е в по-добра кондиция и мозъкът му работи по-добре, има повече енергия и е по- привлекателен за останалите. Освен това е по-креативен, продуктивен, ще има желание да прави още повече неща“, нахъсва последователи Лазар.Идеята му е подкрепена от много негови приятели, още преди официалния старт вече е имало над 20 участници. Всички те снимат тренировките си или пък ентусиазират приятели да се включат. Ще има награди за тези, които са споделили най-интересната история от дните на своя експеримент.Лазар е категоричен: „Времето за тренировка няма значение. И пет интензивни минути са напълно достатъчни, но го прави 30 дни, всеки ден. В това предизвикателство най-важният си ти самият, да се погрижиш за себе си, за да си пълноценен човек, партньор и качествен родител, а след това ставаш и пример за подражание на хората за теб“.А защо кампанията се е прицелила в цял милион българи? „Много е, но ако нямаме високи цели, няма да имаме и високи резултати“, смята Лазар Радков.Той анонсира, че ще продължи с лицевите опори – пред НС и на други места.", "date": "2017.06.11", "title": " Лицеви опори пред НС – спорт с кауза\t\t\t"}
{"url": "https://trud.bg/%d0%b4%d0%b5%d1%81%d0%b5%d1%82%d0%ba%d0%b8-%d0%bf%d0%be%d0%ba%d0%b0%d0%b7%d0%b0%d1%85%d0%b0-%d1%83%d0%bc%d0%b5%d0%bd%d0%b8%d1%8f-%d0%b2-%d0%bf%d0%bb%d0%b5%d1%82%d0%b5%d0%bd%d0%b5%d1%82%d0%be-%d0%b2/", "text": "Десетки малки и големи показаха умения в плетенето, което бе организирано в Етнографския музей на открито / ЕМО / „Етър” в Габрово. Някои плетоха в името на своя кауза, други за удоволствие, а трети от любопитство.Не всеки може да плете, но всеки може да се научи. Плетенето има силно социално значение, тъй като сближава хората. В това са убедени участниците в инициативата „На седянка с куки и шарени кълбета”, която се проведе на 10 юни в Етнографски музей на открито „Етър”, като част от проявите, свързани със Световния ден на плетенето.На няколко места в музея посетителите можеха да видят различни начини на плетене – с една, с две или с пет куки. Да се научиш да плетеш Калоферска дантела за един ден е невъзможно, но туристите имаха възможността да наблюдават уменията на няколко майсторки от Горна Оряховица и да чуят интересните им разкази за историята на това занятие, благодарение на което много семейства в миналото успяват да построят къщите си.За едни плетенето успокоява, за други е интересно, за трети – кауза. „Изплети топлина”, така са нарекли своята кампания група хора, които създават облекла за бездомните. Маргарита Соколова от София е двигател на идеята. Тя идва в ЕМО „Етър”, за да популяризира плетенето в полза на хората в нужда и около нея бързо се събират много посетители, особено деца.„Подкрепяме бездомните вече шест години. Плетем шапки, шалове и ръкавици, за да се стоплят хората в нужда в студените зимни дни. Вече сме стоплили шест хиляди бездомни”, разказва Маргарита Соколова без да спира да показва на малчуганите около себе си първите стъпки в плетенето.Деца, жени и мъже се учат да плетат, увлечени от „Мисия топлина”. „Чрез плетенето успяваме да съберем и хората в нужда, и плетящите, и дарителите, които предоставят прежда. Не е необходимо да имаш определен социален статус, за да участваш в такава благотворителната инициатива, просто трябва да имаш желание.” Опитът на Маргарита Соколова показва, че бездомните хора в България са много. Тя цитира становища на неправителствени организации, според които става въпрос за над 100 000 души. Официалната статистика драстично се разминава с това твърдение.„За институциите, за да си бездомен, трябва да отговаряш на определени критерии, да пребиваваш в някакъв тип социално заведение. Много бездомни не стигат изобщо до там.”В Луковит има жена, която спи под мост. Това казват две момичета – Божидара и Преслава на 12 години, които са седнали с куки в ръцете до Маргарита на Чардака на Табаханата в ЕМО „Етър” и се заслушват в думите й. Летните си ваканции момичетата прекарват на село и вече се замислят да помолят бабите си да ги научат да плетат.Близо до Книгопродавницата в музея жени от разградското село Побит камък обсъждат доста по-весели теми. Една от тях е: „Могат ли мъжете да се научат да плетат?”. С известно съчувствие те поглеждат куките в мъжките пръсти, бавните движения и сериозната концентрация и отсичат, че най-лесно се плете на една кука. Това предизвиква учудването на представител на силния пол, който е проявил любопитство и се е осмелил да заплете бримки от подадената му прежда.Андон Черковски от Стара Загора насърчава съпругата си Димитринка да покаже своите умения. Семейството е дошло специално за Деня на плетенето в ЕМО „Етър”. „Моята съпруга се научи да плете сама, ползвайки интернет. Чете много сайтове, включително и английски. Събират се с нейни приятелки и споделят опит. Заниманието е интересно, има много неща от миналото, които се преоткриват днес. Много млади хора предпочитат да си купят ръчно изработени неща – шалове, шапки, ръкавици”, уверява Андон Черковски. Той не се колебае да доведе съпругата си в ЕМО „Етър” за Деня на плетенето, но увереността му значително спада, когато жените от разградското село Побит камък му връчват куките. Те членуват в читалище „Самообразование” и представят плетене на една, две и пет куки. От малки са се учили да плетат от своите баби, харесва им и ги успокоява. Плетат без да поглеждат ръкоделието. Вместо това, могат да гледат сериала си. Представителките на читалището показват изплетен предмет с ширина над метър и дължина над метър и четиридесет, върху който е изобразена Богородица. Става ясно, че са го донесли да го представят в ЕМО „Етър” пред повече хора, а иначе е дарение за църквата в селото, където предстои да бъде сложен на една от стените.Плетенето с пет куки може да е голям майсторлък, но всъщност важни са естетическите качества на плетивото. Първите плетачки, които днес можеха да бъдат видени при влизане в музея изработваха плетива с една кука.Наистина, не всеки може да плете, но всеки може да се научи. В Световния ден на плетенето на открито в ЕМО „Етър” се включиха и виртуози с куките, и любители, и начинаещи. Плетоха жени, деца и дори мъже. Някои плетоха в името на своя кауза, други за удоволствие, трети – от любопитство. Всеки с убеждението, че след Световния ден на плетенето куките и шарените кълбета трябва да станат част от ежедневието на техните семейства.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.11", "title": " Десетки показаха умения в плетенето в етнографския музей „Етър” в Габрово"}
{"url": "https://trud.bg/%d0%b1%d1%81%d0%bf-%d0%bf%d1%80%d0%b5%d0%b4%d1%83%d0%bf%d1%80%d0%b5%d0%b4%d0%b8-%d0%b7%d0%b0-%d1%84%d0%b0%d0%bb%d1%88%d0%b8%d0%b2%d0%b0-%d1%81%d1%82%d1%80%d0%b0%d0%bd%d0%b8%d1%86%d0%b0-%d0%bd%d0%b0/", "text": "Създадена е фалшива страница във Фейсбук на председателя на БСП Корнелия Нинова, което имитира оригиналната, предупредиха от „Позитано“ 20.На страницата двойник са качени позиции, които не тя не е изразявала нито в лично качество, нито като председател на БСП.Оригиналната страница можете да откриете на този адрес: Проверка на „Труд“ показа, че двете страници имат идентични профилни снимки и тапети и потребителите лесно могат да бъдат подведени от фалшивата. Към момента тя е събрала 6356, докато оригиналната има 15 100.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.11", "title": " БСП предупреди за фалшива страница на Корнелия Нинова във Фейсбук"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80%d1%8a%d1%82-%d0%bd%d0%b0-%d0%be%d1%82%d0%b1%d1%80%d0%b0%d0%bd%d0%b0%d1%82%d0%b0-%d0%bd%d0%b0-%d0%bf%d0%be%d1%81%d0%b5%d1%89%d0%b5%d0%bd%d0%b8%d0%b5/", "text": "Министърът на отбраната Красимир Каракачанов ще се срещне днес с командването и инженерно-техническия състав на авиобаза „Граф Игнатиево“. Те ще запознаят министър Каракачанов със състоянието на авиационната техника, с която ВВС изпълняват задачите си по осигуряване на въздушния суверенитет на страна в интегрираната система за противовъздушната отбрана на НАТО. По време на срещата ще бъдат обсъдени конкретните превантивни действия и процедури за безопасност с цел предотвратяване на авиационни произшествия.Министърът на отбраната ще присъства днес и на поклонението пред тленните останки на загиналия пилот майор Георги Анастасов, което започва от 11 часа в ритуалната зала на Централните гробища в Ямбол. Погребението ще бъде от 12 часа и на него да изпратят своя колега ще дойдат висши офицери и военнослужещи от трите вида Въоръжени сили.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.11", "title": " Министърът на отбраната на посещение в авиобаза Граф Игнатиево"}
{"url": "https://trud.bg/%d0%bc%d0%be%d1%81%d0%ba%d0%be%d0%b2%d1%81%d0%ba%d0%b8-%d0%b7%d0%b0-%d0%b0%d1%80%d0%b5%d1%81%d1%82%d0%b8%d1%82%d0%b5-%d0%b2-%d0%b4%d0%b0%d0%b8-%d0%bd%d1%8f%d0%bc%d0%b0%d0%bc%d0%b5-%d1%81%d0%b0%d0%bd/", "text": "Транспортният министър Ивайло Московски не каза дали шефът на ДАИ – София ще се раздели с поста си заради разкритата схема за купуване и продаване на шофьорски книжки.„Ще се съберем с колегите в понеделник да анализираме случая. Искам още допълнителна информация от службите и ще вземем решение. Нямаме сантимент да покриваме когото и да е”, увери Московски по .Министърът коментира, че не знае колко души са се възползвали от престъпната схема, нито колко автошколи са замесени. „Няма проблем да се изиска да бъдат повторени практическите изпити”, каза още Московски.„За голямо съжаление, в България нещата трябва да съществуват в крайности. До началото на 90-те години системата беше в другата крайност, само държавата носеше отговорност за провеждането на изпитите. Впоследствие се допусна да бъде размита отговорността между автошколите и държавата. Стигна се дотам изпити да се провеждат на територията на автошколи, където пак неясно кой носи отговорност за начина на провеждане и резултатите. Сега най-вероятно ще отидем пак в тази крайност държавата да си носи сама отговорността, но да провежда изпитите така, че да бъдат максимално защитени”, отбеляза транспортният министър.По думите му на теоретичните изпити за шофьорска книжка в момента са взети всички мерки против корупция. „На листовки кандидатът вече сме го изолирали по такъв начин, че ако страда от клаустрофобия, сигурно ще му стане лошо”, отбеляза министърът. „На теорията за последните 7-8 месеца над 20 000 кандидати са се явили в звукоизолираните кабинки, без достъп до wi-fi, 4G, блутут и каквото и да е. Има камера, която отива директно в „Автомобилна администрация, за да се наблюдава изпитът”, посочи Московски.Той призна, че имиджово не е добре за нито една система, ако има корупционни практики в контролните й органи. „Нито на финансовия министър му е приятно, като ловят митничари, нито на министъра на вътрешните работи му е приятно, като ловят граничари, и на мен не ми е приятно”, допълни министърът.Той подчерта, че във всяка една от тези акции не съществува политически или друг чадър.„Получавайки данни за нерегламентирани практики много лесно бих могъл да уволня всички служители, за които имам съмнения. Но като ги уволня, след това ще дойдат други, ако средата и предпоставките са такива, че всеки един от тях да си позволява да върши нерегламентирани практики. По-добре да бъде извършена такава реализация, да бъдат събрани необходимите доказателства”, поясни Московски.„Когато се стигне до осъдителни присъди, това от само себе си ще дисциплинира системата”, допълни той.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.11", "title": " Московски за арестите в ДАИ: Нямаме сантимент да покриваме когото и да е"}
{"url": "https://trud.bg/%d0%bd%d1%83%d0%bc%d0%b8-%d1%80%d0%b0%d0%bf%d0%b0%d1%81-%d1%81%d1%8a%d1%81-%d1%81%d0%b5%d0%b4%d0%b5%d0%bc-%d1%80%d0%be%d0%bb%d0%b8-%d0%b2-%d0%b5%d0%b4%d0%b8%d0%bd-%d1%84%d0%b8%d0%bb%d0%bc/", "text": "Уилям Дефо с важна роля във фантастичната продукцияНуми Рапас, която се прочу със своята роля във научно-фантастичният приключенски хорър трилър на сър Ридли Скот “Прометей”, е поела сериозното предизвикателство да изпълни цели седем роли в един филм. Това е фантастичния трилър Seven Sisters (още известен като What Happened to Monday).Действието на Seven Sisters се развива в бъдещето, в което правителството забранява със закон семейните двойки да имат повече от едно дете. Един изобретателен баща (Уилям Дефо) обаче отглежда у дома си седем идентични сестри близначки. Всяка една носи името на ден от седмицата и излиза навън единствено в деня, на който е кръстена, като всичките приемат една и съща самоличност – на Карън Сетман. Когато Мъндей (Понеделник) изчезва безследно, останалите трябва да се преборят с ограниченията и опасностите, за да разберат какво се е случило със сестра им.Режисьор на филма е Томи Виркола (”Dead Snow”, “Хензел и Гретел: Ловци на вещици”), а сценарият е дело на Макс Боткин (”Opposite Day”) и Кери Уилямсън (”Детектив Алекс Крос”). В ролите ще видим Нуми Рапас, Уилям Дефо, Глен Клоуз, Робърт Уагнър, Крисчън Рубек, Маруан Кензари и др. Очаква се филмът да тръгне по кината през лятото.", "date": "2017.06.11", "title": " Нуми Рапас със седем роли в един филм"}
{"url": "https://trud.bg/%d0%bf%d1%83%d0%b5%d1%80%d1%82%d0%be-%d1%80%d0%b8%d0%ba%d0%be-%d1%80%d0%b5%d1%88%d0%b0%d0%b2%d0%b0-%d0%bd%d0%b0-%d1%80%d0%b5%d1%84%d0%b5%d1%80%d0%b5%d0%bd%d0%b4%d1%83%d0%bc-%d0%b4%d0%b0%d0%bb%d0%b8/", "text": "Статутът на острова е свободно присъединила се държава към САЩ. Действието на конституцията на САЩ е ограничено, върховната власт принадлежи на конгреса на САЩ, но територията има собствено самоуправление.Пуерто Рико има собствена конституция, законодателна, изпълнителна и съдебна власт. Връзката със САЩ се заключава в наличието на общо гражданство, валута и отбрана.", "date": "2017.06.11", "title": " Пуерто Рико решава на референдум дали да стане 51-вия щат на САЩ"}
{"url": "https://trud.bg/%d1%80%d0%be%d0%bd%d0%b0%d0%bb%d0%b4%d0%be-%d1%81%d0%b5-%d1%81%d0%b4%d0%be%d0%b1%d0%b8-%d1%81-%d0%b1%d0%bb%d0%b8%d0%b7%d0%bd%d0%b0%d1%86%d0%b8-%d0%be%d1%82-%d1%81%d1%83%d1%80%d0%be%d0%b3%d0%b0%d1%82/", "text": "Звездата на „Реал“ Мадрид Кристиано Роналдо е станал баща на близнаци, съобщава португалската телевизия „SIC“. Децата носят имената Матео и Ева и са родени от сурогатна майка.Информацията не е потвърдена официално и първоизточникът не разполага със снимки на децата, информира .За евентуални нови попълнения в семейството на европейския шампион с Португалия се заговори преди месеци, когато британските таблоиди съобщиха, че сурогатната майка живее в САЩ и е в напреднала бременност.Кристиано Роналдо вече има един син, който носи неговото име. Той се роди през 2010 г., а майка му не е известна и не участва в отглеждането му. В своята биография майката на футболната звезда – Долорес, разкри, че Младши е бил роден във Флорида.Наскоро Роналдо разкри връзката си с Джорджина Родригес, а папараци ги издебнаха уловени ръка за ръка. Красавицата пък показваше доста наедряло коремче, което предизвика вълна от слухове, че също е бременна.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.11", "title": " Роналдо се сдоби с близнаци от сурогатна майка"}
{"url": "https://trud.bg/%d0%bd%d0%b0%d0%bf%d0%b0%d0%b4%d0%b0%d1%82%d0%b5%d0%bb%d1%8f%d1%82-%d0%be%d1%82-%d0%bd%d0%be%d1%82%d1%80-%d0%b4%d0%b0%d0%bc-%d0%b1%d0%b5-%d0%be%d0%b1%d0%b2%d0%b8%d0%bd%d0%b5%d0%bd-%d0%b2-%d0%be/", "text": "Мъжът, който нападна с чук полицай пред парижката катедрала Нотр Дам, бе обвинен официално в опит за убийство на служител на реда и в съюзяване с терористи, съобщава .40-годишният Фарид Икен е докторант във френски университет и алжирски журналист. Прокурорът на Париж Франсоа Моленс описа нападателят като „човек, който е бил непознат на службите за борба с тероризма“ и който се е радикализирал изключително бързо чрез интернет.Фарид Икен ще остане в предварителния арест до началото на делото срещу него.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.11", "title": " Нападателят от „Нотр Дам“, бе обвинен в опит за убийство на полицай"}
{"url": "https://trud.bg/%d0%b8%d1%80%d0%b0%d0%bd-%d0%b8%d0%b7%d0%bf%d1%80%d0%b0%d1%82%d0%b8-5-%d1%81%d0%b0%d0%bc%d0%be%d0%bb%d0%b5%d1%82%d0%b0-%d1%81-%d1%85%d1%80%d0%b0%d0%bd%d0%b8-%d0%b7%d0%b0-%d0%ba%d0%b0%d1%82%d0%b0%d1%80/", "text": "Иран е изпратил пет транспортни самолета с храни за Катар, след като страните от Персийския залив прекъснаха въздушните и транспортни връзки с емирството.Шахрок Ношабади, говорител на националния превозвач Iran Air, обяви, че с всеки от петте полета за емирството са доставени повече от 90 тона нетрайни хранителни продукти, включително плодове и зеленчуци.Три кораба с по 350 тона храни ще напуснат скоро иранските пристанища на път за Катар.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.11", "title": " Иран изпрати 5 самолета с храни за Катар"}
{"url": "https://trud.bg/%d0%bd%d0%b0%d1%82%d0%be-%d1%83%d1%81%d0%ba%d0%be%d1%80%d1%8f%d0%b2%d0%b0-%d0%bf%d1%80%d0%b8%d1%81%d1%8a%d0%b5%d0%b4%d0%b8%d0%bd%d1%8f%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%bc%d0%b0/", "text": "Започва спешна операция на НАТО в Македония. В Брюксел е изготвен план, който ще разбие руското влияние в региона. Този план трябва да бъде изпълнен още през пролетта на 2018 година, пише хърватското издание „Ютарни лист“, цитирано от .Република Македония ще влезе в НАТО под временното й наименование – БЮРМ /Бивша югославска република Македония, бел.ред./. Така ще бъде до нейното членство в ЕС, когато трябва да бъде решен спора за името между властите в Скопие и Атина.Идването на власт на Зоран Заев на премиерския пост може да доведе до премахването на основните пречки за присъединяването на страната в евроатлантическите структури. Разбира се, става въпрос за спора за името. Атина отказа да премахне и визите за бившата югорепублика поради наименованието Република Македония. Гърция смята, че тя има историческо право върху него и използването му съдържа териториални претенции към Гърция.За властите в Скопие пък бе неприемливо да се присъединят като БЮРМ – на английски FYROM, както е вписана в ООН. Така се стигна до блокадата, която рефлектира и във вътрешната политика и увеличаването на националистическото влияние. Този спор отчасти е причина и за неотдавнашната криза, която приключи със съставянето на ново правителство.Премиерът Зоран Заев обеща да извърши икономически реформи – с цел 5% икономически ръст и ускорено членство в ЕС и НАТО.Заев демонстрира необходимата гъвкавост и изрази готовност да влезе в НАТО като БЮРМ (FYROM), преговорите с Гърция да продължат до пълноправното членство в ЕС. Освен това присъединяването към ЕС е дълга писта и тя ще бъде предшествана от създаването на някаква икономическа общност на Западните Балкани, която се подкрепя и стимулира от Берлин и Брюксел.Зоран Заев говори и с гръцкия премиер Алексис Ципрас, който го поздрави за избора и потвърди, че за Атина е неприемливо името Македония, но БЮРМ (FYROM), или някое друго компромисно име за Гърция е приемливо.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.11", "title": " НАТО ускорява присъединяването на Мaкедония"}
{"url": "https://trud.bg/%d0%be%d1%82-%d0%b4%d0%bd%d0%b5%d1%81-%d1%83%d0%ba%d1%80%d0%b0%d0%b8%d0%bd%d1%86%d0%b8%d1%82%d0%b5-%d0%bf%d1%8a%d1%82%d1%83%d0%b2%d0%b0%d1%82-%d0%b1%d0%b5%d0%b7-%d0%b2%d0%b8%d0%b7%d0%b8-%d0%b2-%d0%b5/", "text": "От днес влиза в сила безвизовият режим за украински граждани, за пътуване на територията на ЕС.Те ще могат да пътуват само с биометричен паспорт и да останат в страна членка до 90 дни. Визите за украинци отпадат за всички европейски държави, с изключение на Ирландия и Великобритания, информира .На специална церемония в Киев, президентът Петро Порошенко заяви, че безвизовият режим е знак за официалния развод на Украйна с Русия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.11", "title": " От днес украинците пътуват без визи в ЕС"}
{"url": "https://trud.bg/%d0%b2%d0%bb%d0%b0%d0%b4%d0%b8%d0%bc%d0%b8%d1%80-%d1%81%d0%b8%d1%80%d0%ba%d0%b0%d1%80%d0%be%d0%b2-%d1%82%d0%be%d0%bf-%d0%b0%d0%bd%d0%b0%d0%bb%d0%b8%d0%b7%d0%b0%d1%82%d0%be%d1%80-%d0%bd%d0%b0/", "text": "Храни се здравословно, разпуска с боксВодещият намира време за да бъде и преподавател. Владимир Сиркаров вече е утвърдено име в телевизията. Чете специализирана литература, дори когато е в отпуска.С Владимир Сиркаров вечерната публицистика изглежда и звучи по-различно от това, с което сме свикнали. Той е едно от лицата на политическото коментарно студио “Денят ON AIR”, след централните новини на национална телевизия Bulgaria ON AIR (редува се Кузман Илиев, който е и редовен автор на “Труд”). Отличава се не само с това, че е доста по-млад от колегите си, които виждаме в подобен формат по другите телевизии, а и с това, че на 30 години вече е изградил име като анализатор.Категоричен е, че икономиката трябва да бъде основен фактор в политическите решения, затова и търси – и с лекота успява да извади най-важната информация, която касае джоба на българина от всяка социална или политическа тема в Денят ON AIR. И го прави по начин, разбираем и полезен и за най-широката публика.“Икономиката е наука за човешкото действие. Следователно, нашите действия и бездействия са част от цялото икономическо колело. Трябва да се интересуваме от процесите около нас, да търсим качествена информация и адекватни анализи, защото това, което знаем или не знаем по темата, се отразява директно върху качеството ни на живот – коментира той. – Брекзит, новата икономическа политика на САЩ при Тръмп… това са процеси, които всеки трябва да следи и да се опитва да разбере. Иначе утре българските политици ще ги използват манипулативно, против нашия интерес като граждани, а твърде малко от нас ще са наясно защо защо трябва да се противопоставим”.Изборът на Владимир за лице на праймтайм публицистиката по Bulgaria ON AIR не е изненадващ. Откакто телевизията стана политематична, залага смело на сравнително млади откъм телевизионен опит водещи, но с широки интереси, допълнителна експертиза към журналистическия им опит и добър контакт с активната градска публика. Той се справи отлично и със сутрешните изборни студия на Bulgaria ON AIR, заедно с водещата на новините Мартина Ганчева. Младите хора познават Влади Сиркаров и като преподавател, а той често се изявява и като лектор и модератор на различни образователни и бизнес форуми и дискусии.Телевизионният му път започва още в университета. Докато учи финанси в НБУ, с Кузман Илиев започват да обсъждат идеи за ТВ предаване. Междувременно Сиркаров започва работа в икономическата EBF, а веднага след това, през 2011 г., двамата с Кузман заедно стартират Boom&Bust в Bulgaria ON AIR – тогава все още бизнес телевизия. Сега предаването се излъчва вече по Bloomberg TV Bulgaria – икономическият канал от същата медийна група. Един от гвоздеите на предаването е регулярният коментар на бащата на валутния борд проф. Стив Ханке по горещи теми от света, които пряко засягат в България. Няколко пъти седмично Влади се изявява и като анализатор във вечерното предаване Investbook.“За един анализатор платформата на Bloomberg е сбъдната мечта. Тя дава възможност за много по-специфично икономическо и финансово съдържание, с много висока стойност за бизнес аудиторията. Но икономиката и политиката са неразривно свързани. Лесно влязох в руслото на Денят ON AIR, независимо, че предаването е насочено към много по-широка публика. Просто въпросите са различни, съобразени с това, което ще е най-важно да научи зрителят”, уточнява той.Анализът е компонентът, който той счита за най-полезен в новинарското и актуално съдържание. Обяснението е просто – в него се съдържат не просто факти, а и коментари от различни гледни точки за причинно-следствените връзки и бъдещите последици от събитията, които зрителите виждат в новинарските емисии.“Има моменти, в които се усещам, че говоря малко повече от гостите (смее се). Но мисля, че е много важно водещите и журналистите да са компетентни в областта, която отразяват. Да не кажа, че журналистите са длъжни да са много добри експерти в своите ресори и да се ползват за директна експертиза”, категоричен е той.В Денят ON AIR обаче има и други предизвикателства. Признава, че му се е случвало да има обидени гости, защото политическата тематика изисква да бъде по-настоятелен. Един политик дори го нагрубява в ефир.“Разбирам, че това е част от политическата игра. Но аз трябва да си свърша работата. От мен зависи предаването да остане поле за журналистика, а не платформа за политически ПР послания”, казва той.След този случай колегите му в нюзрума са силно изненадани, че се е сдържал да не “отговори подобаващо”, защото познават нрава му. Но той има железен принцип.“Никога не бих потърсил конфронтация и скандал в студиото, това би било евтина сензация. Една разпра в ефир няма да доведе до смислен отговор, да не говорим, че изобщо не подхожда на нашата телевизия.”, обяснява той.Колегите му недоумяват също как успява да съчетава толкова занимания и отговорности, макар да го познават като свръх организиран, работохолик, упорит. Влади издава, че отдавна не прави разлика между почивни и работни дни. В петък вечер, например, можем да го заварим да подготвя презентация или доклад. Все пак му помага и един допълнителен детайл – редовно краде от съня си през нощта – чете, пише, рови в интернет. Тогава наваксва с четенето, засега предимно на специализирана литература, както и със знанията в една област, която също му е много интересна – дигиталните комуникации.Намира му се и свободно време. Тъй като има специално отношение към качествената храна, отделя време всеки ден, за да приготвя вкусни и здравословни ястия за себе си и годеницата си Йоанна. А като експерт по финанси не пропуска да препоръча този начин на хранене на всеки, който иска да спести излишни разходи и в същото време да инвестира в здравето си.Спортът е важна част от ежедневието му. Следи с интерес футбол, снукър турнирите и обича да играе шах. За себе си обаче е избрал бокса. Не защото е силов или агресивен спорт, а защото е “танц, стратегия, тактика, мислене, и като цяло е перфектна кардио тренировка”. Освен това горещо го препоръчва на всички жени. Незнайно защо.", "date": "2017.06.11", "title": " Владимир Сиркаров – топ анализатор на 30\t\t\t"}
{"url": "https://trud.bg/%d0%bc%d0%b5%d0%bd%d0%b4%d0%b0-%d1%81%d1%82%d0%be%d1%8f%d0%bd%d0%be%d0%b2%d0%b0-%d0%b3%d1%80%d0%b5%d1%88%d0%b8%d1%82%d0%b5-%d0%b7%d0%b0-%d0%b4%d1%8a%d0%bb%d0%b3%d0%b0-%d0%b3%d0%be%d1%81%d0%bf%d0%be/", "text": "Към момента не се налага емитирането на нов дълг. Това заявява председателят на Комисията по бюджет и финанси Менда Стоянова от ГЕРБ в открито писмо до лидерът на БСП Корнелия Нинова.  Стоянова нарече неистина твърденията, че правителството е изтеглило нов заем в размер на 200 млн. и до края на мандата щяло да изтегли още 6 млрд. лв.Публикуваме пълния текст на писмото:„Грешите, госпожо Нинова,Тези дни отново, и то от парламентарната трибуна, изрекохте твърдения, които недипломатично някой би нарекъл лъжи. За какво става въпрос. Твърдите, че правителството е изтеглило нов заем в размер на 200 млн. и до края на мандата щяло да изтегли още 6 млрд. лв. С тези си думи вероятно не осъзнавате, че произнасяте неистина.Още през 2016 година правителството проведе преговори с Банката за развитие на Съвета на Европа и договори, при изключително благоприятни условия, рамково споразумение за отпускане на нисколихвен кредит за България в размер на 200 млн. евро., предназначен за съфинансиране на европейските фондове за настоящия програмен период. Средствата са целеви и могат да бъдат отпускани на България само в зависимост и във връзка със степента на усвояване на европейските фондове. Да, ако ни спрат европейските фондове, няма да похарчим тези пари, но това е един от добрите начини да се възползваме от европейската солидарност и да развиваме нашето общество.Тригодишната бюджетна прогноза предвижда намаляване на бюджетния дефицит и балансиране на бюджета до 2020 година. При тези допускания не се налага емитирането на нов дълг в рамките на одобрената от парламента многогодишна програма, което на практика ще доведе до намаляване на дълга в следващите няколко години.Менда Стоянова Председател на Комисията по бюджет и финанси Народен представител от ГЕРБ“АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.11", "title": " Менда Стоянова: Грешите за дълга, госпожо Нинова"}
{"url": "https://trud.bg/%d0%b5%d0%bc%d0%b8%d0%bb-%d0%ba%d0%b0%d1%80%d0%b0%d0%bd%d0%b8%d0%ba%d0%be%d0%bb%d0%be%d0%b2-%d0%bc%d0%b5%d1%80%d0%ba%d0%b8%d1%82%d0%b5-%d1%81%d1%80%d0%b5%d1%89%d1%83-%d1%81%d0%b8%d0%b2%d0%b8%d1%8f/", "text": "Скоро ще има резултати от мерките, които ще бъдат взети с цел намаляване на административната тежест за гражданите и бизнеса, коментира министърът на икономиката Емил Караниколов по БНР. Той изтъкна, че анализът на възможностите за намаляване на административната тежест и повишаване на прозрачността се прави от първия работен ден на правителството.„Това се прави още от първия ден, от който е назначено настоящото правителство – всяко едно ведомство прави този анализ, в министерството на икономиката също го правим. Мога да кажа, че сме доста напреднали, имаме ангажимент и към правителството, и към бизнеса и към икономическата комисия на Народното събрание на 15 юни да сме готови с този анализ и съответно да им бъде предоставен“, посочи министър Караниколов.„За Министерството на икономиката мога да кажа, че в момента правим всичко възможно да оптимизираме сроковете за предоставяне на административни услуги, както и извършваме анализ на таксите, които се плащат за тях“, увери министърът.„Тъй като по принцип реда е, че всяка една административна услуга и таксата към нея трябва да покрива само разхода за административна услуга, а не, както забелязваме на много места в момента – да се формира печабла. Ако искахме да формираме печалби, щяхме да направим търговски дружества, но не, това не са такива. Съвсем скоро ще има резултати – положителни за гражданите и за бизнеса“, каза Караниколов.Емил Караниколов отбеляза, че и към момента има много публични регистри, които обаче не се ползват от държавната и общинската администрация: „И това е един от анализите, които правим в момента, включително с указания, че ще спрат да се изискват определени документи за бизнеса и гражданите“.Министърът смята, че държавата не се нуждае от нови заеми, но трябва да пресечем контрабандата и другите злоупотреби. „И мисля, че можем да осигурим допълнително финансиране в бюджета“, каза министърът, като допълни, че законовите промени, които трябва да ограничат възможността за нерегламентирана работа на бензиностанциите, сред които са изменения в законовата рамка за измерванията, е разчетено да осигурят около 117 млн. лева. приходи в хазната.Емил Караниколов отбеляза, че не смята, че новите мерки ще оскъпят бизнеса на предприемачите, които работят в сектора на търговията с горива и отрече те да са насочени към конкретен бизнесмен, като например лидера на „Воля“ Веселин Марешки. Министърът отново подчерта, че мерките са насочени към всеки, който не спазва закона и са част от борбата срещу укриването на приходи от продажба на течни горива:„Всъщност се оказа, че при проверка на обекти за продажба на течни горива са установени са извършени продажби без да се отчитат чрез електронната система за фискална памет. Констатирани са множество случаи на прекъсване на връзката между елементи от системата, вследствие, на което се продават горива без това да се отчита в системата на НАП. Това беше докладвано на премиера и както знаете, той разпореди в сряда на МС да се предприемат действия за изменение на нормативната база, която да помогне за пресичане на злоупотребите при продажба на течни горива. Още в същият ден беше качена за обществено обсъждане една наредба за фискалните системи. В понеделник се очаква да се предложат и изменения в закона за измерванията, като целта е, тоест, ефекта, който се очаква, е приходи над 117 милиона лева. Всъщност по този начин правителството показва, че ще се бори с укриването на данъците, както и с нелоялната конкуренция, защото не може едни да спазват закона, а други не“.„Всички имаме интерес всеки един литър гориво да се отчита – това са приходи за бюджета“, подчерта министърът.Според министър Караниколов увеличаването на средната работна заплата у нас с 8-9 процента годишно е напълно реална цел.„Мисля, че е реално, реално е и затова трябва да работим съвместно с бизнеса за постигане на тези показатели. Сами разбирате, че държавата няма как да увеличи сама заплатите на всички, трябва да помагаме на бизнеса, на гражданите и ще се получи“, каза той.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.11", "title": " Емил Караниколов: Мерките срещу сивия сектор в търговията с горива ще налеят 117 млн. лева. в хазната"}
{"url": "https://trud.bg/%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d0%b7%d0%b0-%d0%bf%d0%b0%d0%b4%d0%bd%d0%b0%d0%bb%d0%b8%d1%8f-%d0%bf%d0%b0%d0%bd%d1%82%d0%b5%d1%80-%d1%87%d0%be%d0%b2%d0%b5/", "text": "След 30 дни ще стане ясна причината за инцидента с военния хеликоптер и смъртта на пилота майор Георги Анастасов. Това съобщи министърът на отбраната Красимир Каракачанов в Ямбол.„Някои от нещата вече са свършени, но нека назначената комисия, Военна полиция и Военноморският флот си свършат работата. Дали е човешка или техническа грешка, ще кажат специалистите“, категоричен бе Красимир Каракачанов.По думите му обаче, определено, не може да се говори за технически причини или още по-малко – за лоша подготовка на пилота.„Георги Анастасов е един от най- добре подготвените пилоти на хеликоптери в България. Машината е била в изправност, но по време на подобни действия, се случва всичко. Нека специалистите да кажат какво е“, посочи Каракачанов.Той разказа, че още в деня на инцидента се е обадил на бащата на загиналия пилот и е изразил своите съболезнования към семейство.„На българските воини, които продължават да служат в армията, въпреки тежките условия и недоимък, мога само да изразя своето уважение и преклонение“, каза министърът.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.11", "title": " Каракачанов за падналия „Пантер“: Човешка или техническа грешка – ще кажат след месец специалистите"}
{"url": "https://trud.bg/%d0%b5%d0%bd%d0%b5%d1%80%d0%b3%d0%b8%d1%8f%d1%82%d0%b0-%d0%bd%d0%b0-%d0%b6%d0%b8%d0%b2%d0%b5%d0%b9-%d0%b0%d0%ba%d1%82%d0%b8%d0%b2%d0%bd%d0%be-%d1%89%d0%b5-%d0%b7%d0%b0%d0%b2%d0%bb%d0%b0%d0%b4/", "text": "Активната година е в разгара си, а най-мащабното събитие от инициативата Живей Активно! предстои.Много изненади, нови спортни предизвикателства и най-доброто от българската музика очакват феновете на  на 18 юни в София. Тази година под мотото „Зареди се с енергия“ Нестле България, Министерството на младежта и спорта и Столична община, заедно с много любими български звезди ще предложат на софиянци още повече споделени активни моменти, заредени с много енергия и динамика. ЖИВЕЙ АКТИВНО! се фикусира върху два от най-големите проблеми на съвременното общество – приемът на небалансирано дневно меню и заседналият начин на живот. Философията на инициативата е свързана с промотиране на балансираното хранен, което ни снабдява с енергия и с мотивиране на активния начин на живот, чрез който да споделяме тази енергия с околните. За първа година инициативата обединява сили с ЕКОПАК България и ще предизвика последователите си да живеят активно, да събират разделно, да бъдат в хармония със себе си и с природата.В рамките на ЖИВЕЙ АКТИВНО! София столичани и гости на града ще имат възможност да получат насоки за изграждане на балансирани хранителни навици и да се включат в спортни и танцови предизвикателства. Програмата на тазгодишното софийско събитие включва множество новости, които гарантират още по-добро настроение.Йордан Йовчев, Тереза Маринова, Тити Папазов, Евгени Иванов-Пушката и Владо Николов ще спортуват заедно с посетителите на ЖИВЕЙ АКТИВНО! Към дългогодишните приятели на инициативата ще се присъедини и златното момиче на българската художествена гимнастика Любомира Казанова. Големите български шампиони ще дадат пример на всички присъстващи, че активният начин на живот и балансираното хранене спомагат за по-добрия начин на живот, зареждайки ни с неподозирана енергия.Южният парк ще се превърне в арена на множество спортни състезания. Тае Бо, карате, слаглайн, катерене, еко-лабитинт, йога за майки с бебета, гимнастика, лека атлетика, заедно с традиционните турнири по волейбол, футбол и баскетбол ще бъдат достъпни за всички ентусиасти. Посетителите ще открият атрактивни спортни и забавни игри и активности, които да го заредят с енергия през целия ден.ЖИВЕЙ АКТИВНО! ще обърне внимание и на домашните любимци, защото няма нищо по-приятно от това да споделяш положителната енергия от контакта с животните. Южният парк ще осъмне с първия в България маратон с кучета. В надпреварата ще могат да се включат всички желаещи, а заедно с тях ще бягат и 10 сладки кучета от приюта в Богров. След финала посетителите ще могат да се запознаят с тях и да ги осиновят. Маратонът, традиционните походи с велосипеди, ролери и скейт, надбягването с препятствия по алеите на Националния дворец на културата и хилядният пешеходен марш ще сложат начало на най-мащабното лятно събитие в столицата.Следобеда ще посветим на споделените енергизиращи моменти на щастие със семеен пикник и много вкусна храна с MAGGI Подправката и Кака Лара.А защото добрата храна, добрият живот и добрата музика вървят ръка за ръка, след дългия ден, наситен със спортни и забавни активности, любителите на балансираното хранене и активния начин на живот ще вдигнат адреналина на макс с грандиозния концерт на голямата поляна в Южния парк. Феновете ще бъдат предизвикани на музикално енергийно презареждане от новите лица на инициативата Павел и Венци Венц, подкрепени от Дара и Кристиан Костов. Повече информация за събитието и активностите могат да бъдат намерени на Facebook страницата на ЖИВЕЙ АКТИВНО! и на: http://www.jiveiaktivno.bg/.За ЖИВЕЙ АКТИВНО!Инициативата ЖИВЕЙ АКТИВНО! се провежда ежегодно вече 12 години и е част от цялостната програма за популяризиране на балансираното хранене и активния начин на живот на Нестле България – най-голямата хранителна компания в страната. Всяка година ЖИВЕЙ АКТИВНО! все повече се разраства и все повече хора участват в кампанията, привлечени от идеята да спортуват, да се движат и да бъдат активни в името на здравословния начин на живот и балансираното хранене. Последователите на Живей Активно! са се включили в над 35 различни спортни и над 20 танцови дисциплини, раздадени са близо 250 000 тениски и шапки, а брандираните площи с логото на кампанията са тройно повече от площта на Националния стадион „Васил Левски”. Над 300 000 българи са взели участие в различните активности в страната и са се забавлявали заедно с едни от най-популярните български спортисти и звезди.През последните 12 години инициативата даде възможност на българите да спортуват, да се движат и да се забавляват заедно с едни от най-обичаните спортни звезди. 50 от най-големите спортни звезди на България са се включили, сред които Нешка Робева, Йордан Йовчев, Евгени Иванов-Пушката, Йорданка Благоева, Тити Папазов, Сани Жекова, Тервел Пулев, Наско Сираков, Илияна Раева, Мария Гроздева, Тереза Маринова, Симона Пейчева, Армен Назарян, Екатерина Дафовска, Владо Николов, Сесил Каратанчева, Николай Желязков, Николай Гергов, Братан Ценов, Антонина Зетова, Нели Маринова, Страшимира Филипова и много други.Инициативата се провежда под патронажа на Столична община и кмета на София Йорданка Фандъкова и с подкрепата на общините Бургас, Варна и Пловдив, радио City, радио NRJ, БГ радио, в. 24 часа, в. Труд, www.sportal.bg, www.woman.bg, uchi.bg, www.actuactualno.com, www.iwoman.bg, www.sportlive.bg и www.kmeta.bg.", "date": "2017.06.11", "title": " Енергията на ЖИВЕЙ АКТИВНО! ще завладее София\t\t\t"}
{"url": "https://trud.bg/%d1%88%d0%b0%d1%80%d0%b0%d0%bf%d0%be%d0%b2%d0%b0-%d1%89%d0%b5-%d0%bf%d1%80%d0%be%d0%bf%d1%83%d1%81%d0%bd%d0%b5-%d1%83%d0%b8%d0%bc%d0%b1%d1%8a%d0%bb%d0%b4%d1%8a%d0%bd-%d0%b8-%d0%b2%d1%81%d0%b8%d1%87/", "text": "Мария Шарапова по здравословни причини няма да може да вземе участие в Уимбълдън и останалите турнири на трева. Руската тенисистка съобщи това в социалните мрежи, пише .Тя се завърна отново на корта в Щутгарт през април, след като изтърпя наказание от 15 месеца заради употреба на мелдоний. Носителката на пет титли от Големия шлем получи травма в лявото бедро по време на мача й от втори кръг на турнира в Рим срещу Миряна Лучич-Барони.„След допълнителни медицински изследвания с тъга съобщавам, че мускулната контузия няма да ми позволи да се съревновавам на тревните турнири, както планирах“, написа Маша и благодари на организаторите в Бирмингам за поканата.Тя получи „уайлд кард“ за надпреварата в Бирмингам, а също така по ранкинг имаше право да участва в квалификациите на Уимбълдън. Сега плановете на Шарапова са да играе на турнира на твърди кортове в Станфорд, който стартира на 31 юли.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.11", "title": " Шарапова ще пропусне Уимбълдън и всички турнири на трева"}
{"url": "https://trud.bg/%d1%81%d1%82%d1%80%d0%be%d0%b8%d1%82%d0%b5%d0%bb-%d0%bf%d0%b0%d0%b4%d0%bd%d0%b0-%d0%be%d1%82-%d0%bf%d0%be%d0%ba%d1%80%d0%b8%d0%b2-%d0%bd%d0%b0-%d0%b2%d0%b8%d0%bb%d0%b0-%d0%b8-%d0%b8%d0%b7%d0%b4%d1%8a/", "text": "46-годишен работник е паднал от покрив на новострояща се вила и е починал по-късно в областната болница във Велико Търново. Трудовият инцидент станала около 12 часа в събота в село Райковци.В злополучния ден Цвятко Пеев, който от дълго време работел по градежа на вилата на бизнесмен от Стара Загора, правел покрива на постройката махала „Клъшка река“ в планинското селище. В горещото време обаче му прилошало. Строителят изгубил равновесие и полетял към земята. При падането от 3-метрова височина, той си ударил лошо главата.Малко след това съседи забелязали мъжът, който лежал проснат на двора в локва кръв в безпомощно състояние и извикали линейка. Пострадалият работник незабавно бил откаран в Спешна помощ в болницата във Велико Търново.Въпреки усилията на медиците, Цвятко Пеев издъхнал.„Пациентът беше в много тежко състояние. Имаше голяма рана на главата си, от която ясно личеше, че е от претърпяна травма“, коментира пред „Труд“ завеждащата отделението по реанимация д-р Сибила Маринова.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.11", "title": " Строител падна от покрив на вила и издъхна в болница"}
{"url": "https://trud.bg/%d1%80%d0%be%d0%bd%d0%b0%d0%bb%d0%b4%d0%be-%d0%b1%d0%b0%d1%89%d0%b0-%d0%bd%d0%b0-%d0%b1%d0%bb%d0%b8%d0%b7%d0%bd%d0%b0%d1%86%d0%b8/", "text": "Кристиано Роналдо за втори път стана баща. На неизвестно място са се родили близнаците Ева и Матео. Те са от сурогантна майка, както и първородният му син Кристиано-младши, който е известен още и като Кристианиньо. Информация даде португалският телевизионен канал ", "date": "2017.06.11", "title": " Роналдо баща на близнаци"}
{"url": "https://trud.bg/%d0%b1%d1%83%d1%82%d0%b8%d0%bb%d0%ba%d0%b0-%d1%83%d0%b8%d1%81%d0%ba%d0%b8-%d0%b7%d0%b0-%d0%b0%d0%bd%d0%b3%d0%bb%d0%b8%d1%87%d0%b0%d0%bd%d0%b8%d1%82%d0%b5/", "text": "„", "date": "2017.06.11", "title": " Бутилка уиски за англичаните"}
{"url": "https://trud.bg/%d0%bd%d0%b0%d0%b4-3000-%d0%b4%d1%83%d1%88%d0%b8-%d1%83%d1%87%d0%b0%d1%81%d1%82%d0%b2%d0%b0%d0%bb%d0%b8-%d0%b2-%d1%81%d0%be%d1%84%d0%b8%d1%8f-%d0%bf%d1%80%d0%b0%d0%b9%d0%b4-2017/", "text": "Над 3000 души взеха участие в най-голямото правозащитно събитие в България – София Прайд, и превърнаха това шествие в най-многобройното от десетгодишната история на събитието досега, съобщиха организаторите.Преброяването на участниците беше осъществено чрез обозначения, които се поставяха на влизане в сборния пункт на шествието на Паметника на Съветската армия.Десетото мирно шествие на лесбийки, гей мъже, бисексуални, трансджендър и интерсекс хора (ЛГБТИ) и техните близки и приятели – София Прайд 2017, се проведе под надслов „Да прогоним предразсъдъците“ . Трима пъстроцветни кукери поведоха шествието, за да прогонят злия дух на хомофобията и трансфобията от българското общество. Преобразяването на кукерската традиция за София Прайд в цветове и елементи, свързани с ЛГБТИ общността, носи посланието, че усилията трябва да се насочат към премахване на вътрешните ни бариера, а именно — предразсъдъците към различните.„Десетилетие след първия София Прайд много повече хора се осмеляват да бъдат открити за своята нехетеросексуалност и полова идентичност. На тези смели и открити хора, които вече всяка година идват на София Прайд, вече не им се налага да носят маски и те споделят, че това е положително усешане. Кукерите, начело на шествието днес, имаха за цел да се противопоставят на онези, които слагат маската на предразсъдъците ежедневно. Мисля, че успяхме!“, заяви Радослав Стоянов от организационния комитет на София Прайд.Организационният комитет на София Прайд отправя специални благодарности към СДВР за осигуреното гладко протичане на цялата седмица на прайда и самото шествие. До момента организаторите не са получили съобщения за сериозни инциденти.Тази година за първи път зад София Прайд открито застават рекорден брой компании. Над 20 фирми и бизнеси, малки местни производители и международни марки заявяват подкрепата си за шествието за равни права. Фасадата на един от символите на столицата – Националният дворец на културата, също бе осветена ден преди София Прайд, с цветовете на дъгата – международно признатият знак на движението в подкрепа на правата на ЛГБТИ общността у нас.Осемнайсет дипломатически мисии, УНИЦЕФ – България, и Върховният комисариат на ООН за бежанците за България подкрепиха София Прайд с обща декларация.", "date": "2017.06.11", "title": " Над 3000 души участвали в София Прайд 2017"}
{"url": "https://trud.bg/%d1%81%d1%82%d0%b0%d0%bd%d0%b8%d1%88%d0%b5%d0%b2-%d0%b7%d0%b0-%d0%ba%d1%82%d0%b1-%d0%b1%d1%81%d0%bf-%d0%be%d1%82%d1%81%d1%82%d0%be%d1%8f-%d1%81%d1%82%d0%b0%d0%b1%d0%b8%d0%bb%d0%bd%d0%be%d1%81%d1%82/", "text": "На заседанието на КСНС на 29 юни 2014 г. представителите на БСП имаха много ясна цел: всички институции, политически партии, президентството и БНБ да изразят единна позиция в подкрепа на стабилността на банковата система – с конкретни действия, с финансов ресурс. И това беше единственото правилно решение. Това заяви Сергей Станишев по БНР.„Към онзи момент имаше изкуствено политическо разклащане на банковата система у нас, както и авантюристични предложения за въвеждането на банкова ваканция. Тази авантюра щеше да има катастрофални последствия за икономиката на страната, за банките. Щеше да изгорят спестяванията на хората.БСП се оказа онзи щит, който не допусна това да се случи. Най-кризисната среща по темата се състоя не в президентството, а в БНБ. Именно на нея БСП отхвърли предложението за банкова ваканция и беше категорично подкрепена от представителите на търговските банки. Ние не позволихме банковата система на страната да стане заложник на нечии партийни интереси.“, коментира Станишев.В предишни свои участия, той заяви, че е най-важно да се разсекрети стенограмата от БНБ, за да научи обществото истината за това кой предложи банковата ваканция и кой какви позиции заема по онова време.„През 1996 г. БСП не успя да предпази финансовата система на страната от колапс. Но тогава – през лятото на 2014 г. – ние се реванширахме и гарантирахме стабилността на икономиката и на банките. Взетите решения са основна политическа заслуга на БСП“, заключи Станишев.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.11", "title": " Станишев за КТБ: БСП отстоя стабилността на банковата система и защити спестяванията на хората"}
{"url": "https://trud.bg/%d1%82%d1%83%d1%80%d1%81%d0%ba%d0%be-%d0%b8%d0%b7%d0%b4%d0%b0%d0%bd%d0%b8%d0%b5-%d0%bb%d0%b8%d0%b4%d0%b5%d1%80%d1%8a%d1%82-%d0%bd%d0%b0-%d0%b8%d1%81%d0%bb%d1%8f%d0%bc%d1%81%d0%ba%d0%b0-%d0%b4%d1%8a/", "text": "Лидерът на групировката „Ислямска държава“ Абу Бакр ал Багдади е бил убит в неделя при въздушни удари, съобщава Daily Sabah.Според турското издание, Багдади е загинал в укреплението на терористичната групировка в Ракка.Пропагандната агенция на ИДИЛ Aamaq засега не е потвърдила информацията, но според предишни съобщения Багдади е бил тежко ранен.За главата на лидерът на ИДИЛ бе обявена награда от 25 млн. долара.Абу Бакр ал Багдади се самообяви на „халиф“ на контролираните от групировката „Ислямска държава“ територии.", "date": "2017.06.11", "title": " Турско издание: Лидерът на „Ислямска държава“ е убит в Ракка"}
{"url": "https://trud.bg/%d0%b4%d0%b5%d0%bb%d1%8f%d0%bd-%d0%b4%d0%be%d0%b1%d1%80%d0%b5%d0%b2-%d0%bd%d1%8f%d0%bc%d0%b0-%d0%b2%d0%b0%d1%80%d0%b8%d0%b0%d0%bd%d1%82-%d1%82%d1%80%d1%8a%d0%b1%d0%b0-%d0%be%d1%82-%d1%80%d1%83%d1%81/", "text": "България не обсъжда с „Газпром“ вариант, при който тръба от Русия ще достига до газовия хъб във Варна. Причината е, че този вариант много трудно ще отговори на изискванията на ЕК. Това обясни председателят на енергийната комисия в парламента Делян Добрев от ГЕРБ по БНР.В началото на месеца енергийния министър Теменужка Петкова и председателят на управителния съвет на „Газпром“ Алексей Милер подписаха пътна карта, според която страните ще проучат въпроса за развитие на газопреносната инфраструктура на територията на България като се отчитат правилата на ЕС. Добрев обясни какво предвижда пътната карта и каква е целта на страната ни: Той обясни, че втора тръба от „Турски поток“, която да стига до Варна, или друго разклонение на газопровода също няма да отговаря на изискванията за конкурентен пазар на ЕК. По темата АЕЦ Белене Добрев коментира, че още миналата година е трябвало да започнем процедура по приватизация на проекта с изискване евентуалните инвеститори да платят направените от държавата инвестиции до момента на стойност 3 млрд. лв. Ако тази процедура се провали трябва да се мисли за два варианта – строеж на допълнителни блокове на АЕЦ Козлодуй или продажба на оборудването, допълни Делян Добрев.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.11", "title": " Делян Добрев: Няма  вариант тръба от Русия да достига до газовия хъб във Варна"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%bf%d0%be%d0%bb%d0%b8%d1%86%d0%b0%d0%b8-%d1%81%d0%b0-%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b8-%d0%b7%d0%b0-%d0%b3%d1%80%d0%b0%d0%b1%d0%b5%d0%b6-%d0%b2/", "text": "Двама полицаи от Пловдив са задържани за извършване на грабеж, съобщиха от окръжната прокуратура.Единият е служител на областната дирекция на МВР, а другият на Общинска полиция. Двамата са задържани за 72 часа. Повече данни за криминалното престъпление ще бъдат оповестени утре.По непотвърдена информация униформените са откраднали цигари без бандерол и има подозрения, че замесени в търговия с контрабандни цигари.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.11", "title": " Двама полицаи са задържани за грабеж в Пловдив"}
{"url": "https://trud.bg/%d1%82%d0%be%d1%80%d0%bd%d0%b0%d0%b4%d0%be-%d0%ba%d1%80%d0%b0%d0%b9-%d0%ba%d0%b0%d0%b7%d0%b0%d0%bd%d0%bb%d1%8a%d0%ba-%d1%81%d0%bd%d0%b8%d0%bc%d0%ba%d0%b8/", "text": "Торнадо е било наблюдавано днес в района на Шипка и Казанлък, съобщи БТВ. Стихията е наблюдавана също от Павел баня и с. Габарево.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.11", "title": " Торнадо край Казанлък (СНИМКИ)"}
{"url": "https://trud.bg/%d0%b3%d0%b0%d0%b9%d1%81%d0%ba%d0%b0-%d0%bc%d0%b5%d0%bd%d0%b4%d0%b8%d0%b5%d0%b3%d0%b0-%d0%b4%d0%b2%d1%83%d0%ba%d1%80%d0%b0%d1%82%d0%bd%d0%b8%d1%8f%d1%82-%d0%b8%d0%b3%d1%80%d0%b0%d1%87-%e2%84%961/", "text": "Гайска Мендиета е един от най-големите халфове на съвременния футбол. Но и най-нещастните. Два пъти бе избран за най-добър полузащитик на Шампионската лига, но два пъти загуби финала. После не успя и в мача за титлата за Купата на УЕФА. Мендиета е една от суперзвездите на благотворителния мач на Димитър Бербатов. Испанецът даде ексклузивно интервю за „Труд”. – Сеньор Мендиета. спряхте с футбола само на 34 години. Не ви ли липсва? – Винаги ми липсва футбола и искам постоянно да играя. Това съм правил цял живот. Само че човек трябва да е разумен. И да е наясно кога е дошъл краят на кариерата. Слава Богу, че има много благотворителни и бенефисни мачове, на които си спомням какво е да си на терена с известни колеги.– Защо все пак спряхте млад? – Бях изкарал пет сезона във Висша лига. Винаги съм искал да се боря за трофеи. Започнах да усещам, че краката вече не ме държат по същия начин. Нямаше да съм полезен. И може да има носталгия по играта, но не съжалявам в нито един момент.– Когато стартирахте кариерата си във „Валенсия”, Любо Пенев беше капитан на отбора. Какво помните от времето, когато играехте заедно? – На първо място, че беше фантастичен футболист. И много добър съотборник. Любо вкарваше много голове, но не му пречеше да играе и като халф. Пенев беше боец за отбора си, за съотборниците си. Правеше всичко, което се изисква от добрия капитан. Като по учебник.– Говореше ли често с младите като вас? – Ние се учихме от него за всичко. Пенев беше световна звезда по онова време. Показваше ни как да стреляме, как да се движим. И може би на първо място – как да уважаваш останалите.– По същото време Христо Стоичков беше една от най-големите звезди на „Барселона” и света. Спомняте ли си срещи с него? – О, много пъти съм играл срещу Христо. И с „Валенсия” срещу „Барса”, а и с националния отбор на Испания срещу България. А вече като ветерани неведнъж сме били рамо до рамо и в един отбор – за легендите на „Барселона” по различни краища на света. Христо е един от най-най-големите в цялата история. Слушал съм хора, които казват, че имал само един ляв крак. Но, Господи, дано всички имат ляв крак като неговия. Стоичков беше идол за „Барселона”, а предполагам, че и за България. С удоволствие съм го гледал как играе не само в „Барса”.– Кои български футболисти харесвате? Вече казахте за Стоичков и Пенев. – Лечков на първо място. И имахте един с дълга коса, който игра на световното първенство в Америка. Трифон Иванов се казваше, нали?– Вие започнахте да играете редовно във „Валенсия” при Клаудио Раниери. Повярвахте ли, че ще стане шампион на Англия с „Лестър”? – Това е една от най-интересните футболни приказки, която ще се разказва още десетилетия. Сигурно и Клаудио, и никой в „Лестър” не е очаквал да стане шампион. Такива неща просто не се случват. Но футболът е такъв – стават и чудеса. Радвам се за Раниери, който е много голям треньор. Името му завинаги ще остане записано със златни букви във футболната история.– Какъв човек е Раниери? – Добър човек, който държи винаги да е съвсем близо до футболистите си. Когато бяхме във „Валенсия”, не спираше да ни учи на тактика. Затова, ако погледнете неговите отбори, те винаги са изключително организирани. Отношенията му с футболистите помагат да се постигне колектив, който да гони сериозни успехи. „Лестър” е достатъчно добър пример за това. Не е нужно да има най-силните футболисти.– Вие сте участвал два пъти във финал на Шампионската лига, но нито веднъж не спечелихте трофея. Реално бяхте ли далече от успеха? – Ако знаете колко ми се искаше… Нямахме два пъти късмет. Ако преди 20 години ме бяхте питали, щях да отговоря, че би ми било страхотна мечта да съм на два финала на Шампионската лига. Сега обаче се чувствам тъжно, че поне веднъж не успях да го спечеля. Не искам да се връщам в миналото. Голямо постижение и знак за постоянство е да играеш в два поредни финала на най-големия турнир. При това с „Валенсия”.– В първия мач загубихте от „Реал” с 0:3, но във втория паднахте с дузпи от „Байерн”. Боли ли много? – Това е най-лошото в живота на един футболист. Срещу „Байерн” бяхме по-подготвени и много добри. Нямахме обаче късмета на германците. Футболът може да е много жесток понякога. Накрая се налага да си кажеш, че просто трябва да продължиш да работиш. И това се случи. „Валенсия” стана шампион след това, спечели и Купата на УЕФА.– Какво означава за вас, че и в двата сезона с финали в Шампионска лига УЕФА ви избра за най-добрия халф на турнира? – Голямо постижение за мен. Но повече ми се иска да бяхме спечелили трофея. Като индивидуална награда е фантастично. Това е най-голямото признание в кариерата ми.– „Валенсия” ви трансферира в „Лацио” за 48 милиона евро, което беше шестият най-голям трансфер за времето си. Тежи ли тази сума? – На мен никога не ми е тежала. Играех аз, а не парите. Не съм мислил за тях. Парите никога не са отивали в краката ми на терена.– Защо останахте само една година в „Лацио”? – Нещата не се развиха както очаквахме. Смениха се много играчи, президентът, треньорът… В нито един момент не почувствах, че ще ми се даде шанс да се установя за дълго в „Лацио”.– Следващата ви стъпка беше „Барселона”. Не е ли това изпълнена мечта за един футболист? – Беше точно така. Взе ме един от най-великите клубове в света. Освен това се прибрах в родината ми. Само че и на „Камп Ноу“, подобно на ситуацията в „Лацио”, това бе време на промени. Смениха се и футболистите, и треньорът. Нямах късмет. Две години поред отидох в клуб, където имаше очевидна нестабилност.– „Мидълзбро” е последният клуб в кариерата ви след „Барса”. Това не е един от грандовете в Англия. Защо го избрахте? – След последните две години реших, че трябва на всяка цена да намеря място, където да има стабилност. Исках отборът да има амбиции. „Мидълзбро” беше такъв. Един фантастичен проект. Там спечелих Купата на Лигата. „Мидълзбро” не бе печелил нищо в повече от стогодишната си история. За англичаните, които наистина пазят традициите и ги почитат, една купа означава нещо велико. Аз пък точно бях отишъл във Висшата лига и започнах с трофей. И това точно исках да имам като отбор и клуб.– Имал ли сте оферта от други английски клубове, които са били по-големи от „Мидълзбро”? – Не съм мислил да сменям „Мидълзбро”. Две години по-късно играхме във финал за Купата на УЕФА. Бяха събрани големи футболисти. Попаднах в амбициозен клуб и не ми трябваше да търся друго предизвикателство.– Загубихте от „Севиля” с 0:4 във финала на Купата на УЕФА. Прокълнат ли сте в тези еврофинали? – Не вярвам в такива неща. Спомнете си какво се случи с „Атлетико”. И те загубиха наскоро два финала в Шампионската лига. Трудно е да се приеме, но това е част от живота.– Ще продължи ли дълго доминацията на Испания в евротурнирите? – Не виждам кой може да ги спре. Когато дойдат елиминациите, виждаме непрекъснато испански отбори. В Примера дивисион се играе най-силният футбол.– За 4 години испанският национален отбор бе абсолютен доминант. Защо това продължи кратко? – Спечелихме две европейски първенства и едно световно. Никой друг в историята не го е правил. Не можеш да печелиш всяко голямо състезание. Този цикъл свърши и сега се правят промени. Сигурен съм, че пак ще сме на върха. Нашият тим беше най-добър като качество в цялата история.", "date": "2017.06.11", "title": " Гайска Мендиета, двукратният играч №1 на Шампионската лига, пред „Труд”:  Дано Господ даде на всеки ляв крак като на Стоичков"}
{"url": "https://trud.bg/%d0%b7%d0%bb%d0%b0%d1%82%d0%be%d0%bc%d0%b8%d1%80-%d0%b7%d0%b0%d0%b3%d0%be%d1%80%d1%87%d0%b8%d1%87-%d1%82%d1%80%d0%b5%d0%bd%d1%8c%d0%be%d1%80%d1%8a%d1%82-%d1%81%d0%bf%d0%b0%d1%81%d0%b8%d1%82%d0%b5/", "text": "„Славия” В „Славия” има много млади момчета с голям потенциал. Успяхме да ги вдигнем психологически. Демонстрираха качествата си на терена и в тези мачове показаха, че заслужават да играят в Първа лига. Когато дойдох, в съблекалнята беше абсолютно тишина. След 2-3 загуби младите губят самочувствие. Исках да има комуникация и от двете страни. Лека-полека се отпуснаха и започнахме да работим здраво и направихме, това което трябваше. В „Славия” всичко е оставено на треньора. Президентът Венци Стефанов не прави абсолютно нищо вътре в съблекалнята. Имахме цел и успяхме да я изпълним – „Славия” е спасена. За следващия сезон ще се опитаме да направим добра селекция. Ще видим какви са възможностите и какво може да се вземе. Искаме да запазим младите футболисти и да разчитаме на тях. Когато имат потенциал, само трябва да си повярват. Направиха го през последните три седмици. Показаха го на терена с головете и с играта в защита.Българският футбол Следях мачовете. Разликата откогато бях треньор на „Литекс”, не е голяма. Има нова система с баражите. Това е много по-голямо натоварване за футболистите, особено в последните мачове, когато е натрупана умора и е възможно да се получат контузии. Като погледнем моята история във футбола, най-хубавите неща направих в България. Изиграх много мачове за националния отбор. Отидох в Швейцария, после пак се върнах в България. Направих име тук.Победата с 4:0 над „Сампдория” Бях треньор във „Войводина” (Нови Сад). Говорих с журналистите, които следят цялата история на клуба и това е най-голямата победа. Един от големите треньори на „Войводина” и на „Сампдория” е Вуядин Бошков, който почина преди години. Беше голяма тръпка. Много го уважават и в двата клуба. Донесе първата титла на Войводина. Изведе Сампдория до финал за КЕШ. Този мач бе много специален за феновете и на двата отбора, които бяха направили хореография за Бошков. Защо си тръгнах от „Войодина”? Труден въпрос. Най-хубаво е да работиш в града си, но и най-трудно.България или Сърбия? Горе-долу нивото е подобно. „Партизан” участва постоянно в евротурнирите, а в България същото се отнася за „Лудогорец”. Тимът от Разград е една крачка напред, защото играе в Шампионска лига. Ние сега имаме много силен национален отбор. Селекционерът Славолюб Муслин е направил добър колектив. Вече няма звезди в отбора, но има колективБългарската авантюра Бях футболист на ФК „Нови Сад” във втора лига. Беше полуфинал или четвъртфинал за купата срещу „Напредак” (Крушевац), отстранихме ги. След този мач разбрах, че ме искат от „Литекс”. На следващия ден си говорихме с Ангел Бончев в Белград по въпроса за договора. Разбрахме се и това беше първата крачка. „Литекс” плати малко пари – между 30-50 хиляди марки. Видях една по-голяма възможност за моята кариера, но исках да попитам родителите ми, да чуя тяхното мнение. Получих „зелена светлина“.Националният отбор Спомням си първия сбор на националния стадион. Не бях млад, но бях притеснен. Излизам от колата, гледам хората и при мен идва Стоичков и ми казва: „Сърбин, давай!“ Пусна музика, за да ме отпусне и всичко беше наред. Първата ми повиквателна беше при Христо Бонев. Вече бях получил паспорт. Казах „да“ и нещата се случиха. Незабравима остава квалификацията на „Уембли” срещу Англия. Пазих Алън Шийрър. Първите 15 минути ядох як бой. Вече като се отпуснах, имаше лакти и ми каза: “Yes! Good!” Просто английският футбол е такъв. Когато започнеш да играеш агресивно, те уважават.Евро 2004 Не го виждам като неуспех. В квалификациите играхме добре. Имахме желание на терена, както и вътре в съблекалнята. Не бяхме играли такива мачове, с изключение на Бербатов, Стилиян Петров и Мартин Петров. Мартин беше в Германия и имаше един сезон в силно първенство, Стилиян беше млад футболист в „Селтик”, а Бербатов също беше млад. Имахме звезди, но не опит в такива мачове. Срещу Швеция изпуснахме положения и се получи 0:5. Тежка загуба. И в останалите мачове имахме шанс да вкараме и да победим. Срещу Италия в последната минута Мартин Петров излезе сам срещу Джиджи Буфон, но стана контраатака, вкараха ни и паднахме с 1:2. Имахме възможности във всяка среща, но просто ни липсваше опит.Гриша Ганчев в ЦСКА Когато дойдох в „Литекс”, не бях запознат с българския футбол. Още на първата тренировка видях много добър колектив. Най-голяма заслуга за успехите са качествата на футболистите, събрани от Гриша Ганчев. Правихме всичко, което искаше от нас. Абсолютно убеден съм, че ще успее. В последните мачове ЦСКА игра много хубав футбол. Мисля, че през следващия сезон „червените” със сигурност ще изпреварят „Лудогорец”. Ганчев дава енергия на футболистите с влизането си в съблекалнята или на терена по време на тренировките. С тази енергия може да се раздаваш с повече от 100 %. Страхотен човек.Любко Петрович При него започнах като помощник. С Любко има толкова изненади, че можем да говорим поне 24 часа. Човек със страхотни идеи, които прилага в точния момент. Знае много за футбола и го прилага на терена. Най-голямото му качество като треньор е, че „чете футбола“. Във всеки мач 10-15 минути мълчи, стои и си гледа срещата. В един момент вижда нещата, подрежда ги и започваме да бием.", "date": "2017.06.11", "title": " Златомир Загорчич, треньорът-спасител на „белите”:  „Славия” ще запази младите, заслужиха го"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-26-%d0%b3%d0%be%d0%b4%d0%b8%d1%88%d0%b5%d0%bd-%d0%bf%d0%be%d0%b1%d0%be%d0%b9%d0%bd%d0%b8%d0%ba-%d0%bf%d1%80%d0%b0%d1%82%d0%b8%d0%bb-%d1%87%d0%be/", "text": "26–годишен мъж е задържан от криминалисти на Търговище за побой. На 9 юни вечерта в полицията бил получен сигнал за скандал на улица в село Тръстика. Изпратеният на място полицейски екип установил, че след възникнал скандал 26-годишният И.И. набил 40-годишен мъж, съобщиха от МВР.Пострадалият мъж бил настанен за лечение в болнично заведение с фрактури на гръден капак, 3 ребра и перфорация на бял дроб. Извършителят е задържан с полицейска мярка за 24 часа. Работата по образуваното досъдебно производство продължава.", "date": "2017.06.11", "title": " Задържаха 26-годишен побойник, пратил човек в болница"}
{"url": "https://trud.bg/922-%d1%87%d1%83%d0%b6%d0%b4%d0%b5%d0%bd%d1%86%d0%b8-%d0%be%d1%82-%d1%81%d1%82%d1%80%d0%b0%d0%bd%d0%b8-%d0%b8%d0%b7%d0%b2%d1%8a%d0%bd-%d0%b5%d1%81-%d1%80%d0%b0%d0%b1%d0%be%d1%82%d1%8f%d1%82-%d0%b2/", "text": "922 граждани на трети страни (държави извън ЕС – бел.ред.) са регистрирани в Агенцията по заетостта като сезонни работници в сферата на туризма и ресторантьорството у нас от началото на годината. Това се разбира от писмения отговор на депутатски въпрос към социалния министър Бисер Петков, предаде.871 от чужденците са граждани на Украйна, 49 са граждани на Молдова и двама на Македония.От началото на 2017 г. до началото на месец юни у нас са издадени общо 228 разрешения за достъп до българския пазар на труда на граждани на общо 36 държави. Най-много са издадените разрешения за работа на граждани на Сърбия, Украйна и Русия.182 от чужденците, които са получилите право на работа в България са регистрирани във фирми в областта на услугите, от които 65 са в сферата на информационно-комуникационните технологии, 31 са заети с административни услуги, 15 в образованието, 12 в хотелиерството, 9 с други дейности, 8 в транспорта и по двама във финанси и застраховане, както и в здравеопазването. 46 от чужденците работят в сферата на индустрията – 39 от тях като инженерно-технически персонал и строители, както и 7 души са ангажирани в преработващи компании.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.11", "title": " 922 чужденци от страни извън ЕС работят в хотели и ресторанти у нас\t\t\t"}
{"url": "https://trud.bg/500-%d1%82%d0%b0%d0%bd%d1%86%d1%8c%d0%be%d1%80%d0%b8-%d0%bd%d0%b0-%d1%85%d0%be%d1%80%d0%be-%d0%b2-%d1%86%d0%b0%d1%80%d0%b5%d0%b2%d0%be/", "text": "Петият фестивал „Хоро край морето“ събра над петстотин любители на народните танци в Царево. В началото на юни, вече за пети пореден път, градът се изпълва със слънчеви усмивки и красиви танцьори, дошли от цяла България. Националният фестивал на танцовите клубове се провежда в Царево под патронажа на кмета  инж. Георги Лапчев, а организатори са ФТК „Иглика“ Царево,  Община Царево и НЧ „Георги Кондолов-1914“.Фестивалът започна в събота от Морската градина с дефиле на танцовите клубове, които под звуците на музикален съпровод преминаха през главната улица на града и се събраха на площада, където започна феерията на „Хоро край морето“", "date": "2017.06.11", "title": " 500 танцьори на хоро в Царево"}
{"url": "https://trud.bg/%d1%81%d1%82%d0%be%d1%82%d0%b8%d1%86%d0%b8-%d0%b2%d0%be%d0%b5%d0%bd%d0%bd%d0%be%d1%81%d0%bb%d1%83%d0%b6%d0%b5%d1%89%d0%b8-%d0%b8-%d0%b3%d1%80%d0%b0%d0%b6%d0%b4%d0%b0%d0%bd%d0%b8-%d1%81%d0%b5-%d1%81/", "text": "Министърът на отбраната Красимир Каракачанов се поклони пред тленните останки на майор Георги Анастасов. Стотици военнослужещи и граждани се събраха пред ритуалната зала на Централните гробища в Ямбол, за да отдадат последна почит пред загиналия пилот, съобщиха от МО.„Отиде си подготвен летец и истински човек, който се открояваше със силата на своя дух, всеотдайност, неизчерпаема енергия и оптимизъм. Ще помним майор Георги Анастасов като отговорен, принципен и подготвен офицер, който беше отдаден на професията си“, се казва в съболезнователното писмо от министъра на отбраната Красимир Каракачанов.„Днес е ден на тежка загуба, защото се прощаваме с нашия боен другар пилот първи клас майор Георги Анастасов. Той превърна мечтата си в съдба, а съдбата си в дълг да защитава България. Майор Анастасов жертва живота си, за да спаси своите колеги“, каза в траурното си слово командирът на Военноморските сили контраадмирал Митко Петев.Десетки съболезнователни телеграми и венци бяха изпратени от президента на Република България, от министър-председателя, от представители на държавната и местната власти, от видовете въоръжени сили и военни формирования на Българската армия.Майор Георги Анастасов загина на 9 юни 2017 г. при инцидент с хеликоптер „Пантер“  по време на тактическото учение „Черно море-2017“.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.11", "title": " Стотици военнослужещи и граждани се сбогуваха с майор Георги Анастасов"}
{"url": "https://trud.bg/%d0%bc%d1%80%d1%80%d0%b1-37-600-%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb%d0%b0-%d1%81%d0%b0-%d0%bf%d1%80%d0%b5%d0%bc%d0%b8%d0%bd%d0%b0%d0%bb%d0%b8-%d0%b7%d0%b0-%d0%b4%d0%b5%d0%bd-%d0%bf/", "text": "Близо 37 600 автомобила са преминали по автомагистрала „Тракия“ на 31 автуст 2016 г. Това е бил денят с най-интензивно движение по аутобана миналата година, сочат данни на трафик броячите на Агенция „Пътна инфраструктура“, съобщиха от МРРБ.Досега през тази година по автомагистрала „Тракия“ най-интензивно е било движението на 17 април, когато бе последният ден на Великден – около 30 200 коли.През 2016 г. по „Тракия“ средно на денонощие в участъка София-Пловдив са преминавали около 28 500 автомобили.Сравнителен анализ сочи почти двойно по-голямо движение по „Тракия“ спрямо „Струма“ през произволно избрани дни в месеците юли и август. Така например на 15 юли (петък) 2016 г. по АМ „Тракия“ се минали около 30 800 бр. леки автомобила, а по АМ „Струма“ – 14 100. На 1 август (понеделник) 2016 г. – на АМ „Тракия“ са преброени около 29 900 бр. леки автомобила, а на „Струма“ – отново около 14 100.В сравнение с 2016 г., по Великден и Гергьовден т.г. се забелязва ръст на трафика по АМ „Струма“. На 6 май 2016 г. са отчетени около 10 500 автомобила, а през тази година на Гергьовден са регистрирани около 11 900. Подобна е ситуацията и за почивните дни на Великден. През 2016 г. са преминали около 9700 леки автомобила, а през тази година – 11 100.", "date": "2017.06.11", "title": " МРРБ: 37 600 автомобила са преминали за ден по автомагистрала „Тракия“"}
{"url": "https://trud.bg/5-600-%d1%82%d0%be%d0%bd%d0%b0-%d0%bf%d1%80%d0%b8%d0%ba%d0%b0%d0%b7%d0%ba%d0%b8-%d0%be%d1%82-%d0%bf%d1%8f%d1%81%d1%8a%d0%ba/", "text": "Тази година става на 10. Пясъчният фестивал на Бургас празнува юбилей с темата “Пясъчни приказки”. Новото издание ще е ретроспекция- поглед към досегашните, които му донесоха слава и 713 000 посетители за всичките девет години. Като всяко лято, броят на желаещите да видят странните, импозантни, прелестни фигури от пясък расте. Увеличава се и количеството пясък всяка година, за всяка нова тема. Миналата е било 5 500 тона, а за тази, както подобава за юбилей, са подготвени със 100 тона повече.За посетителите, фестивалът е шеметно удоволствие. За участниците в него- също. Общината в Бургас от самото начало е решила той да няма конкурсен характер. И точно това е дало старт на уникални групови проекти. Пясъчните скулптори работят заедно, в приятелска атмосфера, която ражда нови и нови идеи. Любопитен факт е, че през последните години за декориране се използва и нашият черен пясък от Бургаския залив. Иначе другият идва от кариерите и е примесен с малък процент глина.Автори от цял святУчастниците, които ще ваят “Пясъчни приказки”, са 21 скулптори. От тях 11 са българи, а останалите идват буквално от цял свят. През годините е имало автори от далечните Индонезия и Австралия. Повече от 170 композиции са създадени от родни скулптори и колегите им от Португалия,Турция, Русия, Словакия, Белгия, Италия, Латвия, Норвегия.- “Все светила в пясъчното изкуство”, обяснява Димитър Маджаров, директор на общинското предприятие “Летен театър, фестивали и концерти”.Наскоро той обяви още една новина: Пясъчните фигури (заедно с друг морски фестивал “Джаз в Бургас), попадат в общоевропейския събитиен календар на Европейската фестивална асоциация. Те са удостоени със Знака за европейски фестивал за периода 2017-2018.За отличаването им е било необходимо преминаването на няколко етапа и оценяване от професионална комисия. “Европа за фестивалите, фестивалите за Европа” (EFFE) е етикет и международно признание. Темите на изданията са различни. За организаторите това е работа през цялата година. Няма и минута спокойствие- още от февруари започва работата по подбор на темата и комуникацията с авторите. През април стартира самата подготовка на терен.Детската приказна кинотема е номер 1Закупува се пясък /все повече и повече всяка година/ и започва градежа на Пясъчния град. Не е лесно да се съчетаят вкусовете на възрастни и деца. Но най- предпочитаните фигури безспорно са на детска приказна кинотема.През 2016- та темата бе “Киногерои”, през 2015- та: “На сафари с фотоапарат”.Тогава край морето, в пясъчния град, изникнаха животни от саваната и джунглата, атмосферата бе наистина невероятна, спомнят си организаторите. През 2013- та бе ред на “Алея на славата”. Тогава от пясък авторите пресъздадоха популярни личности, които са дали своя принос за човешкия прогрес. Появиха се Айнщайн, Павароти, Тесла…Може би мнозина вече са забравили, че първата тема на фестивала бе “Карнавал”.Вдъхването на живот в една пясъчна фигура е изкуство- това стана ясно още тогава, през 2008- ма. Изработени бяха общо 16 фигури, с височина 4 метра, а една ги надмина двойно с импозантните си 8 метра.Запазени за поколениятаПясъчните фигури от “На сафари с фотоапарат”, са запазени за поколенията. Това става, след като е изработен специален макет, направен в Холандия чрез комбинация от най-съвременни технологии като 3D сканиране, 3D принтиране и 3D моделиране в съчетание с конвенционални техники. 3D макети са направени и година по- късно- и на “Кино герои”. До юбилея има още месец, но вече започна подготовката. В момента екипът, работещ на терен пресява пясъка, от който ще бъдат изваяни фигурите.Времето е спрялоМястото на Десетия Пясъчен фестивал е известно- на метри от морето, до Конната база, в прохладната Морска градина на Бургас, която в тази си част се е ширнала просторна и с мнго зеленина. Така че посетителите да се концентрират върху приказките и скулптурите, съградени от пясък, които ще ги върнат в съкровенното им детство, където времето е спряло и всичко е весело и безгрижно. Фестивалът започва в началото на юли.Огромна торта в центъра на рождения денСкулпторът Атанас Стоянов е бургазлия, участва неизменно във всяко издание на Пясъчния фестивал Той е преподавател по рисуване в бургаското училище “Св.св.Кирил и Методий”. Споделя, че няма любима скулптора, която е ваял по различните теми, защото всички са интересни и уникални, но разкрива интересна подробност. Той и колегата му Любо Коцев ще изваят огромна торта от пясък. Бива ли рожден ден без торта? А гази е замислена да е прекрасна с числото десет по средата и самата тя ще е в центъра на рождения ден. В центъра на Пясъчния град.", "date": "2017.06.11", "title": " 5 600 тона приказки от пясък"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%ba%d0%b0-%d1%80%d0%b5%d1%88%d0%b0%d0%b2%d0%b0-%d0%ba%d0%be%d0%b8-%d0%bc%d0%b8%d0%b3%d1%80%d0%b0%d0%bd%d1%82%d0%b8-%d1%81%d0%b0-%d0%b1%d0%b5%d0%b6%d0%b0%d0%bd/", "text": "През 2015 г. Германия се справи с огромната мигрантска вълна благодарение на големия брой доброволци, които отделиха лично време и средства, за да помагат на властите, разказа пред “Труд” наша сънародничка, която работи в германската Федералнa служба по миграцията и бежанците (BAMF).“То не е ново за германците, след войната с доброволен труд те са успели да възстановят страната си”, обяснява Анелия Ганева.34-годишната българка е родом от Плевен. Живее и работи в Германия от 17 години. Там завършва висше образование в сферата на икономиката. Докато учи, е на стаж в общината на град Майнц, където живее.Голямата бежанска вълна през 2015 г. я сварва на работа в регионалната служба по миграцията. През 2016-а е преместена във BAMF. Задачата є е да интервюира кандидатстващите за бежански статут и да решава дали има основание те да получат такъв. Тя проучва цялата налична информация за човека, през какви процедури е минал до момента и накрая изготвя писмено решение.Друг експерт го проверява за законосъобразност. Едва тогава се издава окончателното решение на BAMF. Преди две години внезапният приток на чужденци, желаещи да се установят в страната, поставя на изпитание германските миграционни власти. Българката е категорична, че тогава службите са се справили с големия бежански щурм само благодарение на безкористната помощ на хилядите доброволци.“Те отделяха от времето си да ги посрещат, да ходят с тях по службите, за да ги регистрират, помагаха им да си разкрият сметки в банките, да се сдобият с карти за пътуване, помагаха много на социалните служби”, разказва Анелия. Властите не бяха подготвени – нямаха необходимия капацитет от хора, програми и места за настаняване. И държавното ръководство, и самите служби реагираха незабавно, бяха назначени хора по всички нива и беше осъществена сериозна структурна реорганизация, обяснява българката. За кратно време щатът на BAMF нараства от шест на девет хиляди души.Същата година в страната влизат рекордните 1 139 000 човека, основно от Близкия Изток, Афганистан, Северна Африка, два пъти повече от предходната 2014-а. 480 000 от тях подават молби за статут.“За два месеца идваха толкова хора, колкото по-рано – за цяла година”, спомня си Анелия. Според нея, ентусиазмът, с който преобладаващата част от геманското общество е посрещнало бежанците, все още съществува, макар и да не е толкова силен.Докато чакат решението за статута си, чужденците посещават различни интеграционни програми, които ги подготвят за живота в страната, както и курсове по немски език. Отскоро е стартирала и програма за професионални курсове, които предлагат специализирана езикова подготовка в различни сфери – медицина, финанси, биология и т.н., в зависимост от квалификацията, уменията и интересите на участниците.Анелия Ганева отхвърля твърдението, че Германия подбира образованите хора, а другите връща. “Дори е точно обратното, тъй като несъстоятелните хора са защитени от Европейската конвенция за човешките права, която забранява депортирането на лица, които няма да могат да си осигурят преживяването, ако бъдат върнати в своята родина”, обяснява тя.Според българката политиката на отворени врати на канцлера Меркел вероятно е била погрешна. От друга страна, казва тя, идеята за слагане на горна граница, също е неадекватна: “Няма как да разберем дали точно онези, които биха останали отвън, няма да са най-нуждаещите се. Все пак говорим за хора и човешки съдби”. Диалектът разкрива самоличносттаИ в Германия проблем при работата с кандидат-бежанците е фактът, че много от тях идват без документи за самоличност, което забавя процеса по разглеждането на молбите и регистрацията им. Миграционните власти там обаче разполагат със сериозен ресурс от специалисти по всякакви езици и техните диалекти.“Работим с преводачи още от началото – снемането на снимки, отпечатъци и вкарването на информацията в системата. Ако има някакви съмнения за идентичността, се правят съответните анализи – езикови, текстови и други. Това е важно, защото диалектът показва от кой район идва човека”, обяснява Анелия Ганева.Мигрантската вълна довела всякакви хора. “Има такива, които никога не са ходили на училище, израснали например в планинските райони на Афганистан, но идват и много образовани хора – пилоти, лекари, адвокати”, твърди тя и отхвърля разпространеното схващане, че основната част от чужденците са нискообразовани и без квалификация.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.11", "title": " Българка решава кои мигранти са бежанци в Германия\t\t\t"}
{"url": "https://trud.bg/%d1%81%d0%bf%d0%b5%d1%88%d0%bd%d0%b8%d1%82%d0%b5-%d0%bc%d0%b5%d0%b4%d0%b8%d1%86%d0%b8-%d1%81%d0%b5-%d0%be%d0%b1%d1%8f%d0%b2%d0%b8%d1%85%d0%b0-%d0%bf%d1%80%d0%be%d1%82%d0%b8%d0%b2-%d0%bd%d0%be%d0%b2/", "text": "Работещите в спешната помощ се обявиха срещу проекта за нова наредба, по която шофьорите да бъдат проверявани за употреба на алкохол и наркотични вещества.Текстовете не са съгласувани със спешните медици, въпреки че тяхната натовареност ще се увеличи и ще затрудни работата им, предаде . С новата наредба се скъсява времето, в което трябва да се извърши медицинското изследване на шофьора за наличие на алкохол и наркотици – от два часа на 90 минути.Доктор Десислава Каталиева, председател на асоциацията на спешните медици, смята това за абсурдно. „Наистина, ние сме свръхнатоварени и няма как да се приоритизира нещо, което е визирано в наредба, но не е животозастрашаващо състояние и тези пациенти да ни отнемат от времето, в което трябва да спасяваме живота на пациентите, с които работим“, обясни тя.С новите текстове спешните центрове са посочени като единствено място, в което могат да се взимат пробите за алкохол и наркотици като отпадат общинските болници и ДКЦ-та, където също има квалифицирани специалисти на денонощни дежурства.Освен това, медицинските специалисти ще трябва да снемат анамнеза и да описват в документ поведението на лицето, за което се взима проба.„Медицински специалисти трябва да попълват този протокол, а отдолу трябва да се подпише лекар. Как лекар може да се подпише след като той не е извършил медицинското изследване, не е видял пациента или другият вариант, как медицинско лице ще се подпише вместо лекар. Това е документна измама“, каза Кателиева.Общественото обсъждане на новата наредба приключва утре. Становището е изпратено на министъра на здравеопазването.", "date": "2017.06.11", "title": " Спешните медици се обявиха против новата наредба за кръвните проби на шофьорите"}
{"url": "https://trud.bg/%d1%81%d0%b5%d0%bb%d0%be-%d1%81%d0%b5-%d1%81%d0%b4%d0%be%d0%b1%d0%b8-%d1%81-%d0%bd%d0%be%d0%b2-%d0%bf%d0%bb%d0%be%d1%89%d0%b0%d0%b4-%d1%81-%d1%84%d0%be%d0%bd%d1%82%d0%b0%d0%bd-%d0%b7%d0%b0-120-000/", "text": "Село Сушина, което е част от шуменската община Върбица, вече има чисто нов централен площад за 120 000 лв. На фонтана му биха завидяли много граждани.В летните жеги той е най-атрактивен, а вечер е облян и от светлинни ефекти. Насред новия площад има и чешма с лика на Св. Георги Победоносец. През уикенда придобивката беше официално открита от общинския кмет Мердин Байрям, който изрично помоли местните хора да пазят съграденото. Даде и благотворителна вечеря /ифтар/, и седна на трапеза с местните хора да обсъдят радости и проблеми.Площадът в Сушина е изграден за малко повече от месец. 1000 кв. метра са тотално преобразени с хубава настилка, зелени градинки, алеи, пейки и парково осветление. Благоустройството е изцяло с пари от общинския бюджет. Селското ларго е с 5 г. гаранция, през които, ако нещо аварира, ще се ремонтира от фирмата-изпълнител.Заради близостта до язовир „Тича“, село Сушина е предпочитано място за отдих и риболов за гости от страната и чужбина, затова обновлението му се посреща с одобрение от местни и туристи.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.11", "title": " Село се сдоби с нов площад с фонтан за 120 000 лв."}
{"url": "https://trud.bg/%d1%83%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%8f%d1%82-%d0%bd%d0%b0-%d0%bd%d0%b7%d0%be%d0%ba-%d0%bf%d0%be%d0%b4%d0%ba%d1%80%d0%b5%d0%bf%d1%8f-%d0%b8%d0%b4%d0%b5%d1%8f%d1%82%d0%b0-%d0%b7/", "text": "Управителят на Националната здравноосигурителна каса д-р Глинка Комитов подкрепя идеята на министъра на здравеопазването за определяне на лечебни заведения без лимит на финансиране. Миналата седмица стана ясно, че най-голямата спешна болница в страната – „Пирогов“, е надхвърлила лимита си с половин милион лева, тъй като се е лекарите са приемали пациенти отвъд договореното с касата.„Това „надлимитна дейност“ е придобило гражданственост – това всъщност е стойността на разходите, които те правят извън записаните им стойности в техните индивидуални договори“, коментира по  темата за т.нар. „надлимитна дейност“ на болниците д-р Комитов.По думите му, има болници, които няма как да връщат пациенти, независимо че стойностите им са определени. „Първо им е вменено по закон. Второ, има такива болници, които денонощно се обръщат към тях. Една от тях вие цитирахте и тя се намира в София, това е „Пирогов“ – тя няма как да връща пациенти и формира така наречената „надлимитна дейност“, каза управителят на НЗОК.„Касата не разделя болниците на държавни, областни, общински, университетски, а просто разпределя парите в рамките на бюджета, с който разполага. Ще трябва да помислим дали да не направим един списък от лечебни заведения, които наистина да са структуроопределящи в страната и за които да няма лимит“, каза Глинка Комитов.На уточняващ въпрос дали има предвид това, което е предложил здравният министър Николай Петров – да има „безлимитни“ болници, той отговори:„Точно така. Но не може да бъде за всичките, защото ние нямаме такъв ресурс – да платим всичко. Обаче министерството от своя страна е длъжно да ги осигури в цялата страна, равномерно“.По думите му, това най-вероятно ще са университетските болници, с областните болници.Глинка Комитов подчерта, че няма да се прави актуализация на бюджета на НЗОК. Редът за болничната медицинска помощ и лекарствата са секторите, където най-често натрупват преразходи и затова, след анализ на реализацията на бюджета на касата, ще се предложат мерки, ориентирани към тези пера.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.11", "title": " Управителят на НЗОК подкрепя идеята за болници без лимит на финансиране"}
{"url": "https://trud.bg/37-%d0%b4%d1%83%d1%88%d0%b8-%d0%be%d1%82-%d1%86%d0%b5%d0%bd%d1%82%d1%8a%d1%80-%d0%b7%d0%b0-%d0%b1%d0%b5%d0%b6%d0%b0%d0%bd%d1%86%d0%b8-%d0%b2-%d0%b3%d0%b5%d1%80%d0%bc%d0%b0%d0%bd%d0%b8%d1%8f-%d1%80/", "text": "При пожар в център за бежанци в Германия са ранени 37 души. 10 деца и четирима възрастни са настанени в болница, съобщава .Огънят пламнал около 2:30 ч. сутринта в мазето на 5-етажна сграда в северозападния град Бремен.Пожарната служба изпратила 70 души персонал с 27 превозни средства за спасяването на жителите от сградата. Според полицията близо 50 души ще трябва да бъдат преселени в друг център.Предполага се, че пожарът е започнал в кофа за боклук в мазето по неизвестни причини, става ясно от изявление на полицията в града. Властите разпитват свидетели.Германия, най-гъсто населената държава в ЕС, се превърна в дом за над един милион търсещи убежище бежанци от 2015 г. Около половината от тях са от разкъсваната от война Сирия, Ирак и Афганистан.", "date": "2017.06.11", "title": " 37 души от  център за бежанци в Германия  ранени при пожар"}
{"url": "https://trud.bg/%d1%82%d0%b5%d1%80%d0%b8-%d0%b3%d0%b8%d0%bb%d0%b8%d1%8a%d0%bc-%d0%b7%d0%b0%d0%b2%d1%8a%d1%80%d1%88%d0%b8-%d0%bc%d0%b5%d1%87%d1%82%d0%b0%d0%bd%d0%b8%d1%8f-%d1%81%d0%b8-%d1%84%d0%b8%d0%bb%d0%bc-%d0%bf/", "text": "Джонатан Прайс и Адам Дайвър са в главните ролиВ продължение на цели 17 години легендарният Тери Гилиъм се опитва да направи своя мечтан проект за “Дон Кихот”. Първоначалния вариант на филма с Джони Деп и Жан Рошфор се разпаднаха – трагедия, документирана от чудесния “Изгубени в Ла Манча”, припомнят в operationkino.net: “Дълго време Тери Гилиъ се опитва да заснеме “The Man Who Killed Don Quixote” (”Човекът, който уби Дон Кихот”), но нещо все не му се получаваше. В крайна сметка обаче, всички отрицателни сили (съдба, лош късмет, дявол, бог, както искате го наречете), които Гилиъм бори при всеки един свой проект и тук се бяха заинатили сериозно, се предадоха и той най-накрая завърши мечтания си филм”Новината бе съобщена лично от него на официалната му фейсбук страница със следната картинка и текст: “Извинявам се за дългото мълчание. Бях зает да подреждам багажа в камиона и сега се прибирам в къщи. След 17 години завършихме снимките на “The Man Who Killed Don Quixote”.Muchas gracias на целия екип и всички, които вярваха. QUIXOTE VIVE!”В този последен вариант “The Man Who Killed Don Quixote” (”Човекът, който уби Дон Кихот”) изглежда така: режисьор е Тери Гилъм, който е и сценарист наравно с Тони Грисони, а в основата, разбира се, е безсмъртният роман на Мигел де Сервантес “Дон Кихот”. В ролите са Джонатан Прайс, Адам Драйвър, Стелан Скарсгард, Олга Куриленко, Джорди Мола и др. А сега е време за постпродукция.", "date": "2017.06.11", "title": " Тери Гилиъм завърши мечтания си филм по „Дон Кихот“"}
{"url": "https://trud.bg/%d0%b5%d0%b2%d1%80%d0%be%d0%b4%d0%b5%d0%bf%d1%83%d1%82%d0%b0%d1%82%d0%b8%d1%82%d0%b5-%d0%be%d1%82-%d0%b3%d0%b5%d1%80%d0%b1-%d0%bf%d0%b8%d1%82%d0%b0%d1%82-%d0%bb%d0%b8%d0%b4%d0%b5%d1%80%d0%b0-%d0%bd/", "text": "Евродепутатите от ГЕРБ внeсоха официален въпрос до председсателя на Групата на социалистите и демократите в Европейския парламент Джани Питела за мнението му за снимката с нацистки поздрав на президентския секретар Пламен Узунов, съобщи пресцентърът на ГЕРБ.В писмото си евродепутатите запознават Питела със ситуацията с появилата се в медиите снимка на Узунов, на която той прави нацистки поздрав и припомнят, че подобен случай със заместник-министъра на регионалното развитие Павел Тенев предизвика бърза и остра реакция на премиера Бойко Борисов и последва оставката на Тенев.Евродепутатите отбелязват, че кандидатурата на Румен Радев за президент беше подкрепена от БСП, а след избирането му, Пламен Узунов беше назначен от Радев за служебен министър на вътрешните работи.В заключение евродепутатите, припомняйки отговор на председателя на Групата на ЕНП на подобен въпрос, пишат: „От писмото, което изпратихте до председателя на Групата на ЕНП г-н Манфред Вебер, ние разбираме, че тази тема е много чувствителна за Вас. Нашата партия също смята, че такова поведение е неприемливо и ето защо взехме бързи и решителни мерки. Бихме искали да знаем каква е Вашата позиция за поведението на секретаря на българския президент. Досега нямаше реакция от президента или от лидера на БСП г-жа Корнелия Нинова, на която президентът е благодарен за своята номинация.“", "date": "2017.06.11", "title": " Евродепутатите от ГЕРБ питат лидера на социалистите в ЕП Джани Питела за Пламен Узунов"}
{"url": "https://trud.bg/%d0%ba%d0%be%d1%80%d0%bd%d0%b5%d0%bb%d0%b8%d1%8f-%d0%bd%d0%b8%d0%bd%d0%be%d0%b2%d0%b0-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d1%81%d0%b5-%d0%b0%d0%ba%d1%82%d1%83%d0%b0%d0%bb%d0%b8%d0%b7/", "text": "Бюджетът трябва да се актуализира  със сумите, необходими за 1000 нови служители в МВР и 6000 в Министерство на отбраната. Това каза лидерът на БСП Корнелия Нинова  след семинар на ПГ на „БСП за България“ в Боровец Нинова подчерта, че в центъра за системата за сигурност трябва да се постави човекът. „Много се говори за недокомплект в двете министерства, в службите“, заяви лидерът на БСП. „Много спекулации се появиха покрай проведения КСНС при президента Радев, както и престрелки между нас и управляващите вчера. Ще решим тези противоречия и проблеми, ако спешно и заедно направим едно нещо – да актуализираме бюджета за тази година с тези минимум суми, които са необходими за тези 1000 нови служители в МВР и 6000 в Министерство на отбраната“, допълни още Нинова. Тя поясни, че на КСНС е била направена финансова обосновка колко ще струва това и са се обединили, че човекът е най-важен в системата. Според лидера на БСП сега трябва да се пристъпи към действие. „Министърът вътрешните работи на КСНС обоснова искането за 1000 души назначаване в МВР с 300 млн. допълнително финансиране. При говорене за излишък, който варира от изказванията на премиера от 1 млрд. и половина до 3, че ги има в бюджета, смятаме, че тези 300 млн., които са абсолютно наложителни да се комплектова МВР, са възможни от излишъка. В отбраната също представиха своите разчети, те бяха също около 320 млн. Има възможност чрез излишъка в бюджета без да се нарушат другите бюджетни системи“, допълни Нинова. „Ние си настояваме за това, че в цялата система за национална сигурност трябва да влязат демографска катастрофа, корупция, бедност, неравенства, контрабанда и вътрешните проблеми на страната. Просто днес не сме обсъждали това“, заяви тя. Нинова поясни, че БСП ще направи втора такава среща по демография, здравеопазване, образование, контрабанда. И пред президента Радев настоях да има такъв консултативен съвет, той пое този ангажимент“, коментира още лидерът на БСП.С прием на 161 нови членове на БСП в София беше отбелязана 161-ата годишнина от рождението на основателя на организираното социалистическо движение в България Димитър Благоев-Дядото. Това съобщиха от пресцентъра на Градския съвет на БСП-София. На част от новоприетите социалисти официално бяха връчени партийните карти по време на честването в къщата-музей на именития политик и философ в Банкя. Дворът на неговия дом се оказа тесен за всички желаещи да го почетат, въпреки дъждовното време. За Благоев говори лидерът на БСП – София Калоян Паргов, общинският съветник и представител на младежката организация на социалистите в София Николай Николов и районният председател на БСП в Банкя Анна Славова. Гости на събитието бяха и народните представители от Коалиция „БСП за България“ Георги Свиленски, Христо Проданов и Румен Георгиев. „Димитър Благоев е един от най-значимите създатели на българската държавност, отбеляза Калоян Паргов. – За него държавността и националната независимост означават индустриализация и модернизация и са свързани с европейската интеграция. Държавността означава бърз духовен и икономически просперитет. Димитър Благоев излиза на политическата сцена в годините след Освобождението, когато по подобие на днешния ден, въпросите за оцеляването, национална идентичност и суверенитет, са актуални. Къде обаче е разликата? Разликата е, че следосвобожденска България запазва мечтите, надеждите и оптимизма. Тогава се преплитат две характеристики. Първата е на тези, които държат на икономическия просперитет. Вторите са онези, които носят и пазят в душите си възрожденските идеали, които Левски формулира като чиста и свята република. Без да искаме се налага аналогия с днешния ден. Какъв е той след 28 години на преход и безперспективност. България наистина е член на Европейския съюз, но продължава да е най-бедната и най-изостанала държава в Европа“. Според Николай Николов, днес в България да си социалист означава да си радикален противник на една система, която е дълбоко порочна и крайно несправедлива. „В България действителността днес е пълна противоположност на всичко онова, което Благоев си е представял като крайна цел на социалистическото движение, каза общинският съветник от групата на БСП Лява България в СОС Николай Николов. – Богатствата са в ръцете на монополи и картели, които в своята ненаситна алчност не се спират пред нищо, за да ограбват народа. В техни ръце са и парите, и съдилищата, и полицията, и медиите. Работниците в много случаи са третирани по-зле и от роби от страна на наши и чужди работодатели. 7% от децата не тръгват на училище, а 11% от започналите училище не завършват основно образование, защото са принудени да работят. Възнагражденията на жените са с 30% по-ниски от тези на мъжете. Да се говори за честни избори е смешно. Да се твърди, че образованието и здравеопазването са общодостъпни е нелепо. Ето в тази България живеем сега! Ако беше жив Благоев как ли би отговорил на въпроса – какво е да си социалист днес в България?!“.", "date": "2017.06.11", "title": " Корнелия Нинова: Трябва да се актуализира бюджетът"}
{"url": "https://trud.bg/%d0%bd%d0%be%d0%b2%d0%b0%d1%82%d0%b0-%d0%b7%d0%b2%d0%b5%d0%b7%d0%b4%d0%b0-%d0%bd%d0%b0-%d1%81%d0%b8%d1%82%d0%b8-%d0%b1%d0%b5%d1%80%d0%b1%d0%b0%d1%82%d0%be%d0%b2-%d0%b2%d0%b3%d0%be%d1%80%d1%87/", "text": "Новата перла на „Манчестър Сити“, коствалият 45 млн. паунда на клуба Бернардо Силва, призна за остър сблъсък с Димитър Бербатов. Случката е от дебюта на португалеца за „Монако“ през септември 2014 година, която офанзивният футболист не може да забрави и до днес. „Спомням си, че в първия ми мач във Франция победихме „Гингам“ с 1:0 – разкрива 3 години по-късно Силва в интервю за „Мирър“. – В самия край на срещата можех да центрирам към Бербатов, но не го видях. След двубоя бях много щастлив, докато българинът не влезе в съблекалнята. Той изрита кошчето за боклук, след което ми се разкрещя в лицето: „За кого се имаш ти? Да не си Марадона или Зидан?“ Там стартът за мен бе труден, но с помощта на португалските ми приятели Жоао Моутиньо и Рикардо Карвальо беше по-лесно да обърна нещата.“ Самият Бербатов подобно на Силва също можеше да премине на „Етихад“ през 2008 година, но избра офертата на градския съперник „Юнайтед“.", "date": "2017.06.11", "title": " Новата звезда на „Сити“: Бербатов вгорчи дебюта ми за „Монако“"}
{"url": "https://trud.bg/%d0%ba%d1%80%d0%b0%d0%b9-%d0%bd%d0%b0-%d0%b3%d0%be%d0%bb%d1%8f%d0%bc%d0%be%d1%82%d0%be-%d1%87%d0%b0%d0%ba%d0%b0%d0%bd%d0%b5-%d0%b7%d0%b0-%d0%b0%d0%bd%d0%b3%d0%bb%d0%b8%d1%8f/", "text": "Англия е в екстаз, след като трябваше да чака цели 51 години, за да стъпи отново на световния връх във футбола. Младежкият национален отбор на „Трите лъва“ до 20 години, воден от селекционера Пол Симпсън, триумфира на Мондиала в Южна Корея след успех с 1:0 над Венецуела на финала. В герои за островитяните се превърнаха голмайсторът Доминик Калверт-Люин и стражът Фреди Луудман, спасил дузпа в 74-ата минута.", "date": "2017.06.11", "title": " Край на голямото чакане за Англия"}
{"url": "https://trud.bg/%d0%bd%d0%b0%d0%b4-1500-%d0%b8%d0%b7%d0%bf%d1%8a%d0%bb%d0%bd%d0%b8%d1%82%d0%b5%d0%bb%d0%b8-%d1%81%d0%b5-%d0%bd%d0%b0%d0%b4%d0%b8%d0%b3%d1%80%d0%b0%d0%b2%d0%b0%d1%85%d0%b0-%d0%b8-%d0%bf%d1%8f%d1%85/", "text": "Архитектурният резерват Арбанаси стана двудневна столица на българските обичаи, традиции и фолклор. Над 1500 изпълнители се събраха в селото над Велико Търново за националния фестивал „Насред мегдана”. 120 бяха формациите, представили се на сцената, а сред тях имаше състави от всички възрастови групи и от всички фолклорни области в България.Седмото издание на фестивала бе открито от заместник-кмета на община Велико Търново Ганчо Карабаджаков. Той пожела на участниците все така да милеят за българското и все толкова усърдно да пазят нематериалната култура, традиции и обичаи.Освен характерните за цяла България народни песни и танци, изпълнителите представиха на сцената традиционни обичаи, изпълнявани по време на различни празници от народния календар. За малчуганите бе организирано училище по рисуване. Част от съпътстващата програма бе т.нар. „Улица на занаятите“, а своите умения демонстрираха пазители на автентичните български производства от миналото, превърнали се в неизменна част от родното културно наследство. „Насред мегдана в Арбанаси” е събитие, организирано от местното читалище „Иларион Драгостинов 1897”, със съдействието на Община Велико Търново и кметството в селото.", "date": "2017.06.11", "title": " Над 1500 изпълнители се надиграваха и пяха в Арбанаси"}
{"url": "https://trud.bg/%d0%bf%d0%be%d1%81%d0%bb%d0%b0%d0%bd%d0%b8%d0%ba%d1%8a%d1%82-%d0%bd%d0%b0-%d0%ba%d1%80%d0%b0%d0%bb%d1%81%d1%82%d0%b2%d0%be-%d0%bd%d0%be%d1%80%d0%b2%d0%b5%d0%b3%d0%b8%d1%8f-%d1%81%d0%b5-%d0%b2%d1%8a/", "text": "Средновековната Шишманова баня във Велико Търново, реставрирана преди по-малко от половин година, възхити посланика на Кралство Норвегия за Румъния, България и Молдова. Нейно превъзходителство Тоув Брувик Вестберг посети старопрестолния град, за да разгледа резултатите от консервацията на паметника на културата, станала възможна след реализацията на проект на Община Велико Търново, финансиран по механизмите на Европейското икономическо пространство. В ролята на екскурзовод влезе директорът на общинската дирекция „Култура, туризъм и международни дейности” Нелина Църова.Гостенката остана с много добро впечатление от Шишмановата баня, която според историци и археолози е сред най-добре запазените паметници от времето на Второто българско царство.Възстановяването на Шишмановата баня е поредният изпълнен ангажимент на кмета на Велико Търново Даниел Панов. Средновековната публична къпалня се намира в старинния великотърновски квартал „Асенов”. Реставрацията започна с укрепване на западните зидове. Надградени са останалите стени, възстановени са същинският под, както и пилоните от хипокаустната система до действителната им височина. Монтирана е и пасарелка за разглеждането им. Всички строителни дейности са извършени по модела на запазените останки и на базата на археологическите проучвания. Построена е каменна ограда между паметника на културата и улицата, монтирана е и стабилна покривна конструкция, гарантираща защита на оригинала.Проектът на Община Велико Търново за консервация, реставрация и експониране на недвижимата културна ценност е на стойност 725 000 лева. Съгласно изискванията, трудова заетост бе осигурена трайно безработни лица с непрекъснати регистрации в Бюрото по труда.", "date": "2017.06.11", "title": " Посланикът на Кралство Норвегия се възхити на Шишмановата баня в Търново"}
{"url": "https://trud.bg/%d1%81%d0%bb%d1%8a%d0%bd%d1%86%d0%b5%d1%82%d0%be-%d1%83%d0%b2%d1%80%d0%b5%d0%b6%d0%b4%d0%b0-%d0%b4%d0%bd%d0%ba-%d0%bd%d0%b0-%d0%ba%d0%bb%d0%b5%d1%82%d0%ba%d0%b8%d1%82%d0%b5/", "text": "Лятото е сезонът на отпуските и хубавото време, когато често се излагаме на слънце. Слънчевите лъчи влияят положително на емоциите, благоприятстват засилване на имунитета и стимулират образуването на витамин D в кожата. Продължителното и безконтролно излагане на слънце, както и липсата на адекватна защита обаче могат да се окажат вредни.Непосредственият ефект от прекомерното излагане на слънце e изгарянето на кожата. То се характеризира с поява на болезнено зачервяване, като при по-тежките случаи е възможно образуването на мехури или т. нар. „були” по кожата, което изисква лечение в болнично заведение, обясни за „Труд” доц. д-р Развигор Дърленски, дерматолог и венеролог в „Токуда болница София”.При по-леката форма на изгаряне оплакванията може да отшумят в рамките на 24 часа, но по-тежкото може да продължи седмица. Изгарянето от слънце не бива да се пренебрегва и изисква преглед при дерматолог, защото може да доведе и до повишаване на телесната температура, неразположение и отпадналост, както и невъзможност за извършване на нормалните ежедневни активности.Естетическите проблеми, които е вероятно да възникнат от по-сериозно изгаряне от слънце, са свързани с оставяне на белези по кожата. „Ако изгарянето е по-тежко и се образуват мехури, възможно е срастване, вследствие на което да останат промени, които напомнят белези по кожата”, казва доц. Дърленски.Лечението на слънчеви изгаряния е строго индивидуално спрямо отделния случай. То може да включва както локални козметични средства, така и медикаменти при нужда. „Съществуват различни средства за лечение, козметичната индустрия изобилства от продукти не само за защита, а и за лечение на пораженията от слънчевото излагане, които възстановяват увреждането на ДНК, защото ултравиолетовата светлина всъщност води до увреждане на ДНК на клетките, а това е механизмът, по който тя води до образуване на рак на кожата”, обяснява доц. Дърленски.Доказано е, че съществува връзка между излагането на слънце и рака на кожата. Той може да възникне след години на продължително и безконтролно излагане на слънчева светлина. „Това е един процес, който не може да бъде ограничен във времето. То може да се случва с години на постоянно повтарящо се излагане на слънце и на изкуствени ултравиолетови източници, каквито са солариумите”, пояснява доц. Дърленски.Натрупаното във времето редовно слънчево излагане, обикновено върху зони, които са хронично фотоизложени, може да доведе до образуване на кожни карциноми, най-честите от които са базоцелуларният и плоскоклетъчният карцином. При другия тип рак – меланома, значение оказва острото изгаряне от слънце, което човек е преживял често в детството си. „Затова въпросът, който винаги задаваме на пациенти, когато преглеждаме бенки, е дали пациентът е имал изгаряния от слънце в ранна детска възраст”, обяснява доц. Дърленски.Кожните карциноми се появяват най-често при хора в надпреднала възраст. Обикновено те представляват образувания, които човек смята за безобидни. „Може да бъде малко възелче, което нараства или малка рана, която не заздравява или постоянно има коричка, която, като падне, прокървява”, казва д-р Дърленски и пояснява, че това може да се повтаря в продължение на месеци, затова е важно пациентите с такива оплаквания да се консултират с дерматолог, който да даде правилна диагноза.Лечението на рака на кожата най-често е оперативно отстраняване на злокачествено новообразувание. Съществуват и алтернативни методи за лечение като криотерапията (замразяване с течен азот), третиране с електрокоагулация (изгаряне с електронож), различни методи за химична деструкция. Основното правило е, че колкото по-рано се започне лечението, толкова възможностите за избор и шансовете за напълно излекуване са по-големи. „Хванат навреме, кожният рак е лечим в 100 процента от случаите”, казва доц. Дърленски. Фотозащитни дрехи пазят най-добреЖелателно е да се използват т.нар. фотозащитни дрехи, които са популярни основно в САЩ и Западна Европа, но са налични и на българския пазар – те представляват дрехи, които са от специални материи с висок фотозащитен фактор. Използването на фотозащитни кремове също е задължително, като при децата е добре да бъдат с минерални компоненти, за да се избегнат възможните нежелани алергични реакции.", "date": "2017.06.11", "title": " Слънцето уврежда ДНК на клетките\t\t\t"}
{"url": "https://trud.bg/%d0%b1%d0%b8%d0%b2%d1%88%d0%b8-%d0%b8%d0%b3%d1%80%d0%b0%d1%87%d0%b8-%d0%bd%d0%b0-%d1%87%d0%b5%d0%bb%d1%81%d0%b8-%d0%b8-%d0%b0%d1%80%d1%81%d0%b5%d0%bd%d0%b0%d0%bb/", "text": "Луиш Фиго подсили своя отбор за благотворителния мач на 14 юни срещу фондацията на Димитър Бербатов с нови 2 големи имена. В тима на португалеца попаднаха Селестин Бабаяро и Луиш Боа Морте. Нигериецът игра през годините за „Челси“, „Нюкасъл“ и „ЛА Галакси“. 39-годишният португалец пък направи кариера на Острова в „Арсенал“, „Уест Хем“ и „Фулъм“.На националния стадион „Васил Левски“ двамата ще делят една съблекалня с имена като Шимао Самброса, Яри Литманен, Иван Кордоба, Гайска Мендиета, Дуайт Йорк, Максуел, Нуно Гомеш, Мичел Салгадо, Йенс Леман, Роберто Карлош, Деко, Робер Пирес, Предраг Миятович, Кристиан Карембьо и Давид Трезеге в отбора на Луиш Фиго.", "date": "2017.06.11", "title": " Бивши играчи на „Челси“ и „Арсенал“ в селекцията на Фиго"}
{"url": "https://trud.bg/%d0%ba%d0%be%d1%80%d0%bd%d0%b5%d0%bb%d0%b8%d1%8f-%d0%bd%d0%b8%d0%bd%d0%be%d0%b2%d0%b0-%d0%b0%d0%ba%d1%8a%d0%bb-%d0%bd%d0%b0-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d0%b0-%d0%bd%d0%b5/", "text": "Президентът Румен Радев сам взема решенията за състава на екипа си, но демонстрациите на хитлеристки символи са недопустими. Това каза лидерът на БСП Корнелия Нинова по повод с появилите се снимки на съветника на държавния глава Пламен Узунов, в които е дегизиран като Адолф Хитлер.Заради подобни фотоси зам.-министър и директор на дирекция в министерство подадоха оставки. Премиерът Бойко Борисов вчера обяви, че чака указа за уволнението на Узунов, който беше вътрешен министър в служебния кабинет на Огнян Герджиков.„Акъл на президента не даваме, но подобни хитлеристки символи и знаци са недопустими. Нашата политическа позиция като партия остава. Не е променена от това, което сте чували. Подобни хитлеристки символи, знаци за нас са недопустими. Позицията ни е принципна”, подчерта днес Нинова.Тя бе категорична, че последната дума в случая е на Румен Радев.", "date": "2017.06.11", "title": " Корнелия Нинова: Акъл на президента не даваме\t\t\t"}
{"url": "https://trud.bg/%d0%bf%d0%b8%d1%8f%d0%bd-%d1%88%d0%b2%d0%b5%d0%b4-%d0%bf%d1%80%d0%b5%d0%b1%d0%b8-%d0%b2-%d0%b3%d1%8c%d0%be%d1%82%d0%b5%d0%b1%d0%be%d1%80%d0%b3-%d0%bf%d0%bb%d0%be%d0%b2%d0%b4%d0%b8%d0%b2%d1%81%d0%ba/", "text": "Пловдивската певица Александра Николова Апостолова, известна в музикалните среди като Сани Алекса, е била пребита жестоко в неделя рано сутринта от пияния си шведски приятел Сами Кей Свард, с когото живеят на семейни начало в Гьотеборг. Момичето, чиято звезда изгря през 2011 г. в българския телевизионен реалити формат „Х Factor“ е публикувала 5 потресаващи снимки след побоя в профила си във Фейсбук. Под бруталните фотографии певицата е написала: „The love of my life just did this to me („Любовта на живота ми току-що ми причини това). Швед… ИСКАМ справедливост…. … Sammy Key Sward“. Часове преди жестокия побой Александра и Сами били на сватба, където явно скандинавецът е прекалил с алкохола. Според близки до пловдивчанката в момента тя е настанена в болница в Гьотеборг и се възстановява физически и психически от преживения ужас. Приятели на Сани Алекса, която в профила си в социалните мрежи твърди, че се учи от Стиви Уондър, я съветват да съди шведа до дупка. Десетки сънародници изказват морална подкрепа на Александра в този тежък за нея момент, но има и доста гадни и нелицеприятни коментари на стената й във Фейсбук и дори съмнения, че кръвта й по лицето била просто „сценичен грим“. Девет часа преди да качи бруталните снимки от нанесения й побой, пловдивчанката се кефи, че на сватбата в Швеция са пуснали и българска песен в изпълнение на Кристиан Костов. Ден по-рано във Фейсбук профила си Сани Алекса коментира и твърденията на пияния сънародник на приятеля си, който преби камериерка в Слънчев бряг, че го били дрогирали в България. „Били го дрогирали. МНОГО Е ГЛУПАВ. Поредното доказателство, че много алкохол не е добре“, пише на „Стената“ си Александра.", "date": "2017.06.11", "title": " Пиян швед преби в Гьотеборг пловдивска певица\t\t\t"}
{"url": "https://trud.bg/%d0%ba%d0%be%d0%bd%d1%86%d0%b5%d1%80%d1%82-%d0%bc%d1%83%d0%b7%d0%b8%d0%ba%d0%b0-%d0%b2-%d0%bf%d0%b0%d1%80%d0%ba%d0%b0-%d0%b7%d0%b0%d0%b1%d0%b0%d0%b2%d0%bb%d1%8f%d0%b2%d0%b0-%d0%bf%d0%bb%d0%be/", "text": "Концерт за класическа китара „Музика в парка“ изнесе в неделя край гребния канал в Пловдив ансамбъл „Академика“ към Академията за музикално, танцово и изобразително изкуство (АМТИИ) в града под тепетата. Концертът се превърна в истински празник за ценителите на класическата музика.Те имаха възможността да се насладят на прекрасните изпълнения на класически произведения, испански мотиви и дори българска пиеса на открито в изпълнение на китарен ансамбъл „Академика“ с художествен ръководител Стела Динкова.Събитието е част от културния календар на район „Западен“ за 2017 г., а събитията ще продължат наесен с голям фолклорен фестивал на 20 септември в Актовата зала на кметството. Есенният културен афиш на „Западен“ включва концерти на дамски хор „Тримонциум“ и арт група „Славена“ и фотоизложба на пловдивския майстор на обектива Соня Станкова.", "date": "2017.06.11", "title": " Концерт „Музика в парка“ забавлява пловдивчани край гребния канал"}
{"url": "https://trud.bg/%d0%b7%d0%b0-%d0%bb%d0%b8%d0%bf%d1%81%d0%b0-%d0%bd%d0%b0-%d0%bc%d0%b0%d1%80%d0%ba%d0%b8%d1%80%d0%be%d0%b2%d0%ba%d0%b0-%d0%bf%d0%be-%d0%b7%d0%b5%d0%b1%d1%80%d0%b8%d1%82%d0%b5-%d0%b2-%d0%bf%d0%bb/", "text": "За изтрити пешеходни пътеки и частична или цялостна липса на хоризонтална пътна маркировка и по голяма част от булевардите и улиците в Пловдив алармира общинската съветничка от Патриотичния фронт Нина Гьошева.„Отсъствието на тези „зебри“ създава реални предпоставки за възникване на пътни инциденти не само за велосипедистите, но и за преминаващите пешеходци“, твърди съветничката от ВМРО, която редовно се движела с колело по велоалеите из града под тепетата след официалното откриване на велосезона на 2 април. Нина Гьошева иска до следващата сесия на местния парламент на 21 юни да получи отговор от кмета на Пловдив Иван Тотев кога ще започне полагането на хоризонтална маркировка по главната и второстепенна улична мрежа на града и защо за поредна година се допуска голяма част от тях да остават за дълго време без такава.Общинската съветничка от Патриотичния фронт пита още кой носи отговорност при възникване на инциденти заради липса на хоризонтална маркировка, кога ще започне полагането й в близост до детски градини, ясли и училища и в обхвата на кръстовищата и има ли достатъчно осигурени средства в бюджет-2017 за всички места, на които се налага.", "date": "2017.06.11", "title": " За липса на маркировка по „зебрите“ в Пловдив алармират от Патриотичния фронт"}
{"url": "https://trud.bg/%d0%bf%d0%bb%d0%be%d0%b2%d0%b4%d0%b8%d0%b2-%d1%89%d0%b5-%d0%b5-%d0%b5%d0%b2%d1%80%d0%be%d1%81%d1%82%d0%be%d0%bb%d0%b8%d1%86%d0%b0-%d0%bd%d0%b0-%d0%ba%d1%83%d0%bb%d1%82%d1%83%d1%80%d0%b0%d1%82%d0%b0/", "text": "Пловдив ще посрещне 2019 г. като Европейска столица на културата с нова и модерна Централна жп гара, която ще бъде възстановена във възможно най-автентичния й вид отпреди 100 години и бароковия стил на италианския архитект Мариано Пернигони. С тази цел концесионерите на една от знаковите входно-изходни артерии на града под тепетата са изискали чертежи на жп станцията и гаровия площад от архив във Виена, за да се доближат максимално до оригиналната визия от 1912 г.Близо 1,5 година минаха в съдебни разпри и съгласувателни процедури с Националня институт за недвижимо културно наследство (НИНКН), но вече се работи усилено по реализирането на грандиозния проект за над 13,5 млн.лв. на ДЗЗД „Железопътна гара – Пловдив“. Съдружници са автобусната фирма „Карат-С“ на Миролюб Столарски и компания „БИАД-С“ на шефа на Българската строителна камара Светослав Глосов. Те взеха Централна жп гара на концесия за 35 години, за които трябва да вкарат в държавния бюджет 60 млн.лв. Проектът им включва  основен ремонт на фасадата,Царската чакалня с прочутите витражи, всички помещения в сградата на гарата и пероните, изграждане на международна автогара, пететажен хотел, мултифункционален център с търговска и офисна част и концертна зала за 500 зрители с отварящ се покрив на терена на бившата Транспортна болница с площад, фонтан и голям паркинг отпред.Вече основно е обновен течащият до скоро покрив, измазана е фасадата на Централна жп гара, а за строеж са готови терените  от двете й страни. Първо ще се изгради хотелската част със 150 лега, а после и концертната зала. За нея се чака съгласуване с НКЖИ за синхронизиране с проекта за пробив под Централна жп гара и свързване с транспортен подлез на бул. „Васил Априлов“ и „Македония“.", "date": "2017.06.11", "title": " Пловдив ще е евростолица на културата с модерна Централна жп гара\t\t\t"}
{"url": "https://trud.bg/%d1%85%d0%be%d1%80%d1%8a%d1%82-%d0%bd%d0%b0-%d0%bc%d0%be%d1%81%d0%ba%d0%be%d0%b2%d1%81%d0%ba%d0%b0%d1%82%d0%b0-%d0%bf%d0%b0%d1%82%d1%80%d0%b8%d0%b0%d1%80%d1%88%d0%b8%d1%8f-%d0%bf%d0%b5%d0%b5-%d0%b2/", "text": "Синодалният хор на Московската патриаршия с диригент заслужилия артист на Русия Алексей Александрович Пузаков ще изнесе тази вечер концерт в Пловдив.Събитието е организирано от Пловдивската света митроролия, храма „Свети Николай Мирликийски“, подворието на Московския и на цяла Русия патриарх в София и се проведе в Драматичен театър „Н. О. Масалитинов“ с благословението на владиката Николай.", "date": "2017.06.11", "title": " Хорът на Московската патриаршия пее в Пловдив тази вечер"}
{"url": "https://trud.bg/%d0%b4%d0%b6%d0%be%d1%80%d0%b4%d0%b6-%d0%be%d0%b7%d0%b1%d1%8a%d1%80%d0%bd-%d1%82%d0%b5%d1%80%d0%b5%d0%b7%d0%b0-%d0%bc%d0%b5%d0%b9-%d0%b5-%d1%85%d0%be%d0%b4%d0%b5%d1%89-%d0%bc%d1%8a%d1%80%d1%82%d0%b2/", "text": "Бившият министър на финансите на Великобритания Джордж Озбърн нарече британския премиер Тереза Мей „ходещ мъртвец“. „Тереза Мей е ходещ мъртвец. Въпросът е колко дълго ще чака смъртната си присъда“, каза Озбърн пред Би Би Си.По думите му всичко за Мей може да приключи в средата на следващата седмица, прогнозирайки по този начин нейната оставка.От своя страна лидерът на опозиционната Лейбъристка партия Джереми Корбин каза днес, че вероятно ще има още едни избори тази година или в началото на 2018 г., след като на вота в четвъртък не бе излъчен категоричен победител.Консервативната партия победи на изборите, но изгуби парламентарното си мнозинство. Сега консерваторите се опитват да сформират правителство на малцинството, разчитайки на подкрепата на 10 депутати от Демократичната юнионистка партия (ДЮП).", "date": "2017.06.11", "title": " Джордж Озбърн: Тереза Мей е ходещ мъртвец"}
{"url": "https://trud.bg/%d0%bf%d0%b0%d0%bc%d0%b5%d1%82%d0%bd%d0%b8%d0%ba-%d0%bd%d0%b0-%d1%85%d0%b0%d0%b9%d0%b4%d1%83%d1%82-%d0%b3%d0%b5%d0%bd%d1%87%d0%be-%d0%b8%d0%b7%d0%b3%d1%80%d0%b0%d0%b6%d0%b4%d0%b0%d1%82-%d0%ba%d1%80/", "text": "Паметник на прочутия защитник на местното население в освободителните борби на България – Хайдут Генчо, ще бъде изграден в местността „Дюлите“ на квартал „Момина баня“ в Хисаря. Това съобщиха организаторите на второто издание на националния събор „Хайдут Генчо“, който ще се проведе от 30 юни до 2 юли. За целта те пускат билети от 10 лв. общо за трите дни, а приходите от входните такси ще отидат за изграждането на монумента на Хайдут Генчо.В продължение на 3 дни голямата поляна в местността „Дюлите“ ще се превърне в сцена на различни фолклорни танцови и певчески изпълнения от всички краища на България. В паузите на музикалната програма конкурси за автентична българска носия – детска, женска, мъжка и хайдушка. Организаторите дори са въвели задължителен дрескод – всички участници в празненствата да са облечени в народни носии. Посетителите без носия ще могат да си вземат такава под наем срещу 10 лв. за трите дни. Участници с традиционни български музикални инструменти ще пренасят гостите на събора в славната епоха на Възраждането – време на силен дух и патриотизъм, а съвременни наследници на големите майстори ще показват на живо уменията си и красотата на запазените до днес занаяти. На 1 юли ще има въстановка с участието на хайдути с автентично облекло и оръжие. Вечерите са запазени за приказки и легенди, нестинари ще се потопят в магията на танца върху жарава, а кукери ще гонят демоните и злото.", "date": "2017.06.11", "title": " Паметник на хайдут Генчо изграждат край Хисаря\t\t\t"}
{"url": "https://trud.bg/%d0%b1%d1%83%d1%80%d1%8f-%d0%bf%d0%be%d0%b3%d1%8a%d0%bb%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b0%d1%82%d0%b0-%d1%8f%d1%85%d1%82%d0%b0-%d1%84%d1%83%d1%80%d0%b8%d1%8f/", "text": "Буря е потопила лодката на смелите бургаски състезатели Михаил Копанов и Диан Зайков. Двамата смелчаци за щастие, са добре, спасени са били от канадски екипаж.Бурята е била голяма – вятър със скорост над 100 км в час е вдигнал 12 – 15 метрови вълни. Засегнати са много лодки, петима души подават  sos сигнал. Канадците ги засекли и пращат кораби от бреговата охрана, включват се и преминаващи в района търговски кораби. Всички бедстващи са спасени. Нашите трябва вече да са в Нюфаундленд, най-близката суша.Екипажът с яхтата отплава на 29 май от английския град Плимът, за да станат част от най-старата презокеанска ветроходна регата за непрофесионалисти OSTAR. Става дума за същия маршрут, по който корабът „Титаник“ е плавал към Съединените американски щати през 1912 година. Финалът е в Нюпорт, щата Роуд Айлънд. Участват общо 22 ветрохода – 16 в класа за „самотници“ и 6 при двучленните екипажи, един от които беше нашият.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.11", "title": " Буря погълна българската яхта „Фурия“ в Атлантическия океан\t\t\t"}
{"url": "https://trud.bg/%d0%b5%d0%b4%d0%b8%d0%bd-%d1%81-%d0%bb%d0%b0%d0%b9%d0%bc%d1%81%d0%ba%d0%b0-%d0%b1%d0%be%d0%bb%d0%b5%d1%81%d1%82-%d0%b8-11-%d1%83%d1%85%d0%b0%d0%bf%d0%b0%d0%bd%d0%b8-%d0%be%d1%82-%d0%ba%d1%8a%d1%80/", "text": "Един случай на лаймска болест и 11 ухапани от кърлежи са регистрирани в Пловдивска област от началото на месец юни, съобщиха от Регионалната здравна инспекция (РЗИ). За сравнение в седмицата преди това – от 25 до 31 май, няма нито един ухапан от кърлежи, с лаймска болест, марсилска или ку-треска.Осем от 11-те жертви на кърлежи са пострадали от опасните насекоми на територията на Пловдив, въпреки че от общинско предприятие „Дезинфекциозна станция“ твърдят, че пръскат при всяка възможност и всяка седмица. През последните дни в Пловдивска област няма нито един новозаболял от морбили, случаите на варицела са намалели от 87 на 59, но в същото време значително са се увеличили пациентите с остри респираторни заболявания (ОРЗ) – от 113 между 25 и 31 май на 170 за периода 1-7 юни.", "date": "2017.06.11", "title": " Един с лаймска болест и 11 ухапани от кърлежи за седмица в Пловдивско"}
{"url": "https://trud.bg/%d1%82%d1%80%d0%b5%d1%82%d0%be-%d0%bf%d0%be%d0%ba%d0%be%d0%bb%d0%b5%d0%bd%d0%b8%d0%b5-%d1%81%d1%82%d0%be%d0%b8%d1%87%d0%ba%d0%be%d0%b2-%d0%bf%d0%b8%d0%bf%d0%bd%d0%b0-%d0%ba%d1%83%d0%bf%d0%b0%d1%82/", "text": "Трето поколение Стоичков пипна купата на европейските шампиони. Малката Миа, внучката на Камата, получи снимка с най-ценния клубен трофей, преди да е навършила годинка. Заедно с майка си Мика тя изгледа завръщането на Кавалера на „Златната топка“ на „Камп Ноу“. А фоторепортерите повече искаха да снимат Камата и съпругата му Марияна с внучката, отколкото с „Купата с големите уши“.Стоичков и „дриймтимът“ на Йохан Кройф от 90-те години се събра по случай четвърт век от спечеления КЕШ на „Уембли“ през 1992-а срещу „Сампдория“. Легендите на „Барса“ завършиха 0:0 срещу ветерани на „Бенфика“ в мач на малки врати на огромния стадион. Отборите играха 2 полувремена по 20 минути. На трибуните имаше 28 420 зрители, които заедно със своите любимци от миналото, почетоха още веднъж паметта на великия Кройф. Капитанът Хосе Мария Бакеро и вратарят Андони Субисарета поздравиха публиката с по няколко думи на микрофон. Кулминацията на вечерта бе повторението на гола срещу „Сампдория“ от „Уембли“. Става въпрос за заучената комбинация между Стоичков и Бакеро, завършена с топовен удар на Роналд Куман. Преди 3 месеца пред камерите на американския гигант „Унивижън“ Камата и Бакеро разиграха ситуацията и на самия „Уембли“. Тогава обаче Куман не успя да дойде за шоуто. В сряда Стоичков ще се завърне и на стадион „Васил Левски“. Най-големият български футболист ще бъде титуляр в състава на Димитър Бербатов срещу тима на Луиш Фиго в благотворителния мач. Така за 13 месеца българската публика за втори път ще гледа Камата след феноменалния му юбилеен мач по случай 50-ата годишна на 20 май миналата година.", "date": "2017.06.11", "title": " Трето поколение Стоичков пипна купата"}
{"url": "https://trud.bg/%d1%81%d0%bf%d0%b0%d1%81%d0%b8%d1%85%d0%b0-%d0%b4%d0%b2%d0%b5%d0%b3%d0%be%d0%b4%d0%b8%d1%88%d0%bd%d0%be-%d0%bc%d0%b5%d1%87%d0%b5-%d0%be%d1%82-%d0%b1%d1%80%d0%b0%d0%ba%d0%be%d0%bd%d0%b8%d0%b5%d1%80/", "text": "Служители на Национален парк „Централен Балкан“ спасиха малко двегодишно мече, които попаднало на бракониерска примка в близост до старозагорското село Осетеново (Община Павел баня).Сигналът за бедстващото животинче бил подаден в офиса на парковата дирекция в Калофер, откъдето повикали експерт от Сдружение за дива природа „Балкани“, който потеглил за спасителната акция с необходимото оборудване. Мечето е упоено и освободено от примката, взети са му проби за ДНК-анализ и дори се сдобива с име – кръщават Джими, както се казва един от спасителите му.За да се следи движението на мечето, му поставят и GPS-GSM нашийник, след което малкото животинче е откарано на безопасно място в „Централен Балкан“.Екипът е изчакал малкото мече да излезе от упойка и да започне да се движи стабилно, като вече разполагат с първите данни за района на предвижването му. От управата на Национален парк „Централен Балкан“ припомнят, че поставянето на примки и подобни посегателства към дивите животни са строго наказуеми според родното законодателство.", "date": "2017.06.11", "title": " Спасиха двегодишно мече от бракониерска примка край Калофер\t\t\t"}
{"url": "https://trud.bg/%d0%bc%d0%b8%d0%bd%d0%b8%d1%85%d0%b5%d0%bb%d0%b8%d0%ba%d0%be%d0%bf%d1%82%d0%b5%d1%80-%d0%bf%d0%be%d0%bb%d1%83%d1%87%d0%b8-%d1%80%d0%b0%d0%b7%d1%80%d0%b5%d1%88%d0%b5%d0%bd%d0%b8%d0%b5-%d0%b4%d0%b0/", "text": "„Жиродрайв“ лети с бензин 600 км, стига с електромотор до бензиностанцияДокато производители на коли в цял свят се състезават кой първи ще изкара на пазара летяща кола, чешкият пилот Павел Бжезина тръгва по друг път – вместо да проектира кола, която лети, той създава „Жиродрайв“ (GyroDrive) – минихеликоптер, който се движи по шосето.Инженерът и собственик на „Нирвана систъмс“ – компания, произвеждаща двигатели за малки летателни апарати, твърди, че неговото возило е първото в света, получило разрешение за движение по пътища и във въздуха.„Доколкото знам, това е първият летящ апарат със сертификат за движение по пътища“, заяви Бжезина (51 г.) пред АФП в хангара на летището Пжеров-Бохорж в Източна Чехия. Според него всички се опитват да направят високоскоростна кола, която лети, но Бжезина, който има 30-годишен опит като пилот, избира друг подход. Неговото возило „Жиродрайв“ се базира на автожир – летателен апарат, който използва вертикален винт като хеликоптер, за да се движи нагоре-надолу, но и хоризонтален за придвижване напред.Компанията на Бжезина купува оборудване за автожир от германска фирма и след това го сглобява и дооборудва със система, който позволява на пилота шофьор да превключва между бензиновия двигател, задвижващ винтовете и електромотора, който задвижва колелата.Двуместният „Жиродрайв“ може да развие на пътя максимална скорост от 40 км/ч, като закара пътуващите с него до бензиностанцията или хотела. Той се нуждае от 100 метра за излитане и може да достигне максимална скорост от 180 км/ч, като може да прелети 600 км.След кацането пилотът трябва единствено да застопори основния винт в съосие с „Жиродрайв“ и да изкара вградените табелки с регистрационни номера на кола, за да се превърне в автомобил за движение по пътищата.Цените на возилото започват от 1,5 млн. чешки крони (57 000 евро), но може да се повишат до 152 000 евро в зависимост от оборудването.Докато Бжезина планира да отиде до Лондон със съпругата си, която е също пилот, за да заведат там двете си деца с два апарата „Жиродрайв“, изобретатели от цял свят усърдно работят върху прототипи на летящи коли.Най-близкият конкурент е в съседната Словакия, където компанията „Аеромобил“ вече е получила десетки поръчки за летящата си кола, която се очаква на пазара през 2020 г. Но сред многото други фирми по света, работещи в тази насока, е дори гигантът „Еърбъс“ (виж графиката).", "date": "2017.06.11", "title": " Минихеликоптер получи разрешение да се движи по шосе (снимки+инфографика)\t\t\t"}
{"url": "https://trud.bg/%d0%b2%d0%be%d0%bb%d0%b5%d0%b9%d0%b1%d0%be%d0%bb%d0%b8%d1%81%d1%82%d0%b8%d1%82%d0%b5-%d0%bf%d0%be%d0%b5%d1%85%d0%b0-%d0%b2%d0%b8%d0%bd%d0%b0%d1%82%d0%b0/", "text": "Играчите от националния отбор по волейбол поеха вината за загубата с 1:3 (-25, -28, 21, -23) от Канада във втория мач от група „Е1“ на Световната лига по волейбол в Двореца на културата и спорта във Варна. Мачът бе равностоен и българите загубиха и трите гейма с по 2 точки разлика. Поражението обаче остави България с 5 пункта на трето място в групата и на 8-о в общото класиране в Световната лига. Така „лъвовете“ се отдалечиха от челната петица, която дава право на участие във финалите. „Моите глупости днес бяха много повече от тези вчера – призна Цветан Соколов, който отново бе най-резултатен за България с 18 точки. – Направих най-слабия си мач тази година. Допуснах страшно много индивидуални грешки и взех много неправилни решения. Загубихме заради мен, не успях да помогна с нищо на отбора.“ Разпределителят Георги Братоев също си посипа главата с пепел. „Повредата е в нашия телевизор“, заяви играчът и добави, че не е в най-доброто си физическо състояние. Селекционерът Пламен Константинов също не беше очарован от представянето на момчетата си, но нападна и аржентинския рефер Фабиан Консия. „Този съдия няма понятие от волейбол – заяви треньорът. – Но, въпреки това, ние имахме прекалено много възможности. Особено в края на първия и на втория гейм. Не се възползвахме обаче от нито една от тях. Оттам заслужено загубихме.“ Късно снощи завърши третия мач на българите – срещу олимпийския шампион Бразилия.", "date": "2017.06.11", "title": " Волейболистите поеха вината"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%bd%d0%b0-%d0%bc%d0%b0%d0%ba%d0%b5%d0%b4%d0%be%d0%bd%d0%b8%d1%8f-%d0%b7%d0%b0%d0%bc%d0%b8%d0%bd%d0%b0%d0%b2%d0%b0-%d0%b7%d0%b0-%d0%b1%d1%80/", "text": "Премиерът на Македония Зоран Заев заминава утре за Брюксел. Програмата му предвижда срещи с генералния секретар на НАТО Йенс Столтенберг, с върховния представител на ЕС за външната политика и сигурността Федерика Могерини и еврокомисаря за разширяването Йоханес Хан.Посещението на Заев идва на фона на неговите заявки, че ще работи за бърза интеграция на Македония в ЕС и  НАТО. Досега този процес е блокиран от Гърция, която не приема името на държавата.Според хърватския вестник „Ютарни лист“, западната ни съседка може да бъде приета в НАТО под временното име Бивша югославска република Македония, като паралелно продължат преговорите с Гърция по спора за името.", "date": "2017.06.11", "title": " Премиерът на Македония  заминава за Брюксел"}
{"url": "https://trud.bg/%d0%ba%d1%83%d0%b1%d0%b8%d1%86%d0%b0-%d1%81%d0%b5-%d0%b3%d0%bb%d0%b0%d1%81%d0%b8-%d0%b7%d0%b0-%d0%b7%d0%b0%d0%b2%d1%80%d1%8a%d1%89%d0%b0%d0%bd%d0%b5/", "text": "Бившият пилот на „БМВ Заубер“ и „Рено“ Роберт Кубица мечтае да се завърне във Формула 1. 32-годишният поляк напусна спорта в началото на 2011 г., когато претърпя тежка катастрофа на рали в Италия. След серия операции той се завърна зад волана в шосейните състезания, но наскоро отново се качи на едноместен болид, предоставен му от „Рено“. „Наистина обмислям завръщане, но държа да е достойно“, заяви полякът. Люис Хамилтън пък бе удостоен със скъп подарък – шлем на идола му Айртон Сена. Причината бе поупозишънът, който пилотът на „Мерцедес“ спечели за Гран при на Канада. Той е №65 в кариерата му, колкото има и Сена.", "date": "2017.06.11", "title": " Кубица се гласи за завръщане"}
{"url": "https://trud.bg/%d1%86%d0%b8%d0%b3%d0%b0%d1%80%d0%b8%d1%82%d0%b5-%d0%b2-%d1%81%d0%b0%d1%83%d0%b4%d0%b8%d1%82%d1%81%d0%ba%d0%b0-%d0%b0%d1%80%d0%b0%d0%b1%d0%b8%d1%8f-%d0%bf%d0%be%d1%81%d0%ba%d1%8a%d0%bf%d0%bd%d0%b0/", "text": "Цигарите и на енергийните напитки в Саудитска Арабия от днес са се увеличили двойно. Това е резултат от въведения данък за потребителските стоки, въведен за да се компенсира спадът на приходите от петрол, предаде АФП.Жителите на най-големия износител в света на петрол досега бяха облагодетелствани от пълната липса на данъци, но силното поевтиняване на черното злато от средата на 2014 година накара властите да потърсят други източници, за да пълнят хазната.Новите такси бяха въведени по силата на споразумение на шестте членки на Съвета за сътрудничество в Залива, които пък бяха насърчени от Международния валутен фонд, припомня Франс прес. Тези страни (Саудитска Арабия, Бахрейн, ОАЕ, Оман, Катар и Кувейт) договориха да бъде въведен ДДС от 5 на сто за някои потребителки стоки от началото на 2018 година.Саудитска Арабия започна през 2016 година мащабна програма за диверсифициране на икономиката си, която е зависима прекалено силно от петрола.", "date": "2017.06.11", "title": " Цигарите в Саудитска Арабия поскъпнаха двойно"}
{"url": "https://trud.bg/%d0%bc%d0%b0%d0%bd%d0%b4%d0%b8-%d0%bc%d1%83%d1%80-%d0%be%d0%b1%d0%b8%d1%87%d0%b0%d0%bc-%d0%b0%d0%b4%d1%80%d0%b5%d0%bd%d0%b0%d0%bb%d0%b8%d0%bd%d0%b0/", "text": "Атрактивната певица и актриса отново е на линия с „Това сме ние“Аз поддържам дистанция в поведението си защото не съм израснала в средата на социалната мрежа. Не мисля, че щях да просперирам, ако тепърва започвах.Понякога се появяват артистични възможности, при които сякаш всичко работи и е подредено както трябва. Това е най-сладката част от актьорската професия. Така се получи и с „Това сме ние“.Още от малка съм напълно наясно, че съм голяма късметлийка да се намирам на позицията, на която се намирам. Не приемам нищо за даденост и не смятам, че заслужавам нещо специално, което другите не заслужават.– Как се промени животът Ви след огромния успех на „Това сме ние”, който Ви донесе толкова много нови фенове?– Много съм щастлива от начина, по който публиката – а и критиката – прие нашия сериал. Страшно трудно е да се пробие в телевизионната индустрия. Ние в известен смисъл успяхме да обяздим вълната и да се възползваме от успешните траектории на индивидуалните си кариери, за да помогнем на представянето на продукцията. Всички си имаме върхови професионални моменти и падения. Но понякога се появяват артистични възможности, при които сякаш всичко работи и е подредено както трябва. Това е най-сладката част от актьорската професия. Така се получи и с „Това сме ние”.– Всички искат да знаят как Джак – Вашият екранен съпруг – е загинал. Какво отговаряте на постоянните фенски запитвания?– Обичам да отвръщам, че го е изяла акула.– Какво е усещането да бъдеш част от успешен сериал?– Усещането е да бъдеш на правилното място в правилното време. Всичко сработи. Публиката харесва жизнеутвърждаващи, вдъхновяващи и положителни развлекателни продукти. „Това сме ние” има прекрасен сценарий, писането наистина е много силно и това е заслуга на създателя на поредицата Дан Фогелман. Отделно актьорският състав е чудесен. Шоуто има силен и подчертан катарзисен характер и според мен много зрители бяха огладняли за подобна материя. Липсата на такъв тип сериал се усещаше и „Това сме ние” съумя да я запълни и да даде на публиката това, което тя желае.– Започнахте ли вече работа по новия сезон?– Не, имаме още един месец почивка, преди да подновим снимките.– Как оценявате развитието на вашия персонаж в течение на епизодите и сезоните?– Аз съм актриса и невинаги имам всички отговори. Неизвестността е част от работата. Понякога нямаме никакви отговори или улики относно това какво ще се случи с образа в следващия сезон. Но информацията е важна и процесът на откриване на истинската същност на персонажа е от ключово значение. Независимо дали крайният телевизионен продукт е синхронизиран с нашите идеи. Аз съм професионалистка и винаги гледам да си свърша работата по възможно най-коректния и задоволителен начин. А със сериал като този, работата е истинско удоволствие. Нямам търпение да се завърна на снимачната площадка. Всички от екипа вече ми липсват.– Новият ви игрален филм 47 Meters Down е доста интензивен летен филм, в който главните злодеи са големите бели акули. Страх ли ви е от истинско гмуркане във води, в които плуват тези древни и съвършени хищници?– Не бих казала, че се страхувам. Особено ако сигурността ми е гарантирана в здрава клетка, имам достатъчно кислород и знам, че няма как акулата да пробие съоръжението и да ни излапа. Бих се пробвала.– Беше ли снимачният процес физическо изпитане?– Да и точно този аспект с физическото предизвикателство, включващ тежки тренировки и условия, ме привлече към проекта. Хареса ми и сценария – най-вече с неочаквания обрат на финала. Сигурна съм, че публиката ще остане приятно изненадана и ще се почувства удовлетворена от кулминацията.– Прекарали сте доста време под водата за този филм. Каква подготовка бе необходима, за да успеете да се справите?– Много разчитах на захарта и кофеина. Бях подготвена, че ще бъде физически изтощително, но реалността надхвърли дори и най-смелите ми очаквания. Наистина беше тежко. След приключване на снимките веднага капитулирах и заспивах в караваната си на снимачната площадка.– Кое е най-опасното нещо, което сте правили?– Предполагам, че скачането с парашут. Скачала съм три пъти досега. Обичам адреналина.– Бихте ли определила себе си като търсач на силни усещания, пристрастена към адреналина?– Не съм сигурна. Мисля, че съм спонтанна личност, но не бих отишла чак дотам, че да смятам себе си за безвъзвратно пристрастена към всякакви екстремни спортове. Например, никога не бих скочила с бънджи от мост. Това ме плаши. Уиндсърфингът е огромно развлечение и страшно ми допада. Но напоследък не съм се вкарвала в много приключения извън снимките на филма с акулите, разбира се.– Какво усещане ви дава скачането с парашут?-Адреналинът е толкова силен и могъщ, че не бих могла да го сравня с нищо. И всеки път като се приземя с цялото си същество желая да се върна и да скоча отново.– Споделяте ли тези свои приключения с фенове в социалната мрежа или те са по-скоро част от личния живот и не ги популяризирате много?– Бих казала, че е по малко и то двете. Наясно съм, че поддържането на активни и динамични профили в социалните мрежи е извънредно важна част от професионалния живот на актьорите и певците. Вече е почти невъзможно да бъдеш част от развлекателния свят без осезаемо присъствие в социалните мрежи. Споделянето на такива моменти с хората може да бъде удоволствие, но понякога се колебая. Въпросът е да се намери баланс и да не се прекалява с публикуването на моменти от личния живот в публичното пространство.– Вие сте известна още от тийнейждърските си години. Как успявате да се справите с изкушенията на славата и да бъдете здраво стъпил на земята, рационален човек?– За мен най-важното нещо е да намеря баланс в живота. Още от малка съм напълно наясно, че съм голяма късметлийка да се намирам на позицията, на която се намирам. Не приемам нищо за даденост и не смятам, че заслужавам нещо специално, което другите не заслужават. Опитвам се да се възползвам от възможностите, които получавам. И, разбира се, старая се да откривам и да се заобикалям с качествени хора, на които може да се има доверие.– Мислила ли сте някога да напуснете Холивуд?– Разбира се. Особено по време на някои по-деликатни моменти от личния и професионалния живот, тази идея е била силно изразена в главата ми. Но в крайна сметка оставам и се надявам на най-доброто.– Вие изгряхте на поп сцената преди доминацията на интернет и социалните мрежи. Какво се промени оттогава?– Не знам как го правят хлапетата в днешно време, всичко е толкова различно. Понякога си мисля, че пред мен има нещо като стена, нещо като воал. Аз поддържам дистанция в поведението си защото не съм израснала в средата на социалната мрежа. Не мисля, че щях да просперирам ако тепърва започвах.– Какво искате от живота?– Каквото искаме всички – баланса, мир, щастие. Аз търся и предизвикателствата.– Мислите ли за мемоари?– Не бих казала, че е дошло времето и че животът ми е толкова интересен. На 33 години е трудно да си представя, че мога да напиша автобиография.", "date": "2017.06.11", "title": " Манди Мур: Обичам адреналина"}
{"url": "https://trud.bg/%d0%b1%d0%b5%d1%80%d0%be%d0%b5-%d1%81%d0%bf%d0%b5%d1%87%d0%b5%d0%bb%d0%b8-%d1%84%d1%83%d1%82%d0%b1%d0%be%d0%bb%d0%bd%d0%b8%d1%8f-%d1%82%d1%83%d1%80%d0%bd%d0%b8%d1%80-%d0%b7%d0%b0-%d0%b4%d0%b5%d0%b2/", "text": "Тимът на ЖФК „Берое“ (Стара Загора) спечели второто издание на футболния турнир за девойки до 15 години за Купа „Кока-Кола“ в Пловдив, в който участие взеха 8 отбора от Южна България. По пътя към трофея момичетата на треньорката Дияна Колева надиграха последователно съперничките си от „Ботев“ (Рудозем) с 3:0, ЖФК „Света София“ с 2:0 и ЖФК „Пълдин“ (Пловдив) с 1:0 в спора за първото място. Преди това тимът на „Пълдин“ с треньор Ангел Славов отстрани на полуфинала съгражданките си от „Екомет-90“ (Пд). В малкия финал за третото място столичанките от „Света София“ надиграха „Екомет-90“ (Пд) с 2:1. В градското дерби за петото място в крайното класиране девойките на ЖФК „Нефтохимик 1962“ (Бс) се наложиха с 5:3 след дузпи (0:0 в редовното време) над ЖФК „Бургас“, а в „родопския“ сблъсък за седмото място „Ботев“ (Рудозем) победи с класическото 3:0 тима на ФК „Златоград“.Турнирът за Купа „Кока-Кола“ е част от Националната програма „Децата и футболът“ и се организира от АБФ (Асоциацията на българските футболисти), БФС (Българския футболен съюз) и Община Пловдив. Мачовете се играха на градския стадион „Пловдив“, а всички 8 участващи отбори получиха пълна футболна екипировка и топки, осигурени от генералния спонсор на турнира „Кока-Кока“. С оригинални фирмени раници на прочутия концерн си тръгнаха носителите на 9-те индивидуални приза, които бяха връчени от председателя на комисията по спорта в ОбС-Пловдив и бивш ФИФА рефер Атанас Узунов, футболната легенда на „Марица“ (Пд), „Ботев“ (Пд) и ЦСКА (Сф) Георги Георгиев-Гецата, представителите на БФС Владимир Фатов и Румен Маркович, генералния секретар на АБФ Георги Бойчев и най-добрата футболистка на България за сезон 2016/2017 г. Николета Бойчева от ЖФК „Бургас“.Носители на индивидуалните награди станаха:– най-добър вратар: Мирослава Тикова (Пълдин-Пловдив);– най-добър защитник: Габриела Найденова (Берое-Стара Загора);– най-добър полузащитник: Мирослава Пейкова (Екомет-90-Пловдив)– най-добър нападател: Йоана Станкова (ЖФК Бургас);– стрелец №1 на турнира с 5 гола: Йоана Георгиева (Берое-Стара Загора);– най-техничен състезател: Елина Георгиева (Нефтохимик 1962-Бургас);– най-полезен състезател: Илияна Профирова (Ботев-Рудозем);– най-добър състезател на турнира: Полина Демирева (Света София-София);– най-добър треньор: Дияна Колева (Берое Стара Загора).Резултати от турнира за Купа „Кока-Кола“ за девойки до 15 години в ПловдивЧЕТВЪРТФИНАЛНА ФАЗАПълдин (Пловдив) – Златоград 6:1Екомет-90 (Пловдив) – ЖФК Бургас 6:0Берое (Стара Загора) – Ботев (Рудозем) 3:0Света София – Нефтохимик 1962 (Бургас) 4:1ПОЛУФИНАЛНА ФАЗАЗа пето-осмо място:ЖФК Бургас – Златоград 7:6 след дузпи (2:2 в редовното време)Нефтохимик 1962 (Бургас) – Ботев (Рудозем) 1:0За първо-четвърто място:Пълдин (Пловдив) – Екомет-90 (Пловдив) 1:0Берое (Стара Загора) – Света София (Сф) 2:0ФИНАЛНА ФАЗАЗа 7-8 място: Ботев (Рудозем) – Златоград 3:0За 5-6 място: Нефтохимик 1962 (Бургас) – ЖФК Бургас 5:3 след дузпи (0:0 в редовното време)За 3-4 място: Света София – Екомет-90 (Пловдив) 2:1За 1-2 място: Берое (Стара Загора) – Пълдин (Пловдив) 1:0", "date": "2017.06.11", "title": " Берое спечели футболния турнир за девойки в Пловдив"}
{"url": "https://trud.bg/%d0%bd%d0%b0%d0%b4%d0%b0%d0%bb-%d0%b7%d0%b0-%d0%b4%d0%b5%d1%81%d0%b5%d1%82%d0%b8-%d0%bf%d1%8a%d1%82-%d1%88%d0%b0%d0%bc%d0%bf%d0%b8%d0%be%d0%bd-%d0%b2-%d0%bf%d0%b0%d1%80%d0%b8%d0%b6/", "text": "Рафаел Надал (Испания) спечели рекордна десета титла от „Ролан Гарос“, след като прегази с 6:2, 6:3, 6:1 Стан Вавринка (Швейцария) на финала. Матадора се върна на върха в Париж след тригодишно отсъствие и вече има общо 15 титли от Големия шлем, с което излезе еднолично на второ място в историята пред Пийт Сампрас. Пред испанеца е само Роджър Федерер със 17. Битката за титлата бе неравностойна, а шампионът от 2015-а Вавринка успя да окаже съпротива само в отделни геймове, но така и не създаде интрига в нито един от трите сета. Рафа затвори мача за 2:05 часа и за трети път триумфира в Париж без загубен сет.", "date": "2017.06.11", "title": " Надал за десети път шампион в Париж"}
{"url": "https://trud.bg/%d1%82%d1%80%d1%8a%d0%bc%d0%bf-%d0%be%d0%b1%d0%b2%d0%b8%d0%bd%d0%b8-%d0%ba%d0%be%d0%bc%d0%b8-%d0%b2-%d0%bc%d0%b0%d0%bb%d0%be%d0%b4%d1%83%d1%88%d0%b8%d0%b5/", "text": "Доналд Тръмп обвини днес бившия ръководител на ФБР Джеймс Коми в малодушие. Повод за определението стана ракритието, че Ковми е предал на пресата компрометиращи бележки за частните им срещи, разкриващи, че американският президент е поискал от него да се откаже от част от разследването по руската афера, предаде .„Мисля, че изтичането на информация, извършено от Джеймс Коми, ще има много по-голямо значение, отколкото можем да си представим. Напълно незаконно? Много „малодушно““, написа президентът на САЩ в съобщение в Туитър, отварящо възможност за множество интерпренации. На това изслушване бившият първи полицай на САЩ заяви под клетва, че президентът е поискал от него да се откаже от част от разследването за възможни руски вмешателства по отношение на генерал Майкъл Флин, бивш съветник на Тръмп по националната сигурност.Личният адвокат на президента заплаши с преследване Джеймс Коми.Подобно на самия Тръмп в днешното си съобщение, негови приближени също бързо обвиниха бившия шеф на ФБР в малодушие, защото е използвал свой приятел за разпространяването на записките.„Дал е бележките си на преподавател по право (от Колумбийския университет), защото не е могъл да действа като мъж и да ги даде директно на медиите“, изтъкна в петък първият директор на кампанията на Доналд Тръмп, Кори Левандовски.", "date": "2017.06.11", "title": " Тръмп обвини Коми в малодушие"}
{"url": "https://trud.bg/%d0%b8-%d0%bd%d0%be%d0%b2%d0%b0-%d0%b7%d0%b5%d0%bb%d0%b0%d0%bd%d0%b4%d0%b8%d1%8f-%d1%81-%d1%82%d0%b8%d1%82%d0%bb%d0%b0-%d0%be%d1%82-%d1%80%d0%be%d0%bb%d0%b0%d0%bd-%d0%b3%d0%b0%d1%80%d0%be/", "text": "Майкъл Винъс стана първият новозеландец с титла от Големия шлем от 1974-а, след като заедно с американеца Райън Харисън спечелиха надпреварата при мъжките двойки. На финала те победиха със 7:6 (5), 6:7 (4), 6:3 Сантиаго Гонсалес (Мексико) и Доналд Йънг (САЩ). Американка бе замесена и в триумф при дамските двойки. Бетани Матек-Сандс и чехкинята Луцие Шафаржова надиграха с 6:2, 6:1 австралийките Ашли Барти и Кейси Делакуа за втория си трофей от Големия шлем тази година и трети пореден. Сензационно Мария Шарапова сама  сложи край на спекулациите дали трябва да играе на „Уимбълдън“ като се оттегли от надпреварата. Рускинята се подготвяше за участие в квалификациите, но вчера обяви, че заради травма в лявото бедро пропуска целия сезон на трева.", "date": "2017.06.11", "title": " И Нова Зеландия с титла от „Ролан Гарос“"}
{"url": "https://trud.bg/%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d1%83%d1%81%d0%ba%d0%be%d1%80%d1%8f%d0%b2%d0%b0%d0%bc%d0%b5-%d0%be%d0%b1%d1%89%d0%b5%d1%81%d1%82%d0%b2%d0%b5%d0%bd%d0%b8%d1%82/", "text": "Обществените поръчки за закупуване на масла, гориво и резервни части за самолетите на Българската армия ще се ускорят, така че пилотите да изпълняват своите нальоти – обеща днес военният министър, който беше на посещение в авиобаза Граф Игнатиево, информира БНТ.Красимир Каракачанов допълни, че се обмисля увеличение на летателните часове. Двата проекта, за новите изтребители и поддръжката на МИГ 29 трябва да се изпълняват едновременно, подчерта още той. Каракачанов приветства позицията на Корнелия Нинова за увеличаване бюджета на военните и МВР и припомни, че преди дни именно опозицията отхвърли това искане.„Много се радвам, че това е поискала точно г-жа Нинова, защото буквално преди десетина дена на КСНС тя каза, че са против увеличаване на бюджета за отбрана, когато коментирахме 2% от БВП. Радвам се, че еволюцията засяга в нейната политическа мисъл, засяга точно такава важна тема като сигурност и отбрана. Сега не знам откъде е извадила цифрата 600 милиона, цифрата, която ние сме посочили за увеличение на бюджета за 2018 г. е 300 милиона лева., каза Каракачанов.", "date": "2017.06.11", "title": " Каракачанов : Ускоряваме обществените поръчки за гориво и резервни части на военната авиация"}
{"url": "https://trud.bg/%d0%b4%d0%b0%d0%b2%d0%b0%d1%82-%d1%87%d0%b5%d1%80%d0%b2%d0%b5%d0%bd%d0%b8%d1%82%d0%b5-%d0%ba%d0%be%d1%80%d1%82%d0%be%d0%b2%d0%b5-%d0%b2-%d0%b1%d1%83%d1%80%d0%b3%d0%b0%d1%81-%d0%bd%d0%b0-%d0%ba/", "text": "Кметът на Бургас Димитър Николов предлага „червените кортове“ до хотел „Приморец“ да бъдат отдадени на концесия за 32 години, става ясно от документите за предстоящото заседание на общинския съвет.Предвид необходимостта за осигуряване на средства за изграждане на обекта, директорът на ОП „Спортни имоти“ е направил предложение реконструкцията да бъде осъществена посредством форма на публично-частно партньорство.Направен е и технически анализ на мястото, като в него се отбелязва, че в Бургас е налице нуждата от изграждане на допълнителни спортни съоръжения за практикуване на тенис, както и че към настоящия момент нито една от общинските спортни зали не разполага със скуош корт.По предложение на експертите на общината, концесията трябва да бъде 32 години, като през първите 2 да се извършат инвестициите, до 25-тата, инвестиционните разходи се откупуват, а през последните 7 години, концесионерът генерира печалба. Съгласно изготвените анализи той следва да извърши в обекта инвестиция в размер на 1 928 698 лева без ДДС. Срокът за изпълнение е определен на 24 месеца. Концесионерът ще плаща на Общината 3 % от реализираните годишни приходи от експлоатацията на обекта, но не по-малко от 10 000 лв. годишно.Предложението на Николов ще бъде гласувано в края на месеца при редовното заседание на общинския съвет. ", "date": "2017.06.11", "title": " Дават „червените кортове“ в Бургас на концесия"}
{"url": "https://trud.bg/%d1%81%d0%bf%d0%b5%d1%88%d0%bd%d0%b8%d1%82%d0%b5-%d0%bc%d0%b5%d0%b4%d0%b8%d1%86%d0%b8-%d0%bf%d1%80%d0%be%d1%82%d0%b8%d0%b2-%d0%bd%d0%be%d0%b2%d0%b8%d1%82%d0%b5-%d1%82%d0%b5%d1%81%d1%82%d0%be%d0%b2/", "text": "Националната асоциация на работещите в спешна помощ се обяви готвените промени в наредбата за установяване на употреба на алкохол и/или наркотици от водачите на пътя.Наредбата, която МВР пусна за обществено обсъждане предвижда шофьорите, които бъдат уличени в употреба на наркотични вещества да дават урина за изследвания. Ако в нея бъдат открити следи от дрога, тогава ще се прави и кръвен тест. Това досега можеше да става в лечебни заведения, ДКЦ-та и медицински центрове. Според новата наредба обаче кръвните тестове ще се правят само в Спешни центрове. Намалява се и срокът за явяване на водачите за медицинско изследване от 2 часа на 90 минути.„Спешните екипи са много натоварени, те и сега едва смогват да извършат изследванията в срок от 2 часа. Скъсяването на интервала ще принуди спешните медици да приоритизират медицинско изследване за алкохол или наркотици пред пациенти в животозастрашаващи състояния“, заяви пред „Труд“ председателят на НАПСП д-р Десислава Кателиева. Тя обясни, че друг основен проблем е, че наредбата предвижда изследването може да се извърши само от лекар, а при липсата на такъв – от друг медицински специалист, писмено упълномощен от ръководителя на лечебното заведение. „Много от тестовете ще бъдат оспорвани, защото това на практика е документна измама – как там където няма лекар медицински специалист да се подпише вместо него? Или пък лекар, който не е правил теста да сложи подписа си под него?“, запита още Каталиева.Ще описват поведението на водачитеДейности, които не влизали в компетенциите на специалиститеОт Националната асоциация на работещите в спешната помощ в България са недоволни и от това, че медицинските специалисти ще трябва да описват поведението, общото психично и соматично състояние, поведенческите реакции, степента на съзнанието и абстинентните прояви, ако има такива, спрямо лицето, което се изследва за наличието на алкохол или наркотични вещества в кръвта.“Тези дейности не спадат към компетентностите на медицинските специалисти в спешната помощ, а влизането в сила на тази наредба ще ги принуди въпреки това да ги изпълняват”, обясни пред “Труд” Каталиева. Новата наредба трябва да смени действащата сега Наредба №30 от 2001 г., в която имаше множество вратички, през които опитни адвокати измъкваха своите клиенти.Кръвта за изследвания вече няма да се пази в шишенца с гумени тапи, запечатвани с парафин, а в специални вакумни епруветки. Те ще се пълнят от вената на шофьора и от тях ще се отделят количества за анализ без досег с въздуха. В наредбата за първи път се предлага алтернатива на онези, които се страхуват да дават кръв за алкохолна проба. Те ще минават на тестове на стационарни дрегери, определящи промилите в количество издишан въздух. Твърди се, че показанията на тези уреди са по-точни от тези на преносимите дрегери, с които разполагат патрулите. Преди да бъде взета кръв, мястото на ръката ще се промива с кислородна вода или друг антисептик, който не е на спиртна основа. В сегашната наредба пише, че се използва воден разтвор на сублимат, отричан от лекарите, защото е силен алерген.", "date": "2017.06.11", "title": " Спешните медици против  новите тестове за шофьори"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80/", "text": "Прокуратура и ДАНС разследват ремонта в НДКДАНС и прокуратурата разследват действията на шефа на НДК Мирослав Боршош около ремонта на сградата за българското председателство на ЕС през 2018 г., научи „Труд”. Сигнали в българското ФБР за нарушения и злоупотреби са подадени в началото на тази година. Агентите са разпитали свидетели, влизали са в Двореца на културата, откъдето е иззета документация. В края на март от ДАНС са изпратили материалите от проверката с приложени доказателства и свидетелски показания в Главна прокуратура, която постановява разследването да продължи.АПИ: Избягвайте да пътувате по магистрала „Хемус“Тежките тапи през уикенда заради ремонтите по магистрала „Хемус“ принудиха агенция „Пътна инфраструктура“ да призове шофьорите, пътуващи към или от Северна България да използват и алтернативни маршрути.   902 960 лв. платени за Маршовете на лапачитеКуха фондация наема метежници с пари от „Америка за България“. Фондацията за протести получава експресна регистрация от СГС   Закони от шипковия храстКакви промени наистина са нужни в нормативната уредба, за да спрем „Войната по пътищата“ – анализ на адвокат Петър Славов, народен представител в 43-то Народно събрание.   Писателят Владимир Левчев пред „Труд“: Много е опасно един народ да забрави историята сиНепрекъснато чувам, че никога не сме били по-зле. Това просто не е вярно, казва Владимир Левчев пред Емил Спахийски", "date": "2017.06.11", "title": " Вижте акцентите в броя на вестник „Труд“ в понеделник, 12 юни 2017"}
{"url": "https://trud.bg/%d1%88%d0%b5%d1%84%d0%be%d0%b2%d0%b5-%d1%81%d0%bb%d0%b5%d0%b4%d1%8f%d1%82-%d1%80%d0%b0%d0%b1%d0%be%d1%82%d0%bd%d0%b8%d1%86%d0%b8-%d1%81%d1%8a%d1%81-%d1%88%d0%bf%d0%b8%d0%be%d0%bd%d1%81%d0%ba%d0%b0/", "text": "За нова мода сред работодателите, съобщава .  Шефовете следят работниците си със шпионска техника. Устройствата се слагат предимно на местата, на които хората се събират да пушат, да обядват или просто да си починат.Паралелно с това началниците следят личните мейли и профили в социалните мрежи. Доколко законно е това?Само ако работодателят е предупредил работниците си и те са се съгласили, той може да следи личната им кореспонденция по имейл или по месинджър в работно време или да ги записва чрез камери и други устройства.Има шефове обаче, които стигат още по-далеч и прекрачват рамките на закона, ако съдим от продажбата на шпионски устройства.Сред най-често купуваните са часовник, който записва звук и картина и може да се постави навсякъде в офиса, зарядно за телефон за автомобил, което се оставя в служебната кола и шефа слуша разговорите там и различен вид флашки.В Европейският съд по правата на човека се водят дела заради следене на работници.В един от магазините за шпионски устройства често влизат работодатели, които искат да следят работниците си, разказва Иван Жижанов.Устройствата, които най-често се купуват, струват от 50 до 250 лева.Хит са тези, в които се слага сим карта. Когато шефът позвъни на телефона, съответстващ на картата, устройството без да издава звук се активира и той може да слуша какво се говори.От Комисията за защита на личните данни обясняват, че при сключването на трудовия договор, работникът трябва да бъде запознат с условията на работа и почивка, вътрешните правила за трудовата дисциплина, както и с правилата и политиките на работодателя. Те могат да включват камери и записващи устройства на работните места, но не и в местата за почивка. Ако работникът е сложил подписа си, той се е съгласил с това.Европейският съд по правата на човека има последователна практика по тези въпроси.Румънец съдил шефа си, че е следил личната му кореспонденция в яхумесинждър, където по време на работа си пишел с годеницата и брат си.Съдът отхвърля жалбата му, защото е бил предупреден и съгласен да бъде следен.В друго дело, между англичани, жалбата на работника е уважена, защото липсвали изрични правила за следене и предварително информиране.„Дори със съгласието на служителя, такъв тип записи, проследяване на лична кореспонденция, не може да бъде неограничено, т.е. то трябва да се прави доколкото брани определени законни интереси на работодателя“, каза адвокатът Ангел Бузалов.Законен интерес на работодателя например е работникът да не изнася информация на конкурент чрез имейли, Фейсбук и Вайбър.От май 2018 г. се въвежда още едно задължение на администраторите на лични данни, каквито са работодателите, а именно да докажат, че извършват обработването на лични данни като предварително са предоставили необходимата информация на своите работници и служители относно правилата за записване.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.11", "title": " Шефове следят работници със шпионска техника\t\t\t"}
{"url": "https://trud.bg/%d0%b1%d0%b5%d0%b7-%d0%bc%d1%8a%d1%80%d1%82%d0%b2%d0%be-%d0%b2%d1%8a%d0%bb%d0%bd%d0%b5%d0%bd%d0%b8%d0%b5-%d0%bd%d0%b0-%d0%bf%d0%bb%d0%b0%d0%b6%d0%b0-%d0%b2-%d0%b1%d1%83%d1%80%d0%b3%d0%b0%d1%81/", "text": "Активното трупане на тен в Бургас започна без мъртво вълнение. Плажът в курортния град се напълни в неделя, първият почивен ден без облаци и дъжд на юни.Морето дърпаше навътре в началото на седмицата, но през уикенда се успокои. Ако обаче вятърът, който духаше и през горещите месеци миналата година, остане константен, подводното течение пак ще се появява непрекъснато и този сезон. Това прогнозираха морски спасители. На Северния плаж в Бургас те поставяха малките шамандури, които очертават зоната им на действие.Постовете са 14 на брой, но засега на тях има по един спасител. Вишките още ги няма. Те ще са нови и вероятно ще ги поставят на първи юли, когато от 14, броят на морските вълци, които се грижат за безопасността на плажуващите, ще набъбне двойно.В Слънчев бряг също има много туристи. Сред тях преобладават украинци, молдовци и руснаци, разказаха туроператори.", "date": "2017.06.11", "title": " Без мъртво вълнение на плажа в Бургас"}
{"url": "https://trud.bg/%d0%b7%d0%b0%d1%82%d0%b2%d0%be%d1%80-%d1%81%d0%bb%d0%b5%d0%b4-%d0%ba%d1%80%d0%b0%d0%b6%d0%b1%d0%b0-%d0%bd%d0%b0-%d0%be%d0%b1%d1%89%d0%b8%d0%bd%d1%81%d0%ba%d0%b8-%d0%bf%d0%bb%d0%be%d1%87%d0%ba%d0%b8/", "text": "Шуменец влиза в затвора за 5 месеца след като отмъкна 125 бетонни плочки, собственост на общината. Марин Р./47г./ е сключил споразумение с прокуратурата само два дни след като беше изловен с микробус, натоварен с общинската собственост. . Шофьорът-крадец беше арестуван, а от прокуратурата в петък обявиха, че ще искат постоянен арест за извършителя, защото е опасен рецидивист. Последното ефективно наказание от 3 г. и половина затвор бил изтърпял на 22 май м.г.Вместо да бави съда с гледане на мярка за задържане под стража, Марин веднага признал вина и минал към подписване на споразумение за наказание. Още в петък Районният съд в Шумен е одобрил да търпи 5 месеца затвор при строг режим. Причинените с деянието щети са възстановени, защото полицаите задържали крадеца преди да е продал плочките. Не е ясно дали не е искал и да облагороди пространството на ул.“Пета“ в ромската махала на Шумен, където живеел. Бусът не бил негов, наел го от познат, който не знаел какво ще върши Марин.Бетонните тротоарни плочки с размер 30/30 см. са на стойност 50 лв. и са собственост на общинското предприятие „Стопанска и охранителна дейност“, става ясно от съдебното решение. Марин дължи 202 лв. деловодни разноски.", "date": "2017.06.11", "title": " Затвор след кражба на общински плочки"}
{"url": "https://trud.bg/%d0%b0%d0%bf%d0%b8-%d0%b8%d0%b7%d0%b1%d1%8f%d0%b3%d0%b2%d0%b0%d0%b9%d1%82%d0%b5-%d0%b4%d0%b0-%d0%bf%d1%8a%d1%82%d1%83%d0%b2%d0%b0%d1%82%d0%b5-%d0%bf%d0%be-%d0%bc%d0%b0%d0%b3%d0%b8%d1%81%d1%82%d1%80/", "text": "Тежките тапи през уикенда заради ремонтите по магистрала „Хемус“ принудиха агенция „Пътна инфраструктура“ да призове шофьорите, пътуващи към или от Северна България да използват и алтернативни маршрути. Заради трафика към София и в неделя обаче се образуваха километрични колони от автомобили в участъка между тунелите „Топли дол“ и „Витиня“.Припомняме, че преди дни строителният министър Николай Нанков направи проверка как върви ремонта на тунел „Витиня“ и виадукта след него по посока Варна, а строителите увериха, че ще са готови с тръбата до края на месеца. Работата по моста след тунела в посока Варна обаче се е забавила с 3 месеца и ще бъде завършен през август. За това от АПИ посъветваха шофьорите от Враца, Монтана и Видин да използват и пътя през Искърското дефиле – път II-16, и прохода Петрохан – път II-81. Тези, на които им предстои пътуване от или към Варна, Шумен, Разград, Търговище, Ловеч, Габрово, Плевен, Велико Търново, Ловеч могат да ползват АМ „Тракия“, по която няма ремонтни дейности, или Подбалканския път I-6.", "date": "2017.06.11", "title": " АПИ: Избягвайте да пътувате  по магистрала „Хемус“"}
{"url": "https://trud.bg/59-7-%d0%b5-%d0%b8%d0%b7%d0%b1%d0%b8%d1%80%d0%b0%d1%82%d0%b5%d0%bb%d0%bd%d0%b0%d1%82%d0%b0-%d0%b0%d0%ba%d1%82%d0%b8%d0%b2%d0%bd%d0%be%d1%81%d1%82-%d0%bd%d0%b0-%d0%bc%d0%b5%d1%81%d1%82%d0%bd%d0%b8/", "text": "Общата избирателна активност на местния референдум в община Трън е 59.7%, съобщиха от общинската избирателна комисия. На допитването са гласували 2081 души от 3 486 имащи право на глас. Гласуването е приключило в 20.00 часа без сигнали за нарушения.Жителите на общината решават дали искат, или не да се добива злато. Въпросът, на който гласуващите трябва да отговорят, е: „Против ли сте община Трън чрез общинския съвет да одобрява устройствени планове, определящи територии за добив и обработка на метални полезни изкопаеми?”.Предстои комисиите да обработят резултатите от гласуването. Предложението, предмет на референдума, е прието, ако в него са участвали не по-малко от 40 на сто от гражданите с избирателни права в съответната община и с „да“ са отговорили повече от половината от участвалите в референдума избиратели.", "date": "2017.06.11", "title": " 59.7% е избирателната активност на местния референдум в община Трън"}
{"url": "https://trud.bg/929-%d0%b3%d0%bb%d0%b0%d1%81%d1%83%d0%b2%d0%b0%d1%85%d0%b0-%d1%81-%d0%b4%d0%b0-%d0%bd%d0%b0-%d0%bc%d0%b5%d1%81%d1%82%d0%bd%d0%b8%d1%8f-%d1%80%d0%b5%d1%84%d0%b5%d1%80%d0%b5%d0%bd%d0%b4%d1%83/", "text": "92,9 % от гласувалите на местния референдум в община Трън са гласували с „да“, а 6 % от избирателите с избрали „не“ в общественото допитване. Това са все още неофициалните резултати и по първоначална информация, информира Zapadno.com.Очаква се Общинската избирателна комисия в Трън, където ще се броят бюлетините да излезе с официалните данни. Възможно е да има разминавания в процентите.Първоначалните резултати от протоколите са готови. 1935 от избирателите са гласували с „да“, а 125 с „не“. Недействителните бюлетини са 21. Тези данни са подадени по телефона от комисиите, които са били в избирателните секции.2081 избиратели гласуваха в референдума от 3846, които имаха право да упражнят вота си. Те отговаряха на въпроса: „Против ли сте община Трън, чрез общинския съвет да одобрява устройствени планове, определящи територии за добив и преработка на метални полезни изкопаеми?“.Отговорът с „ДА“ на бюлетината означава, че избирателят не е съгласен Община Трън, чрез Общински съвет да одобрява устройствени планове, които предвиждат добив и преработка на метални полезни изкопаеми. Другият възможен отговор, който е „НЕ“ означава, че гласуващият е съгласен Община Трън, чрез общински съвет да одобрява устройствени планове, които предвиждат добив и преработка на метални полезни изкопаеми.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.11", "title": " 92,9 % гласуваха с „да“ на местния референдум в Трън"}
{"url": "https://trud.bg/%d0%bf%d0%b0%d1%80%d1%82%d0%b8%d1%8f%d1%82%d0%b0-%d0%bd%d0%b0-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d0%b0-%d0%bc%d0%b0%d0%ba%d1%80%d0%be%d0%bd-%d0%bf%d0%b5%d1%87%d0%b5%d0%bb%d0%b8/", "text": "Центристкото движение „Република напред” на президента Еманюел Макрон убедително спечели първия тур на парламентарните избори в страната, съобщават световните агенции, като се позовават на предварителни данни.Партията на държавния глава има приблизително 30-32% от гласовете. На цели 10% от тях (19-20 на сто от гласовете) остават консервативните Републиканци, плътно следвани от Националния фронт (17%). Информацията е на база екзитполове, цитирани от белгийската държавна телевизия Ер Те Бе Еф.Представител на „Републиканците” определи резултата на партията си като „разочароващ”. Техният кандидат-президент Франсоа Фийон не стигна до балотаж в битката за Елисейския дворец и политическата сила се наложи да подкрепи набиращия популярност Еманюел Макрон.Далеч назад остават крайната левица и социалистите, които се очертава да останат далеч от властта.Първите социологически проучвания показват, че и на втория тур след седмица „Република напред” ще се представи най-добре. Очакванията се социалистите да компенсират част от загубените позиции вляво, а Националния фронт да спечели в максимум пет от районите.", "date": "2017.06.11", "title": " Партията на президента Макрон печели първия тур на избори във Франция"}
{"url": "https://trud.bg/%d0%bf%d0%be%d1%87%d0%b8%d0%bd%d0%b0-%d0%bc%d1%8a%d0%b6-%d0%bf%d1%80%d0%b5%d0%b3%d0%b0%d0%b7%d0%b5%d0%bd-%d0%be%d1%82-%d0%b2%d0%bb%d0%b0%d0%ba/", "text": "Мъж е починал, след като е бил прегазен от влак. Инцидентът станал  в района на гара Батановци в 09.35 часа сутринта.  Влакът се е движел по направление София – Кюстендил. Все е още не са изяснни всички обстоятелства около инцидента.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.11", "title": " Почина мъж прегазен от влак"}
{"url": "https://trud.bg/%d0%bf%d0%b0%d1%80%d1%82%d0%b8%d1%8f%d1%82%d0%b0-%d0%bd%d0%b0-%d0%bc%d0%b0%d0%ba%d1%80%d0%be%d0%bd-%d0%bf%d0%b5%d1%87%d0%b5%d0%bb%d0%b8-%d0%bc%d0%b5%d0%b6%d0%b4%d1%83-390-%d0%b8-445-%d0%b4%d0%b5%d0%bf/", "text": "Предварителните резултати от проведените избори сочат, че новата центристка партия на френския президент Еманюел Макрон е на път да получи парламентарно мнозинство.Очаква се „Република напред“ и малката центристка партия, която й е съюзник МоДем, да съберат заедно между 390 и 445 места от общо 577 депутатски места във френското Народно събрание, съобщава .Центристкото движение на Макрон спечели между 32.2 и 32.9 % от гласовете на френските граждани.", "date": "2017.06.11", "title": " Партията на Макрон печели между 390 и 445 депутатски места в парламента на Франция"}
