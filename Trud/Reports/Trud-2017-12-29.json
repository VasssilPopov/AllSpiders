{"url": "https://trud.bg/%d0%bf%d0%b0%d0%b7%d0%b0%d1%87-%d1%8e%d0%b1%d0%b8%d0%bb%d1%8f%d1%80-%d0%bf%d0%be%d1%81%d1%80%d0%b5%d1%89%d0%b0-%d0%bf%d1%80%d1%8a%d0%b2-%d0%bd%d0%be%d0%b2%d0%b0%d1%82%d0%b0-2018-%d0%bd%d0%b0-%d1%88/", "text": "Дежурният на най-стария фар по цялото българско Черноморие -Шабленския, който е в най-източната точка на страната, а и на ЕС, ще посрещне първи в пределите на България новата 2018 г. Астрономически тя пристига край морето с 18 минути и 21 секунди по-рано отколкото в столицата. На вахта на 31 декември срещу 1 януари ще бъде най-младият от петчленния екипаж на фара- Евгени Колев, който пък само два дни след това ще празнува 50-годишен юбилей. Наздравица с шампанско, каквато е традицията в 12-тия час, няма да вдигна, защото съм сам, а и на дежурство никога не пия алкохол, каза за „Труд“ пазачът на най-високия маяк у нас, който е под командването на Военноморските сили. Дежурство в новогодишната нощ ще дава на КПП Дуранкулак и съпругата му Ваня Колева, която е системен оператор.Семейството е празнувало заедно посрещането на Коледа, когато пристигнала от София и дъщеря им със своя приятел. Евгени Колев от Шабла посреща за втори път Нова година на вахта. Първият път е било през 2012 г., когато започнал работа на фара след военна служба. Тази година достолепните 96 години навърши първият и най-дълго служилият фараджия от 1949 г. до пенсионирането си бай Иван Хаджиатанасов.  От всички български фарове Шабленският е с най-интересна история и с най-оригинална архитектура, само той е боядисан в два цвята тъмночервено и бяло. Кулата му се издига на 32 м височина. До нейния връх и 1000-ватовата халогенна лампа, която хвърля на всеки 25 секунди своя спасителен лъч и надежда в морето, водят 132 стъпала, които всеки ден и нощ дежурният изкачва по няколко пъти. Ако се случи някаква повреда или спре токът, фарът може да потъне в тъмнина най-много 10 минути. В извънредна ситуация Военноморските сили веднага трябва да бъдат известени. Фараджиите не помнят обаче да е имало такива инциденти.  Тази година Шабленският фар навърши 161 години.Смята се, че съоръжението е официално открито за корабоплаването през 1856 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.29", "title": " Пазач-юбиляр посреща пръв новата 2018 на Шабленския фар\t\t\t"}
{"url": "https://trud.bg/%d0%bc%d0%be%d0%bc%d1%87%d0%b5%d1%82%d0%b0-%d0%be%d1%82-%d0%b0%d0%b2%d1%82%d0%be%d0%bc%d0%b8%d0%b2%d0%ba%d0%b0-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b8%d1%80%d0%b0%d1%85%d0%b0/", "text": "Двама младежи, работещи на автомивка, подкараха кола на клиентка и предизвикаха безредици по булевард “Коматевско шосе” в Пловдив. След като причинили тежка катастрофа, момчетата, които нямат книжки, се опитали да избягат. Полицаи обаче ги настигнали и задържали, а после ги откарали в болница. Двамата са с драскотини и охлузвания, има съмнения, че са получили мозъчни сътресения. Екшънът започнал рано сутринта вчера, когато пловдивчанка оставила своето “Пежо” на автомивка, заедно с ключовете. Уговорката била да отиде по обед да си вземе автомобила. Към 9,30 ч двамата работници обаче тръгнали с нейното пежо да си купят кафе. Този, който седнал зад волана, карал с бясна скорост по булеварда и започнал изпреварване. Колата се ударила в бордюр, спукала гума. Последвал сблъсък в два паркирани автомобила и след няколко преобръщания през таван пежото спряло в уличен стълб. Според катаджии било истинско чудо, че младежите не са сериозно пострадали. Все още се изяснява кой от тях е карал. Предстои да се реши дали двамата ще отговарят само с глоби, или ще бъдат съдени за противозаконно отнемане на автомобил.", "date": "2017.12.29", "title": " Момчета от автомивка катастрофираха с кола на клиентка"}
{"url": "https://trud.bg/%d1%80%d1%83%d0%bc%d0%b5%d0%bd-%d0%bf%d0%b5%d1%82%d0%ba%d0%be%d0%b2-%d0%bf%d0%be%d1%81%d0%bb%d0%b5%d0%b4%d0%bd%d0%b8%d1%8f%d1%82-%d0%bd%d0%be%d1%80%d0%bc%d0%b0%d1%82%d0%b8%d0%b2%d0%b5%d0%bd-%d0%b0/", "text": "Трябва да построим АЕЦ „Белене“. Към централата има солиден интерес от чужди инвеститори. Това заяви в ефира на „България он ер“ членът на ИБ на АБВ Румен Петков. По думите му страната ни няма друга алтернатива, ако иска да запази своята енергийна независимост. Той бе категоричен, че България трябва да участва със свой дял в изграждането на централата, още повече, че държавата ни вече е отделила милиарди за строежа на централата и двата реактора към нея. „Не може да не си даваме сметка, че след 30-40 години двата блока в АЕЦ „Козлодуй“ си отиват. Не може да не си даваме сметка, че след година тръбата през Украйна ще остане празна. Не може да не си даваме сметка, че България ще стане вносител на електроенергия. Турция строи осем блока, Румъния строи два, а Унгария започва изграждането на два блока. И накрая какво? Ние ще трябва да внасяме ток и газ от Турция? Ако това е целта на премиера Борисов поради тесните му отношения с Ердоган, нека да се каже ясно пред публиката.“ В страни от темата Петков бе призован за коментар и по отношение на подготвяното ново, антикорупционно законодателство и идеята за изграждане на мегаорган за борба с този вид престъпления. „Последният нормативен акт за борба с корупцията – той е страшен за гражданите. Първо ние ще имаме много тежък проблем заради това, че ще извадим звена от пет други структури, които са с много различни професионални ангажименти и отговорности. Някак си в последния момент от закона изпаднаха местните органи за самоуправление, т.е. конфликтът на интереси по места го оставиха те да си го гледат. Освен това се създава поредната служба за ползване на СРС, а вече имаме една такава в ДАНС, имаме и ДОТО. Тук ще имаме поредната служба със собствена техника и собствено звено за провеждане на операции, а никъде в закона няма една дума за контрола върху заявяването, ползването и резултатите от СРС. Т.е. бюрото за контрол върху използването на специални разузнавателни средства е изолирано тотално. Този мегаорган ще сработи само тогава, когато някой иска да смачка някой неудобен. Няма как той да сработи в интерес на обществото. И тук не говорим за пропуски, а за съвършено съзнателно приет нормативен акт. Законът е приет без да бъде съгласуван с Венецианската комисия, което говори първо, че нашите мераклии да бъде приет този нормативен акт са били убедени, че той няма как да мине пред тази комисия. И второ, че има едно бързане да го приемем „още вчера“, че като влезем в процедурата на европредседателството този въпрос ще отпадне от само себе си. В този закон е заложено още Народното събрание да избере председатели на този мегаорган. Парламентът трябва да избере техни заместници, но по предложение на тези председатели. Същите тези пет души няма да бъдат подлагани на тестове за почтеност, каквото и да значи този тест. Но служителите на комисията ще бъдат подложени за да влязат там на работа, а след това регулярно ще бъдат подлагани отново на такива тестове“, посочи той. По думите му съмнение буди и фактът, че изискванията за количество стаж на кандидатите, необходим за да оглавят антикорупционното звено, бе намален в последния момент, буди съмнение и навежда на мисълта, че те вече са предопределени. Румен Петков за пореден път взе отношение и по случващото се в МВР. „Аз съм притеснен от отношенията в МВР. Тези между политическото ръководство и личния състав. Преди месеци министърът каза, че не вижда мотиви за увеличение на заплатите на служителите. Е, по-демотивиращо изказване към служителите си и шеф на плод-зеленчук не е правил в България. Не може да каже на тези 40 000 – 50 000 души, които съзнателно са избрали една от най-тежките служби, да са далеч от семействата си, за да работят за обществото и държавата, не може ти да им кажеш, че не виждаш мотиви за увеличаване на заплатите им. Особено, че са едно от ведомствата, в което увеличението на трудовото възнаграждение бе спряно още по времето на Цветанов, като вътрешен министър.“ В заключение Петков коментира и политическите действия и перспективи пред АБВ. Той даде пример за активността на партията с част от инициативите на нейната младежка организация – АБВ-Младежи. “Горд съм с младежите на АБВ. Например скоро те предприеха една мащабна кампания под надслов „Оставам в България“. Това са хора с по няколко висши образования, с богата култура. Преди няколко дни те организираха и един футболен турнир с участието на младежи от шест партии. Там не стана дума кои е опозиция или управляващ. Имаше настроение и атмосфера. Имаше огромен заряд в тези млади хора, които показаха воля да са общност, да са българска общност тук, сега и в България.“ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.29", "title": " Румен Петков: Последният нормативен акт за борба с корупцията е страшен за гражданите"}
{"url": "https://trud.bg/%d0%ba%d1%83%d0%b1%d0%b0-%d0%bf%d1%80%d0%b5%d0%b7-%d0%be%d0%b1%d0%b5%d0%ba%d1%82%d0%b8%d0%b2%d0%b0-%d0%bd%d0%b0-%d0%bd%d0%b8%d0%bd%d0%b0-%d0%b0%d0%bb%d0%b5%d0%ba%d1%81%d0%b0%d0%bd%d0%b4%d1%80%d0%be/", "text": "Как ще ни изненада Куба, ако посетим днес тази страна? Водени от този интерес, се събраха десетки почитатели на фотографията, за да надникнат в живота на острова през обектива на Нина Александрова. Младата арт фотографка откри на 28 декември своята първа самостоятелна изложба под надслов „Перспективи Куба”. По време на нейното шестмесечното пребиваване в Хавана тя запечатва контрастите по улиците, плажовете, обществените пространства, наблюдава и изживя част от многообразието на живота на острова.  Ето как тя определя посланията, заложени в тези оригинално обработени и колажирани снимки: „На пръв поглед в Хавана откривам дисонанс – новото и старото, йерархията и равенството, диктатурата и независимостта, материалното и духовното, обичайното и алтернативното, личното и общественото, романтичното и прагматичното, автентичното и митичното. Но те невидимо и непонятно как се сливат в едно и оформят уникалността на тази житейска среда. Серията от наслагвани аналогови снимки скицира контрастите, двузначните истини и парадоксите в ежедневието. Противоречията в черно и бяло моделират композиции от нови форми и създават едно непознато измерение. Отказът от цветове насочва фокуса към фините нюанси на битието.” Изложбета може да бъде посетена до 2 януари 2018 г. Нина Александрова е родена през 1991 г. Завършила е Търговско-банковата гимназия в София. От 2010 г. учи и работи в Берлин. Тя е бакалавър по вътрешна архитектура. През есента на 2016 г. започва магистратура по оформяне на обществени пространстра и заминава за Хавана по програма „Еразъм”. Творческите ѝ изяви са предимно в Берлин. Сега за пръв път се представя пред софийската публика.", "date": "2017.12.29", "title": " Куба през обектива на Нина Александрова"}
{"url": "https://trud.bg/%d0%bf%d0%be%d0%bb%d0%b8%d1%86%d0%b8%d1%8f-%d1%80%d0%b0%d0%b7%d0%bf%d1%80%d1%8a%d1%81%d0%bd%d0%b0-%d0%b0%d0%bd%d1%82%d0%b8%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%b5%d0%bd/", "text": "Полицията е разпръснала протестиращи, скандиращи антиправителствени лозунги в западния ирански град Карманшах, съобщи Reuters. Според местни медии около 300 демонстратори са скандирали лозунги, включващи „Политическите затворници трябва да освободени“ и „Свобода или смърт“, като същевременно са нанасяли поражения върху обществена собственост. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.29", "title": " Полиция разпръсна антиправителствен митинг в Иран"}
{"url": "https://trud.bg/%d1%84%d0%b0%d0%ba%d1%82%d0%b8-%d1%81%d1%80%d0%b5%d1%89%d1%83-%d0%bb%d1%8a%d0%b6%d0%b8%d1%82%d0%b5-%d0%bd%d0%b0-%d0%bf%d0%b0%d1%80%d1%82%d0%b8%d0%b9%d0%bd%d0%b8%d1%82%d0%b5-%d0%b8-%d0%b3%d1%80%d0%b0/", "text": "В тази статия представям малко факти от годишния доклад за 2017 година на световно известния експерт по планински туризъм швейцареца Лоран Ванат. Лоран Ванат е магистър от Университета на Женева с над 30 години опит в областта на планинския туризъм, стартирането и развитието на нови компании и устойчивото развитие на бизнес. Ванат е бил лектор на стотици конференции по света посветени на устойчивото развитие на планинския туризъм и е консултирал над 200 фирми и държавни институции, в това число десетки планински курорти в Алпите, САЩ, Китай и други страни. Повече информация за Лоран Ванат можете да прочете на личния му профил в  Всяка година Ванат публикува множество секторни и фирмени анализи като един от най-известните му е годишния обзор International Report on Snow & Mountain Tourism (Международен Доклад за Снежния и Планински Туризъм). Докладът за 2017 година е 202 страници и представя 71 страни. Всички данни цитирани по долу са от http://www.vanat.ch/RM-world-report-2017-vanat.pdf. Накратко представям фактите от доклада за България и някои страни от Балканите и Централна • 32 зони подходящи за ски, в които има или е имало лифтове и/или влекове  • 110 лифта и/или влека (тук са включени и неработещи като Заека на Алеко)  • Банско – 14 лифта и влека с общ капацитет 23 100 на час  • Боровец – 13 лифта и влека с общ капацитет 16 300 на час  • Пампорово – 14 лифта и влека с общ капацитет 13 000 на час Цитат от секцията за България :„Lifts renewals and resort development has been a challenging issue for Bulgarian ski resorts over the last 10 years, as environmental activists seem to systematically oppose any new lift projects. With an aging infrastructure and less than optimal connections, a few resorts may lose some of their international popularity, likely limiting the industry’s growth and development in the country.” Кратък недипломатичен превод от мен на този цитат: Местни зелени ебават майката на зимния туризъм в България. Поради което ръстът на индустрията и на страната са ограничени. • 45 зони подходящи за ски в които има или е имало лифтове и/или влекове  • 110 лифта и/или влека  • Ски курорт Синая (максимум височина 2000 м, колкото Алеко) с нови 10 лифта през последното десетилетие  • Нов курорт ТрансАлпина в процес на изграждане, към 2017 година е построена нова гондола, 4-седалков лифт. Целият одобрен проект е на стойност 80 милиона евро и е за 31 ски съоръжения и 80 км писти • 176 зони подходящи за ски в които има или е имало лифтове и/или влекове  • 816 лифта и/или влека  • Най-висок връх Снежка – 1602 м (колкото междинна станция на лифта на Банско)  • Всички ски зони са между 900 метра надморска височина (долна станция на лифта в Драгалевци) и 1300 метра (междинна станция Бай Кръстьо на лифта в Драгалевци)  • През периода 2007-2017 ски курортите са обновявани и разширявани – 5о нови лифта са инсталирани за десет години  • Курорт Pec pod Snezkou се намира в национален парк Krkonose • 107 зони подходящи за ски в които има или е имало лифтове и/или влекове  • 456 лифта и/или влека  • 40 нови лифтове последните 10 години  • Повечето ски курорти са в резервати  • Фирмата Tatry Mountain Resort оперира 4 зимни курорта и са инвестирали 2007-2013 година 190 милиона евро в нови съоръжения • 31 зони подходящи за ски в които има или е имало лифтове и/или влекове  • 77 лифтове и/или влекове  • Най-висок връх в Сърбия – Копаоник (на нивото на платото над хижа Алеко)  • Курорт Копаоник – надморска височина 1500 – 2000 м (подобно на Пампорово); 23 съоръжения (голяма част построени през последните 10 години) с 32 000/час капацитет (повече от Пампорово и Боровец взети заедно).  • Нов курорт в Стара Планина в района на Бабин Зуб – 5 ски съоръжения (в това число гондола); одобреният план предвижда 100 км писти и още лифтове и писти. Мисля, че фактите са пределно ясни. Всеки който пречи на развитието на зимния туризъм (при спазване на екологичното законодателство) в България е или пълен глупак, или има лични финансови интереси подхранвани от чуждестранни източници, или е „екоманиак” за който трипръстия глухар и внесения от Испания и отглеждан за над 1 мил евро лешояд са по-важни от човека.  България има значителни сравнителни природни преимущества за развитие на планински целогодишен туризъм. И трябва да ги използваме! Двайсетината грантаджии живеещи от данъците на хората и обединени с помпозното име „За да остане природата в България” и техните партийни покровители от маргиналната ПП Зелените просто трябва да бъдат тотално игнорирани. Прекалено дълго няколко правителства се вслушваха в лъжите им.", "date": "2017.12.29", "title": " Факти срещу лъжите  на партийните и грантаджийско зелените в България\t\t\t"}
{"url": "https://trud.bg/%d1%80%d0%b5%d0%bc%d0%be%d0%bd%d1%82%d0%b8%d1%80%d0%b0%d1%82-%d1%82%d0%b5%d0%b0%d1%82%d1%8a%d1%80-%d1%81%d0%be%d1%84%d0%b8%d1%8f/", "text": "Готови са проектите ни за финансиране по ОП Региони в растеж за реконструкция на театър „София“ и на културния дом в район „Средец“. Това съобщи столичният кмет Йорданка Фандъкова при посещение в обновения културен дом в Красно село. Цялостният ремонт на сградата там е струвал на Столична община 4,6 млн. лв. Реконструкцията започна в края на 2015 г. С благодарности към правителството кметът на София Йорданка Фандъкова посрещна идеята, държавата да инвестира за възстановяването на ски лифта „Заека“ на Витоша. Столичният градоначалник изрази готовност общината да стопанисва съоръжението, след като то бъде възстановено. Кметът съобщи още, че улиците, които ще бъдат затваряни за първите дни от българското председателство на Съвета на ЕС, ще бъдат обявени два дни преди официалното откриване на 11 януари. Столичната община ще разпространи карта, която ще показва кои точно отсечки ще бъдат забранени за движение, както и обходни маршрути. Фандъкова обяви и, че борбата с мръсния въздух ще е основен приоритет на градската управа догодина. „Вярвам, че това не е просто поредната важна и сериозна задача на общината, а това е обща кауза на всички граждани. Това не просто мярка, която някой може да вземе и да се реши проблема. Това са навици – на придвижване, на отопление“, каза Фандъкова. В началото на 2018 г. ще бъдат пуснати в експлоатация и седемте газ анализатора, които общината дари на КАТ. Фандъкова разкри, че системата за ранното предупреждение за замърсяването на въздуха, която заработи в средата на декември, до момента прогнозира с точност.", "date": "2017.12.29", "title": " Ремонтират театър „София“"}
{"url": "https://trud.bg/%d0%bf%d0%be%d1%81%d0%bb%d0%b0%d0%bd%d0%b8%d0%ba%d1%8a%d1%82-%d0%bd%d0%b0-%d1%80%d1%83%d0%bc%d1%8a%d0%bd%d0%b8%d1%8f-%d1%81%d0%b5-%d1%81%d1%80%d0%b5%d1%89%d0%bd%d0%b0-%d1%81-%d0%ba%d0%bc%d0%b5%d1%82/", "text": "В началото на активния зимен сезон в най-популярния курорт на Балканите – Банско, посланика на Румъния – Н. Пр. Йон Гъля, посети курорта, за да проведе работна среща с градоначалника Георги Икономов. Дискутирана бе продължаващата добра практика  на съвместно патрулиране на български и румънски полицаи в курорта, съобщиха от Община Банско. Г-н Гъля отправи своята благодарност за оказваната от местната власт подкрепа за осигуряването на добри условия за настаняване на румънските патрули от една страна, като по този начин се подобрява чувството за сигурност и комфорт на румънските туристи. Дипломатическия представител поздрави Икономов и местната общност за добрата предновогодишна новина, касаеща разрешението за изграждане на спортни съоръжения в ски зона Банско след решението на МС от 28 декември. Той сподели своята висока оценка за Банско като една от най-добрите и предпочитани от румънските туристи дестинация, като подчерта, че изграждането на Втори кабинков лифт ще даде възможност туристопотока от северната ни съседка да се увеличи. От своя страна Икономов благодари за добрите пожелания и подчерта важността от подобни срещи, които дават възможност за получаване на обратна връзка в полза на подобряване на нивото на курорта. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.29", "title": " Посланикът на Румъния се срещна с кмета на Банско"}
{"url": "https://trud.bg/17-%d0%b4%d0%b5%d0%bf%d0%b0-%d0%ba%d0%be%d0%b8%d1%82%d0%be-%d0%bd%d0%b5-%d0%be%d1%82%d0%b3%d0%be%d0%b2%d0%b0%d1%80%d1%8f%d1%82-%d0%bd%d0%b0-%d0%b5%d0%ba%d0%be%d0%b8%d0%b7%d0%b8%d1%81%d0%ba%d0%b2/", "text": "От всички 113 депа в цялата страна, които не съответстват на европейските екоизисквания, към момента не са затворени 17. Това съобщи  , позовавайки се на данни от Министерството на околната среда и водите. Незакритите депа са на територията на Дупница, Бяла и Благоевград и трябва да преустановят дейността си до 31 декември. Тъй като в тези райони още не са изградени регионалните депа, каквото е изискването на Европейската комисия, правителството е взело решение те да извозват отпадъците си в съседни населени места, докато изградят своите. Страната ни е заплашена от тежки финансови санкции, ако не се изпълни ангажиментът за затваряне на старите общински депа до края на 2017 година, припомнят от Министерството на околната среда и водите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.29", "title": " 17 депа, които не отговарят на екоизискванията, още не са затворени"}
{"url": "https://trud.bg/%d1%82%d1%80%d1%8a%d0%bc%d0%bf-%d0%bf%d0%b0%d0%ba-%d1%81%d1%8a%d1%80%d0%b4%d0%b8%d1%82-%d0%bd%d0%b0-%d0%bc%d0%b5%d0%b4%d0%b8%d0%b8%d1%82%d0%b5-%d1%80%d0%b5%d0%b9%d1%82%d0%b8%d0%bd%d0%b3%d1%8a%d1%82/", "text": "Президентът на САЩ Доналд Тръмп разкритикува медиите за разпространяване на „фалшиви новини“ и заяви, че неговият рейтинг може да се сравни с този на предшественика му Барак Обама, въпреки негативното покритие, което получава и „руската измама“, пише Washington Examiner. „Макар и фалшивите новини да обичат да говорят за моя т.нар. „нисък“ рейтинг на одобрение, всъщност той на 28 декември бе приблизително същия като на Обама на същата дата през 2009 г. – 47%. Въпреки предимно негативното покритие на това, което правя и руската измама“, заяви Тръмп. Според проучване на „Расмусен Репортс“ одобрението към Доналд Тръмп е 46%. Според друго проучване – това на „Галъп“ Обама е имал одобрение от 51% по това време на президентството си, докато днес Тръмп има 38% одобрение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.29", "title": " Тръмп пак сърдит на медиите: Рейтингът ми е като този на Обама"}
{"url": "https://trud.bg/%d0%bf%d1%83%d1%81%d0%ba%d0%b0%d1%82-%d0%bd%d0%be%d0%b2%d0%b0-%d0%b1%d0%b0%d0%bd%d0%ba%d0%be%d0%b2%d0%b0-%d1%81%d0%bc%d0%b5%d1%82%d0%ba%d0%b0-%d0%b7%d0%b0-%d0%bf%d0%bb%d0%b0%d1%89%d0%b0%d0%bd%d0%b5/", "text": "Главна дирекция “Национална полиция” (ГДНП) пуска от 1 януари 2018 г. нова банкова сметка, на която да се плащат глобите на КАТ. По нея ще се превеждат сумите по наказателни постановления и фишове (със серии, различни от сериите “К” и “Г”) за нарушения на Закона за движение по пътищата. Досега това ставаше по две други сметки, администрирани от ГДНП, които ще бъдат закрити на 31 декември 2017 г. Остават да действат две други сметки. В едната от тях се превеждат глобите по електронни фишове със серия “К”. Тази сметка е на името на Фонд за безопасност на движението и е администрирана от Дирекция “Планиране и управление на бюджета” – МВР. В нея постъпват сумите от санкции, наложени по снимки от камерите на КАТ. Фондът бе създаден през 2011 г. и в него към момента са постъпили над 40 млн лв. С тзи пари трябваше да се купуват камери, дрегери и наркотестове, но всяка година сумите влизат в общия бюджет на МВР и затова последните камери на въоръжение в КАТ са от 2011 г. Наскоро бяха купени нови 28 камери на триноги, които ще бъдат пуснати в действие в първите месеци догодина. Втората оставаща да действа отделна сметка е за наказателни постановления и по електронни фишове със серия “Г”. Те се налагат за нарушения на Кодекса за застраховането на шофьори, хванати или снимани да карат автомобил, който няма задължителната застраховка “Гражданска отговорност”. Тези пари постъпват по сметка на името на Гаранционния фонд, от който се изплащат обезщетения в случаи на катастрофи с незастраховани коли. Ако наказателното постановление, фишът или електронният фиш са издадени през предходна година и на документа е изписана различна банкова сметка, глобата се плаща по съответната актуална сметка, уточниха вчера от МВР. На техния сайт има повече информация за най-често срещаните грешки при попълване на платежен документ и указания за правилното въвеждане на данните.", "date": "2017.12.29", "title": " Пускат нова банкова сметка  за плащане на глобите на КАТ\t\t\t"}
{"url": "https://trud.bg/%d1%82%d1%80%d0%b8%d0%b3%d0%be%d0%b4%d0%b8%d1%88%d0%bd%d0%be-%d0%b4%d0%b5%d1%82%d0%b5-%d0%bf%d1%80%d0%b5%d0%b4%d0%b8%d0%b7%d0%b2%d0%b8%d0%ba%d0%b0%d0%bb%d0%be-%d0%bf%d0%be%d0%b6%d0%b0%d1%80%d0%b0/", "text": "По данни на пожарната в Ню Йорк тригодишно дете, играещо си с печка е предизвикало  , убил 12 души, включително четири деца, съобщи AFP. „Открихме, че огънят е започнал в кухнята на първи етаж. Започнат е от малко момче, играло си с печката“, съобщава представителя на нюйоркската пожарна Даниел Нигро. „Пожарът избухва, майката първоначално не разбира за него, но скоро чува писъците на детето“, допълни той. Кметът на Ню Йорк Бил де Бласио определи случилото се като „ужасен трагичен инцидент“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.29", "title": " Тригодишно дете предизвикало пожара в Ню Йорк"}
{"url": "https://trud.bg/%d0%bd%d0%b0%d0%bf%d0%b0%d0%b4%d0%b0%d1%82%d0%b5%d0%bb%d1%8f%d1%82-%d0%be%d1%82-%d0%ba%d0%b0%d0%b9%d1%80%d0%be-%d0%b5-%d0%bf%d0%be%d1%87%d0%b8%d0%bd%d0%b0%d0%bb-%d0%b2-%d0%b1%d0%be%d0%bb%d0%bd%d0%b8/", "text": "Нападналият   терорист е починал от раните си в болница. Това съобщиха източници от силите за сигурност в Египет, предаде РИА Новости. По-рано полицията съобщи, че е задържала един от нападателите на църквата в предградието. От задържания е отнето автоматично оръжие, повече от 100 патрона и две гранати. При нападението загинаха по официални данни седем души, а още четирима пострадаха по време на престрелката. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.29", "title": " Нападателят от Кайро е починал в болницата"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%be%d1%82-%d0%b1%d1%80%d0%be%d1%8f-%d0%bd%d0%b0-%d1%82%d1%80%d1%83%d0%b4-%d0%b2-%d1%81%d1%8a%d0%b1%d0%be-5/", "text": "Новата 2018 година е подвластна на Луната с вибрация 2. Въздейства на емоциите ни и изисква да сме дейни творци на доброто, на истинското, а не на привидното. Неосъзнаването на факта, че историята върви напред и няма как да бъде върнато удобното някому минало, ще е причина през 2018-а за чести платени протести, без необходимост. Важното е да има брожение и да се виждат тълпи от „недоволни“ хора, които в по-голямата си част няма да са наясно за какво скандират – така им е казано, така правят. В годишен доклад на швейцарски супер експерт в планинския зимен туризъм ясно се вижда потенциала на България в този бизнес. И тази година супер скиори от целия свят пристигнаха за откриването на сезона в Банско и носеха по пистите плаката, че това е най-добрият курорт. Всеки който пречи на развитието на зимния туризъм (при спазване на екологичното законодателство) в България е или пълен глупак, или има лични финансови интереси – статия на Владимир Каролев Главна дирекция “Национална полиция” (ГДНП) пуска от 1 януари 2018 г. нова банкова сметка, на която да се плащат глобите на КАТ. По нея ще се превеждат сумите по наказателни постановления и фишове (със серии, различни от сериите “К” и “Г”) за нарушения на Закона за движение по пътищата.  Досега това ставаше по две други сметки, администрирани от ГДНП, които ще бъдат закрити на 31 декември 2017 г. Фокусът на властимащите през всички времена е да обърнат един мит наопаки, да изтърсят от него историческия пълнеж и да го превърнат в заклинание – анализ на д-р Илия Илиев     Самата процедура по избора е спорна и уязвима – коментар на Евгени Генов         Интервю с народната певица Янка Рупкина         Може и да не е търсена съзнателно, но датата 7 януари, когато ще бъде открит официално реконструираният храм “Св. Стефан” в Истанбул, е абсолютно символична. Тогава огромна част от православния свят ще чества Рождество Христово – по стария стил. Така Новата година ще започне за българите с това толкова важно и емоционално събитие, което със сигурност ще бъде едно от най-важните за 2018-а. А през септември ще се честват и 120 години от освещаването му през 1898 г.", "date": "2017.12.29", "title": " Вижте акцентите от броя на „Труд“ в събота, 30 декември 2017"}
{"url": "https://trud.bg/%d0%bf%d0%be%d0%b2%d0%b8%d1%88%d0%b5%d0%bd%d0%b8-%d0%b5%d0%bc%d0%b8%d1%81%d0%b8%d0%b8-%d0%bd%d0%b0-%d0%b7%d0%b5%d0%bb%d0%b5%d0%bd%d0%b0-%d0%b2%d0%be%d0%bd%d1%8f/", "text": "Повишени емисии на зелена воня са измерени в София след решението на правителството за промяна на плана за управление на Пирин. Прогнозите на експертите са за придвижване на зелената смрад към Брюксел. В махалата веднага бе организирано обществено обсъждане на явлението. Участниците застанаха зад становището на бай Хараламби, че когато ти измъкнат кокала от устата, пенясваш в зелено. Резултатите от обсъждането заминаха за Брюксел.", "date": "2017.12.29", "title": " Повишени емисии на зелена воня"}
{"url": "https://trud.bg/%d0%b1%d1%82%d1%80-%d0%b1%d0%b5%d1%80%d0%ba%d0%be%d0%b2%d1%81%d0%ba%d0%b0%d1%82%d0%b0-%d0%bc%d1%83%d0%b7%d0%b8%d0%ba%d0%b0-%d0%b8-%d0%b3%d0%b5%d1%80%d0%b8-%d0%bd%d0%b8%d0%ba%d0%be%d0%bb-%d0%b7/", "text": "Традиционният концерт „Заедно в новогодишната нощ“ във Варна ще започне в 22,30 ч. на площад „Независимост“ на 31-ви декември. Водещи на програмата ще бъдат Надежда Петрова, Иван Тишев, Дамян и Миа, а за доброто настроение на празнуващите ще се погрижат БТР, Нели Рангелова, близначките Алекс и Влади, и Гери – Никол. Любителите на народната музика ще могат да се насладят на изпълненията на Берковската духова музика и фолклорен ансамбъл „Варна“. Част от програмата ще бъде и музикалният филм за концерта на MTV във Варна. В първите минути на новата 2018 година, небето над морската столица ще се озари от фойерверки и лазерни ефекти. Празничната програма ще продължи до около 2 часа след полунощ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.29", "title": " БТР, Берковската музика и Гери-Никол – „Заедно в новогодишната нощ“ във Варна"}
{"url": "https://trud.bg/%d0%bd%d0%b0%d1%81%d0%b0-%d0%bf%d1%83%d0%b1%d0%bb%d0%b8%d0%ba%d1%83%d0%b2%d0%b0-%d1%81%d0%bd%d0%b8%d0%bc%d0%ba%d0%b0-%d0%bd%d0%b0-%d0%b7%d0%b8%d0%bc%d0%bd%d0%b8%d1%8f-%d0%bc%d0%b0%d1%80%d1%81/", "text": "Едно от подразделенията на американското космическо ведомство, лабораторията за реактивни двигатели в Пасадена, публикува на своя сайт  . На тях се вижда Червената планета покрита със снежни шапки. Ниската температура е превърнала въглеродният двуокис от атмосферата на планетата в ледени частици, които образуват причудливи форми. Те наподобяват тези, които се наблюдават на повърхността на Земята през зимата. Общият обем на леда на повърхностния слой на Марс се оценява на 5 милиона кубични километра. При нагряване до състояние на течност, това количество е достатъчно, за да покрие цялата планета със слой вода с дебелина 35 метра. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.29", "title": " НАСА публикува снимки на „зимния“ Марс"}
{"url": "https://trud.bg/%d0%bf%d0%b0%d1%80%d0%ba%d0%b8%d0%bd%d0%b3%d0%b8%d1%82%d0%b5-%d0%bd%d0%b0-%d1%81%d0%ba%d0%b8-%d0%b7%d0%be%d0%bd%d0%b0%d1%82%d0%b0-%d0%b2-%d0%b1%d0%b0%d0%bd%d1%81%d0%ba%d0%be-%d1%81%d0%b5-%d0%bf%d1%80/", "text": "Паркингите в ски зона Банско се препълниха, хиляди щурмуваха курорта, кой с лифт, кой с автомобил. „Вижте какво задръстване от коли има в планината, това по-екологично ли е, коментираха туристите по повод продължаващите протести на „зелените“ срещу втората кабинка. В момента в курорта има над 15 хиляди туристи. Новината, че втората кабинка е разрешена от правителството обнадежди любителите на зимните спортове. Но лъжите и манипулациите продължават, казват и местните. Ден пред настъпването на новата година в Банско се очаква да пристигне министъра на околна среда и водите Нено Димов. Той ще разясни чисто технически какво следва от тук нататък като процедура след като министерския съвет даде зелена светлина за втора кабинка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.29", "title": " Паркингите на ски зоната в Банско се препълниха"}
{"url": "https://trud.bg/%d0%b0%d0%bd%d0%b0%d0%bd%d0%b4-%d1%88%d0%b0%d0%bc%d0%bf%d0%b8%d0%be%d0%bd-%d0%bf%d0%be-%d1%83%d1%81%d0%ba%d0%be%d1%80%d0%b5%d0%bd-%d1%88%d0%b0%d1%85/", "text": "Вишванатан Ананд спечели световната титла по ускорен шах на първенството в Саудитска Арабия. Индиецът събра 10,5 точки, колкото имат и руснаците Владимир Федосеев и Ян Непомняшчи, което наложи тайбрек. В него бившият шампион в класическия шахмат надделя с 1,5:0,5 над Федосеев, който бе втори по допълнителни показатели. Настоящият „крал“ на дъската Магнус Карлсен (Норвегия) се озова начело 3 кръга преди края, но се провали в последните партии и остана 5-и. Иван Чепаринов завърши 38-и в крайното класиране с 8,5 т. При жените пък Антоанета Стефанова остана 40-а с 8 т., а шампинка отноно е Вънцзюн Цзю (Китай) с 11,5 т.", "date": "2017.12.29", "title": " Ананд шампион по ускорен шах"}
{"url": "https://trud.bg/%d0%b1%d0%bd%d0%b1-%d0%bf%d1%83%d1%81%d0%ba%d0%b0-%d0%b2-%d0%be%d0%b1%d1%80%d0%b0%d1%89%d0%b5%d0%bd%d0%b8%d0%b5-%d0%bc%d0%be%d0%bd%d0%b5%d1%82%d0%b8-%d0%b7%d0%b0-%d0%b1%d1%8a%d0%bb%d0%b3%d0%b0%d1%80/", "text": "От 2 януари 2018 г. Българската народна банка пуска в обращение сребърна възпоменателна монета с нанесено частично позлатяване на тема „Българско председателство на Съвета на Европейския съюз, 2018 г.“. Тя ще се продава на касите на БНБ и „Дружество за касови услуги“ в София, Бургас, Варна, Плевен, Пловдив за 66 (шестдесет и шест) лева, съобщават от БНБ. От 2 януари 2018 г. Българската народна банка пуска в обращение и разменна монета с номинална стойност 2 лева на тема „Българско председателство на Съвета на Европейския съюз, 2018 г.“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.29", "title": " БНБ пуска в обращение монети за българското председателство (СНИМКИ)"}
{"url": "https://trud.bg/%d0%b2-25-%d0%bf%d0%b8%d1%80%d0%be%d1%82%d0%b5%d1%85%d0%bd%d0%b8%d1%87%d0%b5%d1%81%d0%ba%d0%b8-%d0%b8%d0%b7%d0%b4%d0%b5%d0%bb%d0%b8%d1%8f-%d1%81%d0%b0-%d0%be%d1%82%d0%ba%d1%80%d0%b8%d1%82%d0%b8-%d0%bd/", "text": "303 съвместни проверки за пиротехнически изделия са извършени от служители на КОС и експерти от ДАМТН, съобщават от вътрешното министерство. В хода на извършените проверки за качеството и годността на пласираните в търговската мрежа изделия са открити 25 продукта, несъответстващи на изискванията за безопасност, обобщи инж. Мирослав Йотов – главен директор на ГД“Контрол на пазара“ към ДАМТН. Той  участва на брифинг в Столичната дирекция, заедно с инспектор Милен Писаров от сектор „Контрол на общоопасните средства“ при СДВР. „Както миналата година, така и сега КОС, съвместно с ДАМТН извършваме тези проверки във връзка с празниците, когато се наблюдава най-засилено търсене на пиротехнически средства. Имаме заповеди за спиране на разпространението на три вида фойерверки, които са с нарушена опаковка“, допълни още инж. Йотов. По думите му проверките са показали спад на нарушенията в сравнение с миналата година. Той обобщи, че предприетите превантивни действия дават своя резултат – потребителите вече имат изградена правилна култура за тяхната употреба. Писаров отново припомни, че не трябва да се купуват пиротехнически изделия от нерегламентирани места, защото това крие опасност. От началото на декември месец служителите на КОС – СДВР са извършили 1223 проверки в столицата и са установили 2336 нарушения, свързани с незаконно притежание на пиротехника, допълни инспектор Писаров. Забранено е използването на пиротехнически изделия в превозни средства, в близост до леснозапалими материали и в районите на здравни, учебни и социални заведения, храмове и манастири. – Не използвайте видимо повредени пиротехнически изделия или такива с изтекъл срок на годност. – Не нарушавайте целостта на изделията, не правете опити за тяхното разделяне или съединяване. – Не предоставяйте пиротехнически изделия на деца по никакъв повод, а при употреба спазвайте указаните задължителни безопасни отстояния от други хора. – Не използвайте фойерверките на закрито или в стъклени или метални контейнери. – Задържането в ръка на възпламенени бомбички, пиратки и фойерверки или в близост до лицето и косата могат да предизвикат локални изгаряния и травми, натискането им с крак също може да бъде опасно. – Не използвайте самоделно направени фойерверки. – Ако при употреба, пиротехническото изделие не се възпламени, оставете го настрана и изчакайте около 15 минути, след което го залейте с вода. – Препоръчваме, когато използвате пиротехнически изделия да разполагате с вода или пожарогасител, които да използвате при евентуално възникнал пожар. – Погрижете се пиротехническото изделие да е поставено върху твърда, равна повърхност. –  Бъдете внимателни, ако има силен вятър. –  Не пушете докато пренасяте пиротехническите изделия. – Никога не насочвайте и не хвърляйте фойерверките към хора или животни. – Четете и спазвайте инструкциите за употреба, изписани върху пиротехническото изделие.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.29", "title": " В 25 пиротехнически изделия са открити нарушения"}
{"url": "https://trud.bg/%d1%81-%d1%82%d0%b5%d0%bd%d0%b8%d1%81-%d0%b8-%d0%bc%d0%bc%d0%b0-%d0%be%d1%82-%d0%b2%d0%b8%d1%81%d0%be%d0%ba%d0%b0-%d0%ba%d0%bb%d0%b0%d1%81%d0%b0-%d1%81%d0%bf%d0%be%d1%80%d1%82%d0%bd%d0%b8%d1%82%d0%b5/", "text": "Развръзката на демонстративния тенис турнир Мубадала в Абу Даби и галавечер 219 на UFC са акцентите в програмата на спортните канали на Мтел в последния уикенд на 2017 година. Тенис турнирът Мубадала, който се провежда ежегодно в Абу Даби, неслучайно носи названието Световно първенство по тенис. В предишните си 9 издания надпреварата, в която участват само шестима от най-добрите играчи, е печелена от едва трима: Анди Мъри (2 пъти), Новак Джокович (3 пъти) и Рафаел Надал (4 пъти). Испанският №1 се отказа от участие заради травма и няма да успее да защити трофея си от миналата година, но целият тенис свят ще следи в какво състояние се намира завръщащият се след продължителни лечение на травма Новак Джокович. Финалният двубой на турнира Мубадала ще се излъчи пряко на 30 декември, събота, от 17:00 часа по Mtel Sport 1. В ранните часове на последния ден за годината Mtel Sport 2 ще предава пряко галавечер 219 на UFC от Лас Вегас. Началото е 5:00 часа, а основният двубой ще противопостави две от най-популярните дами в света на бойните спортове. Крис Сайборг, която доминира през последните години, ще защитава титлата си в категория „перо” срещу Холи Холм – първата жена, победила легендата Ронда Раузи. Внимание заслужава и битката между руснака Хабиб Нурмагомедов и бразилеца Едсон Барбоса в лека категория. Този, който спечели, ще има шанса да се бие срещу Конър Макгрегър или временния шампион Тони Фъргюсън. Освен силно изпращане на 2017 г., спортните канали на Мтел са подготвили и качествено посрещане на новата 2018 г. На 1 януари, от 20:00 часа, всички спортни фенове ще станат свидетели на най-голямото събитие в сезона на Националната хокейна лига – традиционният мач на открито – „Зимна класика”. Честта да се изправят един срещу друг пред повече от 60 000 фена тази година се пада на тимовете на Бъфало Сейбърс и Ню Йорк Рейнджърс. Домакин на зрелището е бейзболният стадион Сити Фийлд в Ню Йорк. Двубоят можете да проследите по Mtel Sport 2.", "date": "2017.12.29", "title": " С тенис и ММА от висока класа спортните канали на Мтел изпращат 2017-a"}
{"url": "https://trud.bg/%d1%81-%d0%b0%d0%b2%d1%82%d0%be%d0%bc%d0%b0%d1%82%d0%b8-%d0%b8-%d1%82%d0%b5%d0%b6%d0%ba%d0%b0-%d1%82%d0%b5%d1%85%d0%bd%d0%b8%d0%ba%d0%b0-%d0%bf%d0%b0%d0%b7%d1%8f%d1%82-%d1%81%d1%82%d0%be%d0%bb%d0%b8/", "text": "В новогодишната нощ в София за сигурността ще се грижат и 10 стратегически екипа от по двама полицаи, обучени от специализирания отряд за борба с тероризма да стрелят срещу активни стрелци, обявиха от СДВР. Те ще бъдат без маски, с открити лица и въоръжени с автомати. Впоследствие екипите ще участват и в мерките за сигурност по време на европредседателството в София.  Полицаи ще дежурят в зоните на стратегическите обекти в столицата – летище, гари, автогари, големи търговски обекти. Осигурени са постове около бежанските центрове и метростанциите, обясни комисар Борислав Муеров, началник на отдел „Охранителна полиция“ в столичната дирекция. Полицаи ще охраняват концерта на 31 декември на пл. „Княз Александър I“. Очакванията са там да присъстват 20 000 души. Няма да бъдат допускани пияни хора, носещи оръжие, стъклени бутилки, пиротехнически изделия и други опасни предмети. Около площада ще има 8 пропускателни пункта, на които пристигащите ще бъдат проверявани. Две линии тежка техника ще бъдат разположени в периметъра около площада. Така би могло да се спре евентуално нахлуване на автомобили. На концерта ще дежурят лекари и пожарникари. Сцената е под денонощна охрана. Без сериозни инциденти и нарушения на обществения ред са преминали коледните празнични дни. Статистиката на СДВР сочи намаление на престъпността като цяло в столицата, отбеляза комисар Муеров. Очаква се засилен трафик на 1 януари на входните артерии на София – около 150 хиляди коли ще влязат в столицата. В хода на извършените 303 проверки за качеството и годността на пласираните в търговската мрежа пиротехнически изделия са открити 25 продукта, несъответстващи на изискванията за безопасност, съобщиха от ДАМТН. Забранено е използването на пиротехнически изделия в коли, близо до леснозапалими материали и в районите на здравни, учебни и социални заведения, храмове и манастири. Ако при употреба, изделиети не се възпламени, оставете го настрана и изчакайте около 15 минути, след което го залейте с вода, напомнят от полицията.", "date": "2017.12.29", "title": " С автомати и тежка техника пазят столицата на Нова година\t\t\t"}
{"url": "https://trud.bg/%d0%b5%d1%80%d1%83%d1%81%d0%b0%d0%bb%d0%b8%d0%bc-%d0%bc%d0%be%d0%b6%d0%b5-%d0%b4%d0%b0-%d0%b5-%d1%81%d1%82%d0%be%d0%bb%d0%b8%d1%86%d0%b0-%d0%b8-%d0%bd%d0%b0-%d0%b8%d0%b7%d1%80%d0%b0%d0%b5%d0%bb/", "text": "Наскоро президентът на САЩ Доналд Тръмп, когото иначе подкрепям във всичките му начинания, направи нещо велико. Той заяви, че столица на държавата Израел е Ерусалим, като каза, че основание за това е фактът, че този град повече от 1000 години е бил столица на Израел. Срещу него възроптаха – и то ясно и бързо – както палестински и други арабски лидери, така и голяма част от хората, управляващи държавите в ЕС. Възроптаха, заявявайки първосигнално, че това не е хубаво, не вярно и т.н. Всичко, което казаха, беше правилно с изключение на това, че не е вярно. И така отново се постави въпросът дали историята, както всички знаят, е познание за миналото. Изучавайки го, политиците ще знаят как да постъпват при определени обстоятелства и как да се пазят от грешни ходове. Защото, когато са грешали, те са предизвиквали поражения вместо постижения в целокупния живот на една нация или държава. Политиката има още една функия, за която малко се говори – тя е АРГУМЕНТ ЗА ПРАВА. Т.е. една нация има права, стига в историята да е имала нещо и то дълго време. Ние, българите, също сме се възползвали от тази функция на историята. Отец Паисий неслучайно е написал История славянобългарская. Той я представя на българите не толкова като познание за миналото, а като аргумент за права: да имат самостоятелна държава и самостоятелна църква, тъй като такава вече са имали и то в течение на столетия. Отец Паисий Хилендарски пише тази книга за българския народ и неговите политически мъже – тогавашни и бъдещи, но 100 години преди него един друг българин – Петър Богдан, също е написал история на България. Тя е на латински език и очевидно е била ориентирана за държавните мъже на Запад. Когато при очакваното прогонване на турците от Европа през втората половина на XVII век, следствие на подготвяната Свещена лига, те забравят, че България е била независима държава и е превърната в провинция/ област на Австро-Унгария, Русия или Венеция. Европейските лидери много се учудиха, че точно в този момент Тръмп обяви Ерусалим за столица на Израел. Нищо не налагаше такава акция, освен ако ЦРУ не му е докладвало, че Република Македония след като призна Охрид за българска столица – не само административна, но и на църквата, и в търсене на своя древна столица не е решил да обяви Ерусалим за столица на Македония. Европейските лидери се усетиха чак на втория ден какво направи Тръмп. И почти никой не забеляза, че следващите им изявления бяха с наклонена една дума в протестните им изявления. Те казваха, че Ерусалим не може да бъде „ЕДИНСТВЕНО СТОЛИЦА НА ИЗРАЕЛ”. Тоест, тя може да бъде, защото няма как – била е 1000 години главен град на Израел и има права да е столица. Но такова право има и друга държава – Палестина. Какво пречи на палестинците да обявят Източен Ерусалим за столица на Палестина и тогава няма нужда от тези бурни протести, а млади хора да загиват под израелските гумени куршуми. Най-интересното е, че ние имаме дипломатически отношения с Палестина и в България има палестински посланик. Нас не ни интересува къде е българското посолство в Палестина – сега то се намира в Рамала – голям палестински град, но не е Ерусалим. Да кажат палестинците: „Столица ни е Ерусалим и нашето посолство да отиде там!” Колко му е! Едва ли някой ще протестира, защото в практиката един град да бъде столица на две държави няма нищо порочно и престъпно. Какво би могло да попречи на този факт? Първите, които трябва да се смирят по този въпрос, са арабите. Понеже са много – над 100 милиона, и понеже непрекъснато причиняват неприятности и на Европа, и на САЩ, и на Русия – ние гледаме да ги четкаме, за да не се обидят. Но сега молим – нека и да не прекаляват. Ако Ерусалим наистина е бил столица на Израел, той никога не е бил столица на някоя арабска държава, т.е. на нито един от двата арабски халифата, съществували през Средните векове – Дамаск и Багдад. Третата столица на халифата е Истанбул, защото Османската империя е всъщност халифат.  Преди Коледа в Лозенград гледах филм за годишнина от голямата победа, постигната от османската армия през Първата световна война – англичаните се опитват да превземат Мека и Медина. Там се сражават турските войски, арабите ги няма и турският коментатор ги попита ехидно: „И сега, къде бяхте вие по време на тези сражения, братя араби?” Ерусалим е свещен град за мюсюлманите, вкл. и за арабите, но никога не е бил столица. Е, може би трябва да му се признаят близо 200 години за столица на едно от латинските княжества, когато е бил превзет от рицарите на Първия кръстоносен поход и превърнат точно в такъв. Макар и превзели го в края на XII век, арабският лидер Саладин не го е направил столица на държава. Следователно арабите не могат да претендират за столица. Могат така, както казвам аз – и мисля че няма да има никъде по света съпротива, ако си го обявят сега за столица на новата държава Палестина, която също не е съществувала никога през средните и и в по-новите времена. Споменах за няколкото загинали младежи там, за които съобщават медиите. Макар и използвайки гумени куршуми, все пак понякога и те убиват. Заболя ме сърцето, че това става в XXI век. Защото като историк, знам колко много кръв се е проляло около този град. Първо, когато са го превземали от Византия – в края на VII век арабите са извършили чудовищно клане над християните. Колкото са останали, са им позволили все пак да изповядват вярата си. Но очевидно са ги притискали, за да организират папите кръстоносни походи, които да превземат града и светите места. И действително това се случва. След ужасяващото клане, извършено от кръстоносците, някои светли умове в Европа протестирали. Три дни кръстоносците клали безмилостно мюсюлманите – мъже, жени и деца. Между другото, в суматохата пострадали и християни, евреи и хора от други вери и народности. Сякаш черен облак бил паднал пред очите на кръстоносците – някои говорят, че те са използвали наркотици – отвара от същата гъба, която са ползвали и викингите.  След това близо 200 години се водят боеве с арабите, които искали да си отвоюват града. И накрая начело на разединените тогава араби застава един, който ги обединява – Саладин. Той също извършва клането над християни в крепости, които искал да превземе – като Акра, но в Ерусалим постъпват по друг начин. Той влиза в споразумение с водача на кръстоносците в града: кръстоносната войска да се изтегли, да отиде до пристанището в Акра и да се изнесат обратно за Европа. А християните в града обещал да не ги пипа. Така и станало. С това Саладин в края на XII век дал прекрасен пример за човешко сътрудничество. Уговорката била спазвана столетия наред и затова в Ерусалим винаги е имало и християни, и евреи, и мюсюлмани. Нека сега арабските лидери, които седят и подскачат, облечени в костюми на Армани, прилично подстригани и обръснати, крещят и викат: „Ерусалим е само арабски!”, да седнат на хубавите си задници и да помислят малко – дали да не постъпят като Саладин. Даден им е прекрасен пример от техен човек, който те трябва да последват. Т.е. да намерят начин в новите условия и при новите изисквания да осигурят мирно и кротко сътрудничество между евреи и араби. И то ще бъде спазвано от всички, разбира се под егидата на Европа, САЩ и Русия. Такива прекрасни примери има и сега и моя милост преживя един от тях – още съм под силното му въздействие. На 20 декември в Лозенград (на турски Къркларели) по искане на кмета, който превърна една от красивите старинни къщи в Етнографски музей, бяха отделени стаи, в които да бъдат представени народностите, живели в града до 1913 година. Те са били приблизително еднакъв брой – до 10 000 души българи, гърци, турци. Музейната експозиция представи бита и културата на лозенградските българи и гърци. Българите са изселени от там през 1913 година в резултат на Междусъюзническата война, а гърците в 1922 г. Името Лозенград е измислено от патриотично настроени български даскали и така е влязло в литературата. Поразиха ме не само действията на кмета там. Градоначалникът си позволи да каже, че в този град са живели и българи. Голямата ми изненада обаче беше свързана с името на най-големия хотел в 70-хилядния град. Той се казваше Лозенград, като той също напомняше на българите. Представете си, че в Пловдив някой кръсти хотела си Филибе – ами хората на Ангел Джамбазки ще видят сметката на табелата му още на втория ден.", "date": "2017.12.29", "title": " Ерусалим може да е столица и на Израел, и на Палестина\t\t\t"}
{"url": "https://trud.bg/%d0%b4%d0%b6%d1%83%d0%bd%d0%b5%d0%b9%d1%82-%d0%ba%d0%be%d0%b9%d1%82%d0%be-%d0%b7%d0%b0%d0%ba%d0%bb%d0%b0-%d0%bc%d0%b0%d0%b9%d0%ba%d0%b0-%d1%81%d0%b8-%d0%b8-%d1%83%d0%b4%d1%83%d1%88%d0%b8-%d0%b1%d1%80/", "text": "След като изтърпя присъда за двойно убийство, Джунейт Шефкет вече учи за лекар в Англия, съобщи  , позовавайки се на информация от близки до семейството на младежа, който бе осъден на 7 години и 4 месеца затвор за убийството на майка си и невръстното си братче. Кърджалиецът изтърпял наказанието си и близо 2 години вече е на свобода. Присъдата му била редуцирана за добро поведение. Двойното убийство бе извършено на 21 срещу 22 януари 2011 година на кърджалийската улица „Стадионска“. 36-годишната Невджин Шефкет бе открита мъртва върху спалнята в семейния апартамент на Шефкетови. В ранния следобед на 22 януари на покрива на жилищния блок беше открито и тялото на мъртвия Енис Шефкет. 6-годишното момче било удушено с голи ръце. Дълбоко в гърлото му пък са били натъпкани парчета от собствената му пижама. Часове след зверските деяния, Джунейт направи пълни самопризнания за престъпленията. Поиска бърз процес и получи наказание „лишаване от свобода“ от 7 години и 4 месеца от съда в Кърджали. Още тогава се смяташе, че Джунейт трябва да лежи в затвора до 2018 година, но ако има добро поведение, ще излезе на свобода доста по-рано. „Искам да изляза, за да продължа учението си“, заяви тогава пред съда тийнейджърът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.29", "title": " Джунейт, който закла майка си и удуши брат си, вече учи за лекар в Англия"}
{"url": "https://trud.bg/%d0%bf%d1%8a%d1%82%d0%bd%d0%b8%d1%82%d0%b5-%d0%b3%d0%bb%d0%be%d0%b1%d0%b8-%d1%89%d0%b5-%d1%81%d0%b5-%d0%bf%d0%bb%d0%b0%d1%89%d0%b0%d1%82-%d0%bf%d0%be-%d0%b5%d0%b4%d0%bd%d0%b0-%d1%81%d0%bc%d0%b5%d1%82/", "text": "От 1 януари 2018 г. плащането на глоби по наказателни постановления и по фишове (със серия, различна от серия „К“ и „Г“) за нарушения на Закона за движението по пътищата ще се извършва само по сметка, съобщава Главната дирекция „Национална полиция“. Сметката е:  Банка: „Сибанк“ ЕАД – офис „Тунджа“  BIC: BUIB BGSF  IBAN: BG41 BUIB 9888 3122 9441 01 Считано от 31 декември 2017 г. се закриват администрираните от Главна дирекция „Национална полиция“ сметки:  IBAN: BG32 BUIB 9888 3322 9441 01 – за наказателни постановления  IBAN: BG59 BUIB 9888 3322 9441 00 – за фишове (със серия, различна от серия „К“ и „Г“) Дирекцията напомня, че глобите по електронни фишове (със серия „К“) за нарушения на Закона за движението по пътищата се плащат (както досега) по транзитна сметка на името на Фонда за безопасност на движението, администрирана от Дирекция „Планиране и управление на бюджета“ – МВР:  Банка: Българска народна банка  BIC: BNBG BGSD  IBAN: BG64 BNBG 9661 3100 1477 01 Глобите по наказателни постановления и по електронни фишове (със серия „Г“) за нарушения на Кодекса за застраховането се плащат (както досега) по сметка на името на Гаранционния фонд:  Банка: „Сибанк“ ЕАД  BIC: BUIB BGSF  IBAN: BG56 BUIB 9888 1092 0526 00  Ако наказателното постановление, фишът или електронният фиш са издадени през предходна година и на документа е изписана различна банкова сметка, глобата се плаща по съответната актуална сметка, посочена по-горе, подчертават от полицията. При попълването на бланката за плащане на глобата най-важните данни за наказателния документ са:  – серията (за фишове и електронни фишове)  – номерът  – размерът на глобата (70% от размера на глобата се дължи само за електронен фиш, платен в 14-дневен срок от датата на получаването му)  – трите имена (името на фирмата) на задълженото лице по наказателния документ и неговото ЕГН (ЛНЧ, ЕИК по Булстат). Повече информация за най-често срещаните грешки при попълване на платежен документ и указания за правилното въвеждане на данни може да намерите  Глобите може да бъдат заплатени:  – чрез портала за електронни административни услуги на МВР  – по банков път  – чрез пощенски запис. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.29", "title": " Пътните глоби ще се плащат по една сметка"}
{"url": "https://trud.bg/%d1%82%d1%80%d0%b8-%d0%ba%d0%be%d0%bb%d0%b8-%d0%b8%d0%b7%d0%b3%d0%be%d1%80%d1%8f%d1%85%d0%b0-%d0%b2-%d0%b1%d1%83%d1%80%d0%b3%d0%b0%d1%81/", "text": "Три автомобила са изгорели като факли в Бургас. Неизвестен все още пироман подпалил «Субаро Легаци», паркиран до блок 1 в комплекс „Славейков“. Возилото е собственост на 31 годишен бургазлия.  Полицията подозира умишлен палеж и тепърва ще проверява причините за стихията. Колата е изпепелена напълно от огъня. Пламъците са засегнали и паркираните в близост «Опел Астра», който е с обгоряла задна част и пръснато от високата температура задно стъкло, и «Хюндай Лантра», със софийска регистрация. Хюндаят е с обгоряла предна лява част, както и изгоряла предна лява гума.  Огънят е потушен от един противопожарен автомобил и трима огнеборци. Един от собствениците на автомобилите, паркирани до „Субаро“-то, заявил пред полицаите, че в багажника му имало бутилка с метан, която за щастие не избухнала.", "date": "2017.12.29", "title": " Три коли изгоряха в Бургас"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%ba%d0%b0-%d1%80%d0%b0%d0%b7%d1%80%d0%b0%d0%b1%d0%be%d1%82%d0%b8-%d1%88%d1%80%d0%b8%d1%84%d1%82-%d1%83%d0%bb%d0%b5%d1%81%d0%bd%d1%8f%d0%b2%d0%b0%d1%89-%d1%85/", "text": "Кристина Костова е създателката на първото българско шрифтово семейство, предназначено за хора с дислексия. Започнах да представям АДИС в началото на тази година, а малко по-късно беше завършен и сайта за по-лесното изтегляне. Смятам че беше доста успешна година, заяви пред   Кристина Костова. Адис подпомата възприемането на текстове при хора с лека и средна форма на състояниета, което се изразява в неспособност за четене или възприемане на текст. „Той се използва както за интернет, така и за печатни издания. Вече има 4-5 издания, които са реализирани изцяло с него и няколко сайта, които използват този шрифт като допълнителен за визуализиране на съдържанието. Отделно много учители, които използват шрифта за подготовка на материалите, ми връщат обратна връзка за реакцията на учениците. Почти във всички случаи обратната връзка е позитивна – наблюдава се улеснение на самите ученици“, обясни Костова. Тя също страда от лека форма на дислексия и решила да направя проучване спрямо как се реализират шрифтовете за дислексици на кирилица, което установило че такива просто няма. Започнала шрифта като част от магистърската си теза, а работата продължила 2 години. Отскоро на   има и нови, допълнителни знаци. Те ся ясно различими един от друг, което улеснява възприемането им.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.29", "title": " Българка разработи шрифт, улесняващ хората с дислексия"}
{"url": "https://trud.bg/%d0%bf%d0%b5%d1%81%d0%ba%d0%be%d0%b2-%d0%be%d1%82%d0%bd%d0%be%d1%88%d0%b5%d0%bd%d0%b8%d1%8f%d1%82%d0%b0-%d0%bc%d0%b5%d0%b6%d0%b4%d1%83-%d1%80%d1%83%d1%81%d0%b8%d1%8f-%d0%b8-%d1%81%d0%b0%d1%89-%d1%81/", "text": "Отношенията между Русия и САЩ могат да се отнесат към разочарованията от отиващата си година. Това заяви пред руски медии Дмитрий Песков, говорител на президента Владимир Путин. „Напълно е възможно състоянието на отношенията между двете държави да се считат за главното разочарование на годината“, заяви в отговор на въпрос пред журналисти Песков.  „Позицията, която заема Вашингтон по отношение на нашата страна, също не може да не предизвиква съжаление“, допълни той, предаде  . Песков припомни, че президентът на Русия нееднократно е говорил за готовността на Москва да изгражда взаимно изгодни отношения на основата на взаимното уважение и взаимното доверие с всички страни, включително и с държавите от Европа и със Съединените щати. „Но за танго трябват двама, както се казва“, отбеляза представителят на Кремъл. „Естествено, можем да съжаляваме за това, че Минските споразумения се намират във висящо положение“, допълни той. Според Песков е добре известно „по чия вина и във връзка с чие нежелание“ положението е такова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.29", "title": " Песков: Отношенията между Русия и САЩ са едно от разочарованията на отиващата си година"}
{"url": "https://trud.bg/%d1%80%d0%b8%d1%87%d0%b0%d1%80%d0%b4-%d1%81%d1%82%d0%b0%d1%80%d0%ba%d0%b8-%d1%81%d1%8a%d1%80-%d1%80%d0%b8%d0%bd%d0%b3%d0%be/", "text": "“Обичам Бетховен, той ми е любимият поет!”, е един от знаменитите цитати на Ринго Стар.  Ричард Старки е рожденото име на четвъртия Бийтълс. За разлика от останалите бийтълси, той произхожда от най-бедната част на Ливърпул. Родителите му се развеждат, когато е на три години. Бил е безкрайно болнаво дете – толкова болнав, че е имал повече отсъствия от училище, отколкото присъствия. Вследствие на остър перитонит той изпада в десетдневна кома. Следващите 4 години прекарва по болници и се научава да чете чак на 9 г. Тъй като е безнадеждно изостанал от уроците, той губи интерес и започва да бяга от училище. На 13 г. отново се разболява тежко – този път от плеврит и изкарва още една година по болници. В крайна сметка му се събират всичко на всичко 5 г. училище. По-късно в живота си доста съжалява за това, че е останал недоучен. Не е изненадващо, че започва да свири на барабани в болницата. “Започнах с макари върху шкафчето до главата ми. Изкарах 10 месеца на легло и нямаше какво да правя. Така се зарибих, че след това само барабани ми бяха в главата.’ След този болничен престой Ринго така и не се връща в училище. “В моя квартал нямаше как да оцелееш, ако не си член на някоя банда. Не можех много да се бия, но пък бягах бързо. Това е много полезно умение, когато срещу теб се задават петима.” На 17 г. получава първия си сет барабани на старо – подарък от втория мъж на майка си. “Ще видиш, ще стана най-добрият барабанист в света”, зарича се с грейнало лице Ричард. Започва да свири с една група по сватби и купони, а след това и по клубове. През деня е чирак техник, а нощем – музикант. Пет години по-късно става барабанист на най-известната група в света. Десетилетия наред несправедливо е смятан за най-малко талантливия от Ливърпулската четворка. Неговото значение за зараждането и просъществуването на “Бийтълс” се простира отвъд музиката. Той е спойката, причината да се задържи бандата, балансьорът между гигантското его на Джон, Пол и Джордж Харисън. Барабанистът в дъното на сцената, който не е написал нито един от хитовете на легендарната банда, задължително изпълнява поне по една от песните във всеки албум. И все пак е автор на песента Octopus’s Garden. Той е връзката им с реалния свят, единственият член на бандата, внушаващ доверие. С грозноватото си лице и печалните големи тъмносини очи, той изглежда някак по-близък и по-достъпен за феновете. Затова и новината, че ще получи рицарско звание, изпълва с топлина сърцата на няколко поколения, израсли с песните на “Бийтълс”. За последен път кракът на Ринго Стар е стъпил в Бъкингамския дворец през 1965 г., когато кралицата връчва на четворката Почетния орден на Британската империя. Впоследствие Джон връща своя, придружен от писмо до кралицата: “Ваше величество, връщам ви този медал в знак на протест срещу срещу британската намеса в онова между Нигерия и Биафра, срещу нашата подкрепа за Америка във Виетнам и срещу падането на Cold Turkey надолу в класациите. С любов: Джон Ленън.” Ринго казва, че никога не би върнал своя, който бил твърде важен за него. Той също така твърди, че нищо не помни от връчването, понеже цялата банда били друсани. След разпадането на “Бийтълс” и смъртта на Джон Ринго сякаш остава най-разумният от бившата четворка. В момента, на 77 г., той е жизнен, строен и изглежда с 20 г. по-млад. Вероятно защото е вегетарианец и практикува йога. От 1975 г. има втори брак с бившето момиче на Бонд Барбра Бах, а иначе е баща на три деца от първата си съпруга Морийн Кокс. По ирония на съдбата, той, уж най-малко талантливият бийтълс, след разпадането на групата е първият, който успява да изплува с хитови соло парчета. През 1989 г. сформира бандата си Ringo’s All-Starr. Тя не е с постоянен състав – музикантите непрекъснато се менят, те са все негови приятели като Гари Брукман от “Прокъл Харъм”, Джо Уолш от “Ийгълс”, Дейв Едмъндс, Питър Фрамптън, Джак Брус и Били Престън. С All-Starr прави турнета и записва албуми вече цели 30 г. Не се радва на славата на Пол Маккартни, може би залите, в които свири, не винаги се пълнят, но на Ринго не му пука. Пари не му трябват. Личното му богатство възлиза на 300 млн. лири стерлинги. Ринго и Пол се събраха миналата година, за да запишат рокендрол песен за новия соло албум на Ринго Give Me Love. В парчето участват Едгар Уинтър (клавир) и Джо Уолш от “Ийгълс” (вокал и китара). “Имам фотографии как свиря на разни сцени по целия свят. Но нямам никакъв спомен. И във Вашингтон съм свирил с “Бийч бойс”… поне така са ми казвали. Няма защо да не им вярвам на хората, нали имам снимки и от там.” През 1988 г. с приятелката си по чашка Барбара влиза в клиника за алкохолици. Той е малцината от късметлии, които успяват да се измъкнат от алкохолната зависимост. До ден днешен той е член на АА (”Анонимните алкохолици”) и е спонсор на каузи, подкрепящи хора, които се борят със зависимостите си.  Ринго вече е сенилен и явно търси внимание. Защо не вземе да си пусне слух за себе си, вместо да твърди, че Пол Маккартни е умрял през 1966 г., а аз съм негов двойник.  Може би никой няма да повярва, но Ринго беше най-влиятелният член на “Бийтълс”. Когато се запознах с тях, това веднага ми стана ясно. Него всички го обичаха, търсеха го за съвет. Джон беше на настроения, докато Ринго винаги беше мил, внимателен и справедлив. И наистина вярваше, че на света трябва да се възцари мир и любов. А сега вече дори не му се налага да убеждава хората в това. Той самият някакси въплъщава идеята за мир и любов. Радвам се, че му предстои дълъг живот.  От момента, в който той се появи, “Бийтълс” се издигна на друго ниво. Той беше човекът, когото винаги сме търсили. Беше всичко, което ние не сме. Беше стабилен като скала, можеше да свири всичко.  Ринго Стар да е най-добрият барабанист в света? Глупости! Той даже не е най-добрият барабанист в “Бийтълс”.", "date": "2017.12.29", "title": " Ричард Старки – Сър Ринго"}
{"url": "https://trud.bg/%d0%be%d0%b1%d1%89%d0%b8%d0%bd%d1%81%d0%ba%d0%b8%d1%8f%d1%82-%d1%81%d1%8a%d0%b2%d0%b5%d1%82-%d0%b2-%d0%bf%d0%bb%d0%b5%d0%b2%d0%b5%d0%bd-%d0%be%d1%82%d1%85%d0%b2%d1%8a%d1%80%d0%bb%d0%b8-%d0%bf%d0%bb/", "text": "Общинският съвет в Плевен отхвърли план-сметката за сметосъбиране в общината за 2018 г. Въпреки това решение, криза с боклука в града няма да има, обещават от местната власт, предаде  . „Няма опасност Плевен да потъне в мърсотия. Предполагам, че на януарската сесия ще разглеждаме бюджета. Кметът, ако не кмета, аз ще внеса план сметката отново. Малко нелогично поведение, според мене на някои колеги общински съветници, които без аргументи просто мълчаливо си гласуваха против приемането, без да чуя защо“, коментира председателят на общинския съвет Мартин Митев. Цветко Цветков, председател на групата на БСП, които не подкрепиха решението обясни, че за тях това е знаково гласуване. „Затова, че трябва още по голям контрол и ефективност чрез изпълнение на средствата, които за много хора са непосилни, въпреки това се събират да бъдат използвани по добре“, каза той. Очаква се такса-смет да остане в същите размери и за следващата година", "date": "2017.12.29", "title": " Общинският съвет в Плевен отхвърли план-сметката за сметосъбиране"}
{"url": "https://trud.bg/%d0%bd%d0%b0-%d0%bd%d0%be%d0%b2%d0%b0-%d0%b3%d0%be%d0%b4%d0%b8%d0%bd%d0%b0-%d0%bd%d0%b0%d1%81%d0%b5%d0%bb%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d0%b7%d0%b5%d0%bc%d1%8f%d1%82%d0%b0-%d1%89/", "text": "Броят на населението на планетата на 1 януари 2018 г. ще достигне 7 444 443 881 души. Такава прогноза направиха от статистическата служба на САЩ. В сравнение с 1 януари 2017 година на планетата ще има със 78,5 милиона души повече. Прирастът ще бъде 1,07 процента. Очаква се през януари 2018 година „всяка секунда да се раждат 4,3 бебета, да умират 1,8 души“, съобщава  . По-рано статистическата служба публикува предвиждания за 2050 година. Според тях земното население тогава ще наброява 9 милиарда. В началото на XI век Земята е била обитавана от 310 милиона души, през 1900 – от 1,6 милиарда. Шестмилиардната граница е преодоляна през 1999 година. Седем милиарда станахме през 2011 година. На 1 януари 2018 в САЩ ще живеят 326,97 милиона души. Това е с 2,3 милиона повече отколкото на 1 януари 2017. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.29", "title": " На Нова година населението на Земята ще достигне 7 444 443 881 души"}
