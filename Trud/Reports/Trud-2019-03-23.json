{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba-%d0%b8%d0%b7%d1%82%d1%80%d0%b5%d0%b1%d0%b8%d1%82%d0%b5%d0%bb%d0%b8-%d1%81%d1%83-27-%d1%81%d1%8a%d0%bf%d1%80%d0%be%d0%b2%d0%be%d0%b6%d0%b4%d0%b0%d1%82/", "text": "Руското министерство на отбраната пусна още едно видео на случката от преди няколко дни, при която два изтребителя Су-27 „прогониха“ американски бомбардировач B-52H, който се беше доближил опасно близо до границата на страната им, съобщава  . Кадрите са заснети над Балтийско море. По данни на руското министерство на отбраната от 14 март насам седем американски летателни апарата са прелетели над Балтийско море и почти всичките са се приближили изключително близо до границите на Руската федерация. Според Москва един от самолетите е симулирал атака срещу военна база и е бил на само 191 км разстояние от Санкт Петербург. През изминалата седмица САЩ разположиха бомбардировачи B-52 и B52-H във Великобритания.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.23", "title": " Вижте как изтребители Су-27 съпровождат американски бомбардировач далеч от руската граница (ВИДЕО)"}
{"url": "https://trud.bg/%d1%81%d0%b3%d1%8a%d0%b2%d0%b0%d0%b5%d0%bc%d0%b8%d1%8f%d1%82-%d1%82%d0%b5%d0%bb%d0%b5%d1%84%d0%be%d0%bd-%d1%81%d0%b5-%d0%bf%d1%80%d0%b5%d0%b2%d1%80%d1%8a%d1%89%d0%b0-%d0%b2-%d1%82%d0%b0%d0%b1%d0%bb/", "text": "Отговорът на Apple засега е мистерия В не толкова далечното минало колкото по-малък бе един мобилен телефон, за толкова по-иновативен се смяташе. До момента, в който телефон се сдобиха с фотокамери и интернет връзка. Тогава размерът им разбираемо започна отново да расте, за да предлага колкото може по-голям екран. Хитът на настоящата 2019 г. ще е нещо средно между изброените по-горе две тенденции, или по-скоро нещо като двете, събрани в едно. А именно – устройство с размерите на класически смартфон, което обаче се превръща в таблет. А това става благодарение на иновацията сгъваем екран. Към момента най-напреднали в това начинание са фирмите “Самсунг” и “Хуавей”. Най-известна засега е разработката на корейския технологичен гигант – Samsung Galaxy Fold. Устройството има три екрана – двa 3,5-инчoви диcплeя, кoитo пpи paзгъвaнeтo oбpaзyвaт 7-инчoв тaблeт. Ha зaдния пaнeл пък e пocтaвeн тpeти 3,5-инчoв eкpaн, кoйтo щe изoбpaзявa дoпълнитeлнa инфopмaция, кoгaтo ycтpoйcтвoтo e cгънaтo. Много повече неясноти има около сгъваемия модел на “Хуавей”. Засега е известно само, че ще се отваря подобно на книга и ще може да се използва едновременно като таблет и като електронна книга. Интересна иновация анонсира LG за сгъваемия си модел телефон. При него единият екран не припокрива напълно другия, а остава тънка лента, на която се показва информация като времето, получени известия и подобни. Камерата на този смартфон е на задния панел. Пълна мистерия е как ще отговори на тези предизвикателства Apple. Извън всякакво съмнение е, че американската компания разработва сгъваем смартфон. Още пpeз нoeмвpи миналата година в “Eлeктpoнни ycтpoйcтвa c гъвкaви диcплeи” ce пoяви пaтeнт нa Аррlе Іnс, кoйтo пoдpoбнo oпиcвa eлeктpoннo ycтpoйcтвo, cъдъpжaщo гъвкaв диcплeй, кoйтo ce oгъвa oкoлo ocтa нa пpeгъвaнe. Тогава Apple намекна, че гъвкавата технология на този десплей може да се използва за “клетъчни телефони”. За разлика от другите патенти, които е показвала Apple, този път компанията не представи изображение на гъвкавия дисплей. Но експерти са категорични, че силната в иновациите Apple неминуемо ще се включи в “гъвкавата” надпревара.", "date": "2019.03.23", "title": " Сгъваемият телефон се превръща в таблет\t\t\t"}
{"url": "https://trud.bg/%d1%80%d1%83%d0%bc%d0%b5%d0%bd-%d0%bf%d0%b5%d1%82%d0%ba%d0%be%d0%b2-%d0%ba%d0%b0%d0%ba%d0%b2%d0%be%d1%82%d0%be-%d0%b7%d0%b0-%d1%86%d0%b5%d1%86%d0%ba%d0%b0-%d1%82%d0%be%d0%b2%d0%b0-%d0%b8-%d0%b7/", "text": "Каквото за Цецка, това и за Цецко. Така лидерът на ПП АБВ Румен Петков коментира събитията около скандалните сделки с имоти и оставката на правосъдния министър Цецка Цачева. Петков бе категоричен, че по случая е било задължително БСП да настоява за анкетна комисия и вот на недоверие заради апартаментите. „Ръководството на БСП три дни си мълча. Адекватното действие е на часа, влизане в Народното събрание и искане за назначаване на парламентарна анкетна комисия, доминирана от опозицията и председателствана от опозицията, която да разследва случая, с един единствен мотив – произхода на средствата“, посочи Петков. В контекста на скандалния апартамент на Цветан Цветанов, Румен Петков разви накратко и аритметически алгоритъм: „Апартамент, който има, струва 1,6 млн. лв. по груби сметки. Какво означава това – 160 хил. лв. на година за последните 10 години активен политически живот. Означава, че той е спестявал по грубо 15 000 лева на месец. Това мълчание, това неискане на анкетна комисия, означава да оставим тези, които ни обясниха, че тъщата му е дала 6 апартамента, сега да ни обяснят, че баджанакът му е дал седмия. Ръководството на БСП си мълча три дни, защото не знае какво да направи – как да слугува на Цветанов и да го пита едновременно – ти откъде взе 1.6 млн.“, коментира още Петков. Пред медиите Румен Петков заяви, че БСП не иска широка лява коалиция, защото това е против интересите на Цветан Цветанов. „Преди 20-ина дни, по повод мълчанието на БСП, споделих пред вас, че ще представя в определен момент една прогноза, която съм направил на 3 февруари – защо няма да се случи широка, солидна, излъчваща перспектива лява и лявоцентристка коалиция. Написал съм, го подписал съм го, завел съм го в нашата поща, оставил съм го в офиса на президента Първанов, на Ивайло Калфин, на още 6-7 политически партии в лявоцентристкия спектър, които също са търсили БСП с такова предложение. Моята прогноза тогава беше, че такава перспектива е нереалистична, поради отказ на председателя на БСП. Като аз съм написал, че този отказ ще бъде мотивиран от факта,  че това е против интересите на г-н Цветан Цветанов, а г-жа Нинова няма да тръгне срещу тях. На повърхността е това, че тя досега, като председател на БСП, не е казала една лоша дума по адрес на Цветан Цветанов. А единственият аргумент на Борисов да държи Цветанов са изборните резултати. Друг е въпросът как той ги постига и с какви инструменти контролира Корнелия Нинова“, коментира Петков.      ", "date": "2019.03.23", "title": " Румен Петков: Каквото за Цецка, това и за Цецко. Ръководство на БСП и г-жа Нинова, обслужват интересите на ГЕРБ"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%82%d0%b5-%d0%bf%d1%80%d0%b5%d0%b2%d0%be%d0%b7%d0%b2%d0%b0%d1%87%d0%b8-%d0%b3%d0%be%d1%82%d0%b2%d1%8f%d1%82-%d0%bf%d1%80%d0%be%d1%82%d0%b5/", "text": "Българските превозвачи, заедно с колегите си от Румъния, Латвия, Литва, Полша и Унгария плануват протест в Страсбург, Франция на 27 март, ако на 25 март в дневния ред на Европейския парламент бъдат включени точките по пакет „Мобилност”. Това каза Ангел Траков, председател на Съюза на международните превозвачи, цитиран от БГНЕС. По думите на Траков, протестът ще премине, както вече провелия се в Брюксел – възможно е камиони да блокират улиците на Страсбург. Той допълни, че  има и други идеи, а хората са готови на крайни мерки „Хората са безкрайно притеснени и изнервени от ситуацията, тъй като за пореден път ставаме свидетели на една икономическа война, която се води срещу България, но с политически средства. Това, което като бранш можем да направим в тази война, е да протестираме с всички законови средства, за да можем да повлияем на това политическо решение и да останем като бизне”, заяви Траков. Председателят на Съюза на международните превозвачи допълни, че вече има нает самолет, който ще закара 100-150 протестиращи до Страсбург на 27 март и ще ги върне същия ден обратно. Ангел Траков призова всички политически партии и лидери, които могат да повлияят на решението, да го направят. Най-притеснителните точки за превозвачите от България, а и другите страни от Източна Европа, е изискването автомобилите и шофьорите да се прибират на 20 дни в страната си, а фирмите да плащат европейски ставки. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.23", "title": " Българските превозвачи готвят протест в Страсбург, ако пакетът „Мобилност“ влезе в дневния ред на ЕП"}
{"url": "https://trud.bg/%d0%ba%d1%80%d0%b0%d1%81%d0%b8%d0%bc%d0%b8%d1%80-%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d1%81%d0%ba%d0%b0%d0%bd%d0%b4%d0%b0%d0%bb%d1%8a%d1%82-%d1%81-%d0%b0%d0%bf%d0%b0/", "text": "Мисля, че няма логика да се разклати коалицията, но определено скандалът е неприятен факт, който ще повлияе върху резултатите на ГЕРБ, те са наши партньори. Някой много се стреми да се тръгне на избори отново с компромати. Така лидерът на ВМРО и вицепремиер Красимир Каракачанов обобщи в „  имотния скандал, довел до оставките на   и  . Той не се нае да прогнозира дали това ще се отрази негативно върху резултатите и на коалиционните партньори на ГЕРБ на европейските избори: „Не знам дали ще се отрази негативно, но вероятно това е целта на скандала“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com          ", "date": "2019.03.23", "title": " Красимир Каракачанов: Скандалът с апартаментите е неприятен, ще повлияе на резултатите на ГЕРБ"}
{"url": "https://trud.bg/%d0%ba%d0%be%d1%80%d0%b0%d0%b1-%d1%81-1300-%d0%b4%d1%83%d1%88%d0%b8-%d0%bd%d0%b0-%d0%b1%d0%be%d1%80%d0%b4%d0%b0-%d0%b1%d0%b5%d0%b4%d1%81%d1%82%d0%b2%d0%b0-%d0%b1%d0%bb%d0%b8%d0%b7%d0%be-%d0%b4%d0%be/", "text": "Норвежките служби за спешна помощ са започнали евакуират по въздух 1300 пътници от круизен кораб, който бедства в близост до крайбрежието, съобщава AFP. Плавателният съд е изпратил сигнал за помощ поради „проблеми с двигателя при лошо време“. „Корабът има само един работещ двигател и ветровете са доста силни. Затова бихме предпочели да  евакуираме пътниците на сушата,“ каза шефът на полицията Тор Андре Франк. „Опасно е да се сблъскате с проблеми с двигателя в тези води, които крият многобройни рифове“, добави  Франк. Други кораби също бяха изпратени в района и на брега бе разположен приемен център, където да се настанят  евакуираните. Инцидентът настъпил в Западна Норвегия.  ", "date": "2019.03.23", "title": " Кораб с 1300 души на борда бедства близо до Норвегия"}
{"url": "https://trud.bg/44-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d1%8a%d0%b6-%d0%b5-%d0%b1%d0%b8%d0%bb-%d1%83%d0%b4%d0%b0%d1%80%d0%b5%d0%bd-%d0%be%d1%82-%d0%ba%d0%be%d0%bb%d0%b0-%d0%b2-%d0%bf%d0%be%d0%b4%d0%bb/", "text": "44-годишен мъж е пострадал, след като е бил ударен от кола на спирката на градския транспорт в подлеза на НДК, съобщават от пресцентъра на МВР. Инцидентът станал около 15.30 ч.Водачка на лек автомобил е изгубила контрол над управлението на колата, която е излязла от платното и е ударила мъжа. С контузия в краката, той е за оказване на медицинска помощ. Екип на „Пътна полиция“ – СДВР е на мястото на инцидента, движението не е затруднено. Предстои изясняване на причините, довели до произшествието. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.23", "title": " 44-годишен мъж е бил ударен от кола в подлеза на НДК"}
{"url": "https://trud.bg/%d0%b2%d1%8a%d0%b7%d1%85%d0%be%d0%b4%d1%8a%d1%82-%d0%bd%d0%b0-%d0%ba%d0%b8%d1%82%d0%b0%d0%b9%d1%81%d0%ba%d0%be%d1%82%d0%be-%d0%ba%d0%b8%d0%bd%d0%be/", "text": "В ролите са Уей Тан и Джу Хуан  “Long Day’s Journey Into Night” е един от най-любопитните фестивални филми от изминалата година и се превърна в ярка илюстрация на възхода на китайското кино. Вторият пълнометражен проект на 29-годишния режисьор и сценарист Би Ганс (“Kaili Blues”) беше показан в Кан, Торонто, Сан Себастиан, Ню Йорк и редица други големи форуми, където впечатли специалистите и обикновените зрители със забележителното си техническо изпълнение, нетипично за продукция от подобен калибър. Едно от многото официални описания на “Long Day’s Journey Into Night” го определят като мрачен нео-ноар за самотен мъж, борещ се с демоните на своето минало, изпълнено със загуба и съжаление. А това, което отличава филма от други подобни истории, е, че втората му половина пресъздава сън на героя, чрез 59-минутен непрекъснат кадър в 3D, който ни отвежда в няколко различни локации. Режисьор и сценарист на “Long Day’s Journey Into Night” е Би Ганс (“Kaili Blues”), а в ролите са Уей Тан, Джу Хуан, Силвия Чан и др.", "date": "2019.03.23", "title": " Възходът на китайското кино\t\t\t"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d1%83%d0%b4%d0%be%d1%81%d1%82%d0%be%d0%b8-%d1%8f%d0%bd-%d0%b5%d0%bd/", "text": "На церемония в Гербовата зала на „Дондуков“ 2 президентът Румен Радев удостои днес с почетен плакет „Св. св. Кирил и Методий“ известния полски творец и общественик Ян Енглерт в знак на признание за неговия значим принос към съвременното изкуство и популяризирането на българската култура. Държавният глава открои голямата роля на Ян Енглерт като творец, ръководител на авторитетни културни институции, преподавател, педагог и режисьор, оставил запомнящи се роли в десетки филми и на театралната сцена. „Споделям философията, която изповядвате, че глобалният свят ни предизвиква все повече да търсим корените си. Да търсим не лесното, а пълноценното общуване и да отстояваме свободата като ценност, която се крепи на ясни етични критерии, които отделят границата между честността и подлостта“, подчерта Румен Радев. Президентът открои знаковото присъствие на Ян Енглерт в незабравимия български филм „Осъдени души” и му благодари за това, че се е превърнал в посланик на българската култура. „Пожелавам ви успех в интелектуалния поход за дълбочина на емоциите, за ренесанс на етиката и за завръщането на хуманизма“, заяви още държавният глава. „През тези десетки години, които изминаха от пресъздаването на образа на отец Ередия, по един наистина странен начин не се разделих с българската култура, нито българската култура се раздели с мен. Следя всичко, което се случва в нея. Според възможностите си продължавам да поддържам своите контакти, като директор на Националния театър каня български театрални трупи на фестивали във Варшава и не защото бях отец Ередия, а защото се запознах с прекрасни хора и творци и бях приет със симпатия и безкористни чувства в България, а това е особено рядко, особено в днешно време“, заяви Ян Енглерт. По-рано днес Енглерт беше удостоен и с почетното звание Доктор хонорис кауза от Академичния съвет на НАТФИЗ „Кръстьо Сарафов“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.23", "title": " Президентът Румен Радев удостои Ян Енглерт с почетен плакет „Св. св. Кирил и Методий“"}
{"url": "https://trud.bg/%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b8%d1%8f%d1%82-%d1%81%d1%8a%d0%b2%d0%b5%d1%82-%d0%bd%d0%b0-%d1%81%d0%b4%d1%81-%d0%b4%d0%b0%d0%b2%d0%b0-%d0%bc%d0%b0%d0%bd%d0%b4%d0%b0%d1%82/", "text": "Националният съвет на СДС дава мандат на председателя на партията да финализира преговорите с ПП ГЕРБ и да подпише политическо споразумение за съвместно явяване на предстоящите Европейски избори на 26 май 2019 г. Това съобщиха от пресцентъра на СДС. Националният съвет е взел решение и номинации за кандидати на СДС за европейските избори да се приемат в централата на партията до 11.00 часа на 26 март. Кандидатурите се утвърждават окончателно от НИС на СДС.  ", "date": "2019.03.23", "title": " Националният съвет на СДС дава мандат на председателя на партията да финализира преговорите с ГЕРБ за евроизборите"}
{"url": "https://trud.bg/%d0%b2%d0%be%d0%b5%d0%bd%d0%bd%d0%b8-%d0%be%d0%b1%d0%b5%d0%b7%d0%b2%d1%80%d0%b5%d0%b4%d0%b8%d1%85%d0%b0-%d0%b3%d1%80%d0%b0%d0%bd%d0%b0%d1%82%d0%b0-%d0%b2%d1%8a%d0%b2-%d0%b2%d0%b0%d1%80%d0%bd%d0%b5/", "text": "Специализиран екип от Пункт за базиране – Варна обезвреди днес, 23 март, боеприпас, намерен в село Венчан, община Провадия, област Варна, съобщиха от Министерството на отбраната. Военнослужещите извършиха оглед, при който установиха, че това е граната тип „лимонка“. Те транспортираха боеприпаса извън населеното място и около 18.30 ч. днес го унищожиха, при стриктно спазване на мерките за безопасност.", "date": "2019.03.23", "title": " Военни обезвредиха граната във Варненско"}
{"url": "https://trud.bg/23-%d0%b3%d0%be%d0%b4%d0%b8%d1%88%d0%bd%d0%b0-%d1%88%d0%be%d1%84%d1%8c%d0%be%d1%80%d0%ba%d0%b0-%d0%bf%d0%be%d1%81%d1%82%d1%80%d0%b0%d0%b4%d0%b0-%d0%bf%d1%80%d0%b8-%d0%ba%d0%b0%d1%82%d0%b0%d1%81%d1%82/", "text": "23-годишна водачка на лек автомобил е с охлузване на ръката след катастрофа на главен път Е-79, станала на 100 метра преди кръговото кръстовище край село Бараково, съобщи  . Пътният инцидент стана в 9.45 часа в събота. Лекият автомобил „Ситроен“ на момичето от Дупница е ударен от „Опел“ със софийска регистрация, който ѝ е отнел предимството. „Опел“-ът излиза от автомагистрала „Струма“, а „Ситроен“-ът му идва отляво откъм квартал „Левски“ на град Кочериново. След удара „Ситроен“-ът се обръща по таван, другият лек автомобил, в който пътуват 5 души, е ударен отпред вдясно. Водачката на „Ситроен“-а, която пътувала сама, се освободила от колана и излязла от колата. На място пристигна линейка от ЦСМП-Благоевград, която я транспортира до МБАЛ. Момичето е с охлузвания на ръката, като след направения ѝ скенер не са установени тежки травми. В 10.10 часа на мястото пристигна патрулка на „Пътна полиция-КАТ”, служителите изясняват причините за произшествието. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.23", "title": " 23-годишна шофьорка пострада при катастрофа край Благоевград"}
{"url": "https://trud.bg/%d0%b8%d0%bb%d0%b8%d1%8f%d0%bd%d0%b0-%d0%b9%d0%be%d1%82%d0%be%d0%b2%d0%b0-%d0%be%d1%81%d1%82%d0%b0%d0%b2%d0%ba%d0%b0%d1%82%d0%b0-%d0%b2%d0%b8%d0%bd%d0%b0%d0%b3%d0%b8-%d0%b5-%d0%b8%d0%bd%d0%b4%d0%b8/", "text": "Оставката винаги е индивидуален акт, надявам се, че госпожа Цачева разбира какво прави. Преди малко ви казах, че по темата за апартаментите премиерът е на ход, очевидно съм имала някакво предчувствие. Дали ще има и други оставки – ще видим. Но въпросът не е в аргументите, с които ще излезе вече госпожа Цачева, въпросът е в аргументите, които ще защитят политическа партия ГЕРБ, мнозинството и премиерът. Така вицепрезидентът Илияна Йотова коментира пред журналисти в Стара Загора, че правосъдният министър Цецка Цачева е обявила, че ще  . Йотова присъства на международна конференция за бъдещето на жените на Балканите в следващите 100 години, организирана от Зонта клуб в Стара Загора. По програма на същия форум в 14 часа лекция за домашното насилие трябва да изнесе и правосъдният министър Цецка Цачева. Очакванията са, че тъкмо в Стара Загора тя ще обяви официално оставката си. Преди коментара си за оставката на Цачева Илияна Йотова каза, че темата за апартаментите на българските политици е и европейска тема. Според нея, тя  и част от темите в Европа са борбата с корупцията, която борба Европа дължи на своите граждани. „Пред очите ми в продължение на два мандата в Европарламента се разсъждаваше за това какъв тип законодателство да има Европа срещу корупцията, но европейските институции така и не намериха смелостта в себе си да направят наказателно законодателство срещу корупцията. Колкото до нашия си национален въпрос за това, смятам, че премиерът е на ход“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2019.03.23", "title": " Илияна Йотова: Оставката винаги е индивидуален акт, надявам се, че госпожа Цачева разбира какво прави"}
{"url": "https://trud.bg/%d0%bf%d1%80%d0%b8%d0%ba%d0%bb%d1%8e%d1%87%d0%b8-%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0%d0%bd%d0%b5%d1%82%d0%be-%d0%b7%d0%b0-%d1%80%d1%83%d1%81%d0%ba%d0%b0-%d0%bd%d0%b0%d0%bc%d0%b5/", "text": "Специален прокурор Робърт Мълър приключи разследването си за намеса на Русия в изборите в САЩ и за възможна координация между нея и сътрудници на президента Доналд Тръмп. Разследването хвърли сериозна сянка върху управлението на Тръмп, засегна негови роднини и доведе до повдигането на обвинения на едни от най-близките му сътрудници, предаде Асошиейтед прес. Министерството на правосъдието на САЩ съобщи, че вчера Мълър е предал окончателния си доклад на главния прокурор Уилям Бар и официално е приключил разследването си за намеса на Русия в изборите и възможна координация между нея и сътрудници на Тръмп. Сега докладът ще бъде прегледан от Бар, който заяви, че ще напише свой собствен доклад, за да запознае чрез него Конгреса и американската общественост със заключенията на Мълър. Бар обяви, че може да оповести доклада си още този уикенд. Засега не са огласени никакви детайли и не е ясно дали докладът на Мълър отговаря на основните въпроси от разследването му: заговорничила ли е предизборната кампания на Тръмп с Кремъл, за да наклони президентските избори през 2016 г. в полза на известния бизнесмен? Предприемал ли е впоследствие президентът стъпки да възпрепятства разследването, включително чрез уволнението на директора си на ФБР? Но предоставянето на доклада означава, че разследването е приключило, без да бъдат повдигани публични обвинения за престъпен заговор между кампанията и Русия или за възпрепятстване на правосъдието от президента. Не е ясно какви стъпки ще предприеме Мълър, ако е открил това, което според него биха били криминални действия на Тръмп, с оглед на правните становища на министерството на правосъдието, че действащи президенти не могат да бъдат привличани под съдебна отговорност. Докладът на Мълър, който все още е конфиденциален, подготвя сцената за големи публични битки, отбелязва Асошиейтед прес. Следващите стъпки са на главния прокурор на Тръмп, Конгреса и по всяка вероятност на федералните съдилища. Не е ясно каква част от доклада ще стане публична или ще бъде предоставена на Конгреса. Почти двегодишното разследване засенчи управлението на Тръмп като президент и доведе до повдигането на обвинения срещу 34 души, включително на шестима, които бяха част от предизборната кампания на Тръмп. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.03.23", "title": " Приключи разследването за руска намеса в президентските избори в САЩ"}
{"url": "https://trud.bg/%d0%bc%d0%b0%d0%bb%d0%ba%d0%be-%d0%b4%d0%b5%d1%82%d0%b5-%d1%81%d0%b5-%d0%b8%d0%b7%d0%b3%d1%83%d0%b1%d0%b8-%d0%b2-%d0%b3%d0%be%d1%80%d0%b0%d1%82%d0%b0-%d0%b2-%d0%b1%d0%b0%d0%bb%d0%ba%d0%b0%d0%bd%d0%b0/", "text": "Десетки полицаи, пожарникари, горски служители, военни полицаи, планински спасители и доброволци се включиха в издирването на малко дете, което днес по обяд се изгуби в Сливенския балкан. Сигнал е получен в 13,51 часа на спешния телефон 112. 9-годишното момченце е било с родителите си и техни близки на пикник в планината, на 10-ина км от Сливен в посока село Бяла. Ръководството на Областната дирекия на МВР е организирало незабавна спасителна операция. Била е създадена организация за нощно издирване с техника, осигурена от военното министерство. Със съдействието на зам.министър Стефан Балабанов е получено разрешение от военния министър за използването на хеликоптер, оборудван с технически средства за издирване на лица. Щастливата развръзка е настъпила в 17 часа. Двама служители от „Охрана на обществения ред“ са намерили детето, мокро, поизмръзнало и изплашено, но без наранявания и в добро здравословно състояние. Не се е наложило да бъде викана линейка. Малчуганът е предаден на родителите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.23", "title": " Малко дете се изгуби в гората в Балкана\t\t\t"}
{"url": "https://trud.bg/%d1%81%d0%be%d1%84%d0%b8%d1%8f-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d0%b8%d0%bc%d0%b0-%d0%bf%d0%b0%d0%bc%d0%b5%d1%82%d0%bd%d0%b8%d0%ba-%d0%bd%d0%b0-%d0%b0%d1%81%d0%bf%d0%b0%d1%80%d1%83/", "text": "Неотдавна във вестник „Труд“ бяха публикувани данни от  . Резултатът беше печален – почти никой не беше чувал за Цветан Радославов, който пътувайки за София, за да участва като доброволец в сръбско-българската война през ноември 1885 г., създава „Мила родино“ за една нощ. Така, както Роже дьо Лил сътворява „Марсилезата“ във Франция. И в двата случая е подвиг на духа, предизвикан от кристално чист патриотизъм. Това чувство сега е изцяло чуждо на „светлата“ кохорта от особи като соросоиди, „ умните и красивите“, джендърите, всякакви фили и фоби, които системно и упорито оплюха Ботев (убит бил от свой четник?!), Левски (осъден на смърт заради убийството на един чирак, а не поради революционната си дейност?!), Вапцаров (терорист) и т.н. Поискаха да се замени кирилицата с латиница, посегнаха на православието и дори оспориха националния ни празник, а Санстефанският договор бил само предварителен. Е, добре – нека тогава да обявим за национален празник първи юли, деня на Берлинския конгрес, който разкъса България на 5 части и стана причина за последвалите войни за обединение на българския народ, в които загинаха над 300 хил. мъже. А един виден роден професор се възмути, че лъвът пред НДК държи картата на същата тази Санстефанска България без да му мигне окото от факта, че на стените, които някога ще бъдат възстановени около него, ще се изпишат имената на падналите по бойните полета на Тракия, Македония и Добруджа българи точно за тази България. Целта е ясна – българинът трябва да се смачка духовно до аморфна маса, каквато до голяма степен е представлявала България по време на турското робство (пардон, присъствие) преди отец Паисий. Внушава ни се със завидна упоритост, включително от националната телевизия (“История БГ“), че сме едва ли не генетични предатели и сме избили сами всичките си владетели, сякаш това не е типично за цялото европейско и османско средновековие. Да не говорим, че всичко всъщност започва от библейските Каин и Авел. Внушава ни се, че сме номадски народ, които съзнателно умъртвява по-умните от своите събратя, че сме подли и завистливи. Впрочем, надписът на парламента „Съединението прави силата“ фактически е заветът на хан Кубрат, който на смъртния си одър събира четиримата си сина (Баян, Алцек, Кубер и Аспарух) и ги кара да счупят сноп от пръчки, което естествено те не могат. Умиращият хан ги счупва една по една и така демонстрира силата на обединения народ. Такъв народ е ужасно вреден за соросоидите. И все пак един от тези синове, бащата на нашата държава хан Аспарух успява да даде началото на едно изключително полезно кръвосмешение. Обединяват се в един народ българи, славяни и траки. Впоследствие с една вяра, азбука и култура. А може ли номадски народ да създаде град като Плиска – с дворци, улици, канализация, бани, магазини. Дори откривателите му – братя Шкорпил, са мислели в началото, че става дума за римски град, смаяни от архитектурата му. Някак си, в последните 30 години започнахме да забравяме, че от основаването на държавата ни вече минаха 1330 години. Но слава Богу, не забравихме хан Аспарух, както Цветан Радославов. Позволих си в една провинциална болница в забравената не от Бога, а от управниците ни Северозападна България (Монтана), да попитам чрез символичен анкетьор 50 човека с различен пол, възраст и образование кой е създателя на нашата държава. Всички до един отговориха точно, поне 20% от тях се възмутиха, че може да им се задава такъв въпрос. И с този факт искам да се обърна към вниманието на столичната община, която упорито не желае да построи паметник на човека, които ни е довел на тази земя, създал е държавата ни, кръстил я е с име, което никога не е променяно. В Рим е паметникът на Ромул и Рем, в Париж на Версенжеторикс, в Москва на Юрий Долгорукий и т.н. При това за хан Аспарух има отлично място – там където беше мавзолеят. Където се кипреше „Бронзовата къща“, чиито автор, българин по произход, нарече Аспарух „някакъв хан“. Този някакъв хан явно още е здраво кодиран в кръвта ни, както си личи от мойта самодейна анкета. Тя ми показа, че соросоидите и тям подобни няма да пречупят българския дух. Както не са пречупили по време на османския апокалипсис духа на онзи малък болярин от крепостта над село Боженица (Ботевградско) севаст Огнян, който с острието на копието си издълбава в скалата на обхванатата от пламъци негова крепост: „Аз, севаст Огнян, бях кефалия (управител) при цар Шишман и много зло патих. В това време турци воюваха. Аз се държах за вярата на Шишмана царя.“ В този период вярата е еднозначна с Отечеството, чиято святост е била в сърцето на севаста. Убеден съм, че управата на нашата столица трябва да разреши построяването и поставянето на паметник на хан Аспарух. Обръщам се към редакцията на уважавания вестник „Труд“ да поеме трайна медийна инициатива за това. Нека уважим паметта на нашия народ! Нека уважим името на нашата държава, дадено й от хан Аспарух!   Кой се срамува от знамето и хорото Още Сенека е казал: „Отечеството се обича не защото е голямо, а защото е твое“. Не съм сигурен, че така наречените соросоиди разбират това в неговия истински смисъл. С действията си те по-скоро показват, че се срамуват от него. Как иначе да си обясним подигравките и изригването им всеки път, когато някой развее българския флаг, когато някой облече с гордост национална носия или пък се хване на хоро! Забравяйки удобно, че американският флаг например, можеш да го видиш навсякъде – на бански костюми, на чипсове или пък на разголени джендърски тела. Добре, че са малко. А като не им харесва тук – свят широк!        ", "date": "2019.03.23", "title": " София трябва да има паметник на Аспарух\t\t\t"}
{"url": "https://trud.bg/%d1%82%d1%83%d1%80%d0%b8%d1%81%d1%82%d0%b8%d1%87%d0%b5%d1%81%d0%ba%d0%b8-%d0%b0%d0%b2%d1%82%d0%be%d0%b1%d1%83%d1%81-%d1%81%d0%b5-%d0%b7%d0%b0%d0%bf%d0%b0%d0%bb%d0%b8-%d0%bd%d0%b0-%d0%bc%d0%b0%d0%b3/", "text": "Пожар в туристически автобус на магистрала в централната част на Китай причини смъртта на 26 души, още 30 пътници са пострадали и настанени в болница, съобщиха местните власти. Петима от ранените са в критично състояние, според говорител на правителството на провинция Хунан. Драмата се разиграла към 19:15 ч. Местно време в петък край град Чангде. На борда на автобуса имало 56 души – 53 туристи, двама шофьори и екскурзовод. Двамата водачи са задържани от разследващите трагичния инцидент. Той стана часове след като при огромна експлозия в химически завод в източната китайска провинция Янгдзу загинаха 62 души. Около 58 000 хиляди души са загинали по пътищата на Китай през 2015 г., последната година, за която е публикувана официална статистика. В 90% от случаите причина за катастрофите е неспазването на правилата за движение, сочи статистиката за същата тази година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.23", "title": " Туристически автобус се запали на магистрала в Китай, загинаха 26 души"}
{"url": "https://trud.bg/angel-grunchov-ot-prishtina-celta-na-kosovo-e-vtoroto-mqsto/", "text": " – Лично за мен всичко се развива добре. Играя редовно, а отборът започна успешно сезона. Наскоро взехме местно дерби с един от силните тимове на „Прищина“. Победихме с 2:0, въпреки че от 20-ата минута играхме с човек по-малко. Впоследствие записахме и някои колебливи резултати. Общо взето се намираме на същото място, на което бяхме и преди аз да дойда. Първенството е равностойно, има два или три по-изявени тима, но и с тях разликата не е съществена. Има добри футболисти и съперници. От четвърто до десето място разликата е няколко точки. Сега влизаме във втората фаза на шампионата. В първия дял всички играхме помежду си на разменено гостуване, а сега ще изиграем по още един двубой срещу всеки един съперник.  – След престоя ми в Полша, който започна страхотно, но завърши неприятно, се оказа, че повече от 6 месеца не играх футбол поради доста причини. Основно заради дело срещу „Стал“. След това имах проблеми с документацията. Лошо стечение на обстоятелствата за мен, след което миналото лято имах най-различни възможности, но поради лични причини избрах да отида в „Миньор“. Там срещнах много добро отношение и работа на професионално ниво. Единственото е, че отборът не постигна добри резултати. Целта ми бе да възвърна физическото си състояние, защото имах пауза заради неуредиците с полския клуб. След това дойде предложението от Косово, за което не мислих много. Това бе добър вариант, имайки предвид, че 6 месеца бях извън терените, а после играх във „В“ група. Останах приятно изненадан от организацията тук. Има коректност в отношенията и се работи на добро ниво.  – Повечето мачове протичат биткаджийски и със здрави влизания. Причина за това са лошите терени. Някои съдии пускат по-свободна игра, каквато у нас не се разрешава много. Терените са лоши и не остава нищо друго освен да се бориш. В малкия брой мачове, в които играем на добри тревни покрития, стават по-интересни срещи. Но не ме разбирайте погрешно, тук има добри таланти и футболни достойнства. Хората искат да вървят напред и се стараят да подобряват условията. Освен това тази нация разполага с вроден футболен талант.    – Отборът на Косово не бива да бъде подценяван. Ако погледнете последните 10 мача, ще видите доста позитивни резултати. Почти всички национали играят в чужбина, може би само третият вратар е от местното първенство. Всички чакат квалификациите с нетърпение. Преди нас играят с приятелска среща с Дания (2:2). Билетите, отпуснати за привържениците на Косово, бяха изкупени за 1-2 часа. Това подсказва, че са доста мотивирани. Подчертавам, че имат доста добри играчи, което само по себе си подсказва, че разполагат с нужната класа да изненадат всеки съперник от нашата група.  – Не съм запознат в детайли с тима на Косово, но това, което наблюдавам тук, е голямото желание за игра. Много са надъхани, не са познати на широката общественост и това е в плюс за тях, защото ще бъдат подценявани. Който го направи със сигурност ще страда.  – Вратарят им Ариянет Мурич е футболист на „Манчестър Сити“, има дори записани минути за една от двете купи този сезон. Милот Рашица играе във „Вердер“ (Бремен), млад е и е в добра форма. Много се разчита на него. Останалите също са израснали извън страната и са натрупали опит.  – Както казах и за Дания, и за България са продадени билетите. Стадионът не е много голям, около 14 000 души и отдавна бе разпродаден. Феновете се вълнуват и ще подкрепят тима в това първо домакинство от евроквалификациите.  – Никой не се е свързал с мен, но те са достатъчно добри професионалисти и със сигурност са гледали мачовете на Косово. Не мисля, че ще ме потърсят, моята помощ няма да е от голяма полза, защото си имат хора за тези цел. Вярвам, че са ги разучили детайлно.  – Определено в България инфраструктурата е на по-добро ниво. У нас постоянно се оплакваме на тази тема, но ние имаме добри терени в Първа и Втора лига. Тук нещата стоят по-друг начин, стадионите са в много лошо състояние – като инфраструктура и тревно покритие. Има 2-3 по-добри стадиона. В Косово хората имат голямо желание да подобрят тази своя слабост и работят усърдно. Тепърва ще се развиват, но спрямо България са по-назад.  – Да, абсолютно. Много добро и модерно съоръжение. Предлага всички условия и за футболисти, и за фенове.  – Да, говорим си. Коментираме кои са силни и слабите ни страни. Познават част от футболистите ни. Те самите нямат толкова големи впечатления от националния отбор, защото не са играли в такъв квалификационен цикъл и нямат този опит. Но не са респектирани и вярват, че могат да вземат победа. Тяхната нагласа е да спечелят второто място и дори да изненадат Англия. Имат нужното самочувствие, а и качество. Треньорът Бернар Шалан има голямо влияние, но не знам до каква степен е успял да изгради вече стила, който иска да налага. Но като качество на футболисти определено го притежават.  – Не, животът тук е доста спокоен. Бих го сравнил с живота в България. Има своите проблеми с чистотата по улиците и с чистенето на снега. Но тези битовизми и на нас не са ни чужди. Самите хора обаче са спокойни. Тук е страхотно място за живеене. Няма наченки за тези проблеми, за които преди се е говорило. Хората искат да се развиват, а като пример мога да посоча младите, които ми правят впечатление, че са много амбициозни.  – Както обичат да казват и много мои колеги – концентиран съм в отбора, в който играя в момента. Желанието ми е да завършим подобаващо кампанията, а след това ще преценяваме с клуба дали ще продължим съвместната работа. Времето ще покаже.", "date": "2019.03.23", "title": " Ангел Грънчов от Прищина: Целта на Косово е второто място в групата"}
{"url": "https://trud.bg/%d0%bd%d0%b0-23-%d0%bc%d0%b0%d1%80%d1%82-2019-%d0%b4%d0%b0-%d0%bf%d0%be%d1%87%d0%b5%d1%80%d0%bf%d1%8f%d1%82/", "text": ", съдия в Конституционния съд, 49 г. , академичен омбудсман на УНСС, 73 г. , депутат от БСП в 44 НС, 42 г. , актьор, директор на театър “София”, 70 г. , началник отделение по вътрешни болести в УМБАЛ „Софиямед“, 75 г. , преподавател във Факултета по журналистика и масова комуникация в СУ. , кмет на община Каварна. , постоянен представител на Народното събрание в Брюксел, 48 г. , началник отделение по Клинична хематология в УМБАЛ „Софиямед“, 58 г.", "date": "2019.03.23", "title": " На 23 март 2019 да почерпят"}
{"url": "https://trud.bg/%d0%bf%d1%81%d0%b8%d1%85%d0%be%d0%bb%d0%be%d0%b6%d0%ba%d0%b0%d1%82%d0%b0-%d0%bd%d0%b0-%d1%81%d0%bc%d0%b5%d0%bd%d0%b8-%d0%b6%d0%b5%d0%bd%d0%b0%d1%82%d0%b0-%d0%b5%d0%bb%d0%b5%d0%bd/", "text": "Все още властва моделът, в който мъжът си „тежи на мястото“, докато си пие ракията. Световният риалити формат „Смени жената“ стартира в България по bTV през 2017 г. и взаимоотношенията между двойките продължават да вълнуват аудиторията. В сезон 2019-та на предаването на фокус са теориите за щастие на семействата. За да разберем по-добре кои са тайните и враговете на щастието, както и защо ролите на мъжа и жената са разменени, разговаряме с психоложката на риалитито Елена Димитрова-Ангелова. Всеки вторник в 9 ч. тя анализира „тайните съставки“ за щастлив семеен живот заедно с   в рубриката „Загубени в превода“. – Госпожо Ангелова, анализирате събитията в едно доста провокативно предаване – „Смени жената“. Защо предаването не се казва „Смени съпруга“?  – Вече доста дами около мен питаха кога ще има „Смени мъжа“, за да участват (смее се). Само че, какъв е смисълът да смениш този, който и без това е в периферията на събитията в дома? Въпреки че, както се вижда в предаването по bTV, вече и на нашата географска ширина има заченки на равноправното партньорство, в което домакинската работа не се нарича „женска“, а я върши този, който е по-малко ангажиран в професията. Трябва да признаем, че все още властва моделът, в който мъжът си „тежи на мястото“, докато си пие ракията. Служим вярно на синовете си, които често се отглеждат без бащи, лишаваме ги от възможността да се научат да се грижат сами за себе си, за дома и за дрехите си, после ги предаваме на съпругите им, за да продължат великото дело на майките. После пък започваме да роптаем, че мъжете били слабия пол, не можели да носят отговорност, били безпомощни в кухнята… Кастрираме ги със саможертвата си на майки, съпруги, сестри и после търсим принца сред тях. – Какво би накарало един човек да влезе в чужд дом? Това е опит да намерят себе си, или опит да разберат дали могат да избягат от своя свят?  – Мотивите могат да са различни – опит човек да разчупи монотонността на дните, да излезе от зоната си на комфорт, да се промени моделът, да се придобие нова гледна точка. Форматът дава възможност да се погледнеш отстрани и да станеш по-толерантен към различните модели, като противопоставиш твоите ценности. Друг път мотив може да бъде да се популяризира кауза, в която семейството вярва или пък да се сподели рецептата за щастие. Има, разбира се, и известна доза ексхибиционизъм. – Кога един човек иска да избяга от кожата си? Защо?  – Поради същата причина, заради която би избягал от друго нещо – защото не го харесва, то вече не му е уютно, омръзнало му е, страхува се от него… Казваме, че човек „излиза от кожата си“, когато се ядосва, т.е. има неприемане на ситуацията, в която се намира и липса на стратегия как да я промени. – Според вас българинът щастлив човек ли е?  – Има щастливи и нещастни българи, както и виетнамци, турци и т.н. Щастието няма националност. Нещастни са хората, които нямат усещане за значимост, за сила, за лична граница, за принадлежност, и тези, които са свикнали да обвиняват другите за начина, по който се чувстват – партньорът, родителите, общината, държавата… Слава богу, стават все повече българите, които вярват в себе си, поемат отговорност и правят най-доброто, на което са способни и в отношенията с другите, и в работата, и на улицата. – Можете ли да изброите основните неща, които правят хората щастливи?  – Щастливи и здрави са хората, които са в мир със себе си, казват това, което мислят и работят това, което обичат. – А кой е най-големият „враг“ на щастието?  – Убеждението, че щастието ни зависи от поведението и действията на някой извън нас, е голям капан. Очакването партньорът/колегата/ шефът/правителството да ни го случат щастието, е негов убиец. Както и това да отлагаме щастието за „тогава, когато“ – когато си купя жилище/забогатея/родя си бебе/замина в чужбина… Щастието е вътрешно състояние, а не постижение. То е в пътуването, а не в самото пристигане. Сравнението с другите ни вкарва в усещането за недостатъчност и краде щастието ни, както и това да живеем така, че да отговаряме на чужди очаквания и ценности, докато потъпкваме своите… Излиза, че враговете на щастието го дебнат в засада. Спасява го осъзнаването, че то е личен избор и доверието, че всичко, което ти се случва, е за твое най-висше благо – дори и гадните неща. Знам, че е трудно да останеш толкова дзен, когато преживяваш нещо като несправедливо, нараняващо, застрашаващо те и т.н., но това са уроците на живота. Ако не ги усвояваме с лекота, стават все по-натрапчиви и трудни за смилане. – Има ли различни видове щастие, какви са те?  – Благодарността е щастие, любовта – също. Малките неща, големите постижения, усещането за принос, за принадлежност, удоволствията и още хиляди неща могат да засилват вътрешното ни усещане за щастие. Въпросът е позволяваме ли си това? Накъде гледаме – към това, което имаме, или към липсата? – Може ли един човек да бъде щастлив в семейството си, но нещастен на работното място (и обратното)? Каква е връзката между семейния живот и успешната кариера по отношение на щастието?  – Колкото по-удовлетворен е човек в личния си живот, толкова по-леко понася случващото се в другите сфери. Дори в пирамидата на Маслоу за йерархията на потребностите нуждата от принадлежност (т.е. да имаме любов, семейство, общност) е по-базова, отколкото тези, свързани с увереността и усъвършенстването. Твърди се, че ако потребностите на по-ниско ниво не са удовлетворени, човек не може да мине на по-високо ниво. От друга страна човек може да намира щастието си в професионалната реализация и да е ориентиран към постиженията и успеха – това пак вдига общото усещане за удовлетворение. Рано или късно обаче ще има нуждата да сподели това. – В днешно време, както забелязваме и в „Смени жената“, много често се случва мъжът и жената да имат разменени роли. Възможно ли е да съществува семейно щастие и хармония в дългосрочен план при такава смяна на ролите?  – Ролите все повече се размиват в съвременния свят. Отдавна сме извън историческото време, в което мъжете са ловци и войни, а жените събират плодове и корени и носят децата си на гръб. Семейната хармония зависи от синхрона между ценностите на двамата партньори и може да съществува във всякакви варианти, стига това да не се преживява като компромис или принуда за някой от двойката. Това бе и основна дискусионна тема наскоро в рубриката „Загубени в превода“ по радио N-JOY. – С какво според вас допринася най-много тази размяна на съпруги/партньорки на техните мъже?  – От една страна успяват да оценят това, което имат, защото човек свиква с наличното и започва да го приема за даденост. От друга страна – виждат себе си отстрани, през очите на друга жена и това им дава шанс да преосмислят и коригират поведението си. Разбира се, ако имат очи да се видят и съумеят да излязат от обръча на собствените си предразсъдъци. – Кои са най-главните промени, които забелязвате при всички мъже участници до момента?  – В резултат от начина, по който сме израснали, от възпитанието, от модела, който сме имали в родителското семейство, ставаме ригидни, невъзприемчиви към различното. Имаме си нашите ценности, които за нас са единствената възможна истина. Когато някой страничен, който носи различни ценности, влезе в дома ни, ни дава възможност да опознаем, видим и оценим и различен модел. Тогава шансът за корекция е налице. Семенцето на промяната вече е посято. Дали ще го поливаме с нашето любопитство и готовност да експериментираме, или ще го отровим в ограничаващите си убеждения, че „така трябва“, е въпрос на ниво на личностно израстване. Така че, няма как да има промени, които да касаят всички участници. – Сватбата винаги е щастливо събитие, освен ако кумът и булката не са прекалено пияни. Светът изглежда прекрасен в този момент. Кога се появява сивотата в семейния живот?  – Когато се появи сивотата в човека, когато си позволи да повярва, че няма как да има промяна, развитие. Когато започне да вярва, че щастието му зависи от другия и той не му го дава. Когато приеме връзката си за даденост и спре да се грижи за нея. Когато нагласата към живота е, че той е нещо, с което трябва да се борим, над което да надделяваме и влезем в ролята на Белчо и Сивушка, които заедно дърпат хомота. Можем да живее и по различен начин – с лекота и удоволствие, но това е въпрос на осъзнавания и вътрешна работа. За съжаление голяма част от хората не подозират, че и този път съществува. – Какво бихте посъветвали младите хора, които започват да градят семейство и кои са грешките, които  препоръчвате те да избягват, за да постигнат семейно щастие?  – За да има семейно щастие, е нужно да е налице първо лично щастие за всеки от партньорите. Две осъзнати, цялостни личности, разгръщащи себе си и потенциала си, могат да изградят щастливо ние. Когато търсим в другия половинка, нещо допълващо за нас самите, защото сме си недостатъчни, щастието ще е временно – докато трае проекцията към другия и виждаме в него г-н Идеален. После започваме да му се сърдим, че не е. – Рутината ли е тази, която може да доведе едно семейство до златна сватба? Възможен ли е пламък в дом, изграден преди десетилетия? Какви са рецептите?  – Зависи какво наричате рутина. Ако това е добрата стиковка между двамата, взаимното уважение, умението да избираш партньора всеки ден за себе си и да не го приемаш за даденост, сигурно е тя. Хората, които могат да поддържат собствения си вътрешен пламък, успяват да подхранват и този на любовта си. Това предполага да имаме едновременно автономност и заедност в двойката. Така можем да поддържаме интерес един към друг, да се познаваме и едновременно с това да се изненадваме, защото всеки от нас се променя и развива. Най-работещата рецепта е да не спираме да даваме на себе си и на другия най-доброто, на което сме способни и да сме готови да получим същото в замяна. Да се грижим за себе си и за връзката си всеки ден. Нашият гост  Елена Димитрова-Ангелова е магистър-психолог, хипнотерапевт, сертифициран практик по метода Усъвършенствана енергийна психология. Завършила е обучение по Позитивна психотерапия и е терапевт в развитие по метода EMDR (Eye Movement Desensitization and Reprocessing) за справяне с травматични преживявания, тревожност, проблеми, свързани със себеоценката и др.  ", "date": "2019.03.23", "title": " Психоложката на „Смени жената“ Елена Димитрова-Ангелова пред „Труд“: Кастрираме мъжете със саможертвата си и после търсим принца сред тях"}
{"url": "https://trud.bg/%d0%bc%d0%b5%d1%80%d0%ba%d0%b5%d0%bb-%d0%b8-%d1%82%d1%80%d1%8a%d0%bc%d0%bf-%d0%be%d0%b1%d1%81%d1%8a%d0%b4%d0%b8%d1%85%d0%b0-%d1%82%d1%8a%d1%80%d0%b3%d0%be%d0%b2%d0%b8%d1%8f%d1%82%d0%b0-%d1%84%d0%b8/", "text": "Американският президент Доналд Тръмп е говорил в петък по телефона с германския канцлер Ангела Меркел. Двамата са обсъдили поредица от теми, включително търговията и финансирането на НАТО, предава Reuters, като се позовава на информация от Белия дом и на висш служител от американската администрация. Разговорът се е провел веднага след като Тръмп пристигна в своя клуб „Мар-а-Лаго“ в Палм Бийч, Флорида. Според съобщението на Белия дом разговорът е засегнал теми,с вързани с търговията, дебата за Брекзит във Великобритания и предстоящите срещи. По сведения от висш представител на администрацията по време на телефонния разговор са обсъждани и финансовите проблеми на НАТО. Отдавна Тръмп се оплаква, че Германия трябва да плаща повече за общата отбрана на Европа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.03.23", "title": " Меркел и Тръмп  обсъдиха търговията, финансирането на НАТО и Брекзит"}
{"url": "https://trud.bg/%d0%bc%d0%be%d1%82%d0%be%d1%80%d0%b8%d1%81%d1%82%d0%b8-%d0%b4%d0%b0%d1%80%d0%b8%d1%85%d0%b0-%d0%b4%d0%b5%d1%82%d1%81%d0%ba%d0%be-%d0%be%d1%80%d1%82%d0%be%d0%bf%d0%b5%d0%b4%d0%b8%d1%87%d0%bd%d0%be/", "text": "Мотористи от „“KEEPERS“ – Стражица дариха детско ортопедично легло на Отделението по ортопедия и травматология на МОБАЛ „Д-р Стефан Черкезов“ във Велико Търново.   Идеята за благородната инициатива дошла от двама техни членове от Англия, които лично докарали леглото в България. То е от английска клиника, а каузата за пореден път обединила всички членове на мото клуба. До момента в България има само две специализирани детски ортопедични легла в болници във Варна и в София, а третото вече е монтирано във Великотърновската ортопедия. Ръководството на МОБАЛ „Д-р Стефан Черкезов“, както и екипът на Ортопедията изказват огромна си благодарност към мотористите от „KEEPERS“ – Стражица за трогателният жест.", "date": "2019.03.23", "title": " Мотористи дариха детско ортопедично легло на болницата в Търново"}
{"url": "https://trud.bg/%d0%bd%d0%b0%d1%82%d0%be-%d1%89%d0%b5-%d0%b8%d0%b7%d0%b3%d1%80%d0%b0%d0%b4%d0%b8-%d1%81%d1%8a%d0%be%d1%80%d1%8a%d0%b6%d0%b5%d0%bd%d0%b8%d0%b5-%d0%b7%d0%b0-%d1%81%d1%8a%d1%85%d1%80%d0%b0%d0%bd%d1%8f/", "text": "Северноатлантическият алианс възнамерява да построи в полския град Провидзе обект, в който ще се съхранява американското военно оборудване. Това съобщи генералният секретар на НАТО Йенс Столтенберг в интервю за The Wall Street Journal. Според Столтенберг там е планирано да се съхраняват американски бронирани превозни средства, оръжия и боеприпаси. Строителството ще започне това лято и ще продължи около две години. Стойността на проекта се оценява на 260 милиона долара. „Това показва колко добре работим със САЩ“, подчертава Столтенберг, говорейки за тези планове. Той също така заяви, че целта е „да се засили разширеното присъствие на САЩ в Полша“. Както е видно от публикацията, ще бъдат изградени общо пет такива съоръжения за съхранение на американски оръжия – едно в Полша, две в Германия, по едно в Белгия и Холандия. Те са предназначени да позволят на американските войски да бъдат разгърнати по-бързо в Европа. Столтенберг заяви, че НАТО също възнамерява да изпълни 250 проекта до 2021 г. с цел модернизиране на транспортната инфраструктура. Това, каза той, ще позволи по-бързо прехвърляне на военна техника. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.03.23", "title": " НАТО ще изгради съоръжение за съхраняване на американска военна техника в Полша"}
{"url": "https://trud.bg/%d0%ba%d0%b0%d0%ba%d0%b2%d0%b8-%d1%81%d0%b0-%d1%80%d0%b5%d0%b7%d1%83%d0%bb%d1%82%d0%b0%d1%82%d0%b8%d1%82%d0%b5-%d0%be%d1%82-%d0%bf%d1%80%d0%be%d0%b2%d0%b5%d0%b4%d0%b5%d0%bd%d0%b0%d1%82%d0%b0-%d0%b0/", "text": "– Това ли е ритуалната зала?  – Да.  – А защо има кръв по пода?  – Ами различни ритуали имаме… *** Студен зимен ден.  Ловец се подхлъзнал и паднал в дълбока преспа и не могъл да помръдне.  – Егати… и сега к’во? До пролетта тук ще си остана!?!  – Ама ти си бил голям оптимист! – рекла мечката. *** Седем годишната ми племенница с гордост ми показа “телефон”, който е направила сама от жица и две консервни кутии. Извадих iPhone-a си от джоба и й казах “Яко, ама виж връстниците ти в Китай какво правят!” *** Семеен секс:  – Мигай поне, да знам, че не си умряла, ма! *** Сър Джон си пиел чая в синия салон, когато през стената влетял автомобил. От него излязъл добре облечен млад господин, който притеснено се заизвинявал.  – А за къде пътувахте? – попитал сър Джон с типичното английско спокойствие.  – Към Лондон. – отговорил смутеният младеж.  – По коридора, третата врата вляво и само напред… *** Деца! Винаги мислете преди да изречете нещо на глас!  Например фразата “Тате, ти си много добър” – най-много може да донесе китайски воден пистолет… Но виж, фразата “Тате, искам да стана умен, като теб!” Вече е сериозна заявка за колело… *** Шефът:  – Трети пореден ден закъсняваш за работа. Знаеш ли какво значи това?  Аз:  – Че днес е сряда? *** На градския транспорт му липсва оркестър… така или иначе мирише на мерудия чесън и блага ракия! *** Казват, че било по-добре да се научиш да се “прегъваш”, вместо да се “чупиш”… А, бе, понякога най-правилното решение е бързо “да се чупиш”, и да си спестиш изцяло “прегъването”… *** – Холмс, тези момчета защо плачат?  – Елементарно Уотсън, полицаи са! *** Майка се кара на сина си:  – Каква снаха си довел – бащата прокурор, майката съдия, братята полицаи. Не рода, ами направо мафия! *** Херкулес разказва как се сражавал с Лернейската хидра:  – Отрязвам и една глава – поникват четири. Отрязвам четирите поникват три. Отрязвам ги и трите – седем поникват.  – И…?!?!  – Половин час сякох – никаква закономерност… *** – Знаеш ли, скъпи, че сега в градинката две момиченца бяха нарисували пентаграм и призоваваха демон?  – И как точно в този момент ти се появи там…? *** Стилно облечена жена се обръща с молба към отец, седящ до нея в самолета.  – Отче, искам да ви помоля нещо… купих подарък за майка ми, електрически сешоар, но ме е страх, че е над лимита и на летището ще ми го конфискуват. Можете ли да го скриете под расото?… Те вас едва ли ще ви проверяват.  – Добре, но да знаете, че ако ме питат… аз няма да лъжа. По-късно на летището митничарите спират отчето:  – Отче, имате ли нещо да декларирате?  – От главата до кръста… абсолютно нищо. Митничарите се споглеждат особено.  – А от кръста надолу?  – Само един до болка познат уред, предназначен за жени… все още неизползван…  – Следващият! *** Женена двойка пътува с кола по магистралата и се движат с 90 км/час. Мъжът шофира когато жената казва:  – Искам развод…  Мъжът не казва нищо, само увеличава скоростта до 110 км/час.  – Взимам и къщата…  Пак мълчание, скоростта се увеличава до 140 км/час.  – Взимам и децата с мен…  Мълчание, скоростта се увеличава до 180 км/час.  – Взимам колата и кредитните карти…  Колата се насочва в посока голям метален мост, над река.  Жената казва:  – Така… разбрахме се… ти нещо да искаш?  Мъжът най-после отговаря:  – Имам си всичко необходимо.  Жената пита нахално и саркастично:  – Имаш, ааа?! И какво имаш бе, голтак?  – Еърбег! *** Две пенсионерки си говорят:  – Къде си тръгнала толкова рано?  – На гробищата.  – Ама ще се връщаш ли или за постоянно? *** В студентски стол:  – Салатата днешна ли е?  – Не само днешна, но и утрешна! *** Когато Пешо разбра колко пари има любовникът на жена му, започна да гледа на рогата си като на рог на изобилието. *** – Докторе, кажете моля ви, какъв би трябвало да е моят ръст за моето тегло?  – 3 метра! *** Въпрос в Техническия университет:  – В какво се измерва силата на тока?  Същият въпрос в професионална гимназия:  – Силата на тока се измерва А) Във волтове, Б) В ампери?  Във военно училище:  – Силата на тока се измерва в ампери А) Да, Б) Не, В) Тъй вярно! *** Резултати от проведената акция “Ден без псувни”:  – пълна парализа в работата на всички автосервизи  – спрени всички товаро-разтоварни и хамалски операции  – футболистите въобще не разбраха указанията на треньора преди мача  – местните жители не можаха да дадат смислен отговор на въпроса “Къде?”  – учителките в детската градина въобще не успяха да сложат децата да спят *** Върви Червената Шапчица през гората и вижда Вълкът, мята му се на врата и казва:  – Искам да ми направиш нещо мръсно…  Вълкът учуден:  – Ама как така, не разбирам?  – А бе да, да ми направиш нещо много лошо… бъди лош с мен…  – Добре! – казал Вълкът и й счупил крака… *** – Шефе, вече половин година не ми плащате заплата!  – Да, ама пък те повишихме! *** Интернет в действителност помага в живота. Толкова много фирми за доставка, толкова много куриери, че дори най-ревнивият мъж не може да разбере кой току-що излезе от апартамента! *** – Намерих на възглавницата ти женски косъм!  – Скъпа, ми сигурно е твой!  – Не ми се оправдавай, аз моите си ги преброих, всички са тук! *** Начално училище. Час по математика. Учителката иска да обясни концепцията за безкрайност и пита учениците кое е най-голямото число. Малките мозъчета зацепват пред нелеката задача, само малкият Гошко вдига уверено ръка и отговаря с блясък в очите:  – Пет хиляди триста шейсет и шест!  Учителката, усмихвайки се:  – А добре де, а пет хиляди триста шейсет и седем не е ли по-голямо?  Жорето, пораженчески:  – Мамка му, а бях толкова близо… *** Доктор към пациент:  – Трябва веднага да започнете диета. Никакво месо, цигари, кафе, алкохол, жени, шоколад, секс, танци. И най-важното – радвайте се повече на живота, давайте го по-весело!  – Но докторе, аз все пак съм мъж!  – Еее добре де, може да продължите да се бръснете! *** – Миличък, купих нови завеси, какво мислиш?  – Ами…  – Кажи честно де! Ако не ти харесват, ще ги върна.  – Не ми харесват.  – Ще свикнеш… *** – Скъпа, някой да ми е звънял?  – Някой си бай Цеко… 12 пъти пише, че му закъснява… *** Съобщение до човека, изгубил златния си часовник в района на НДК:  – В момента е 14:38 часа! *** Значение на новооткрития български глагол “брекзитя” – казвам на всички, че ще си ходя, обаче не си тръгвам.  Пример:  – Пешо седи на купона и брекзити от един час.", "date": "2019.03.23", "title": " Какви са резултатите от проведената акция “Ден без псувни”?"}
{"url": "https://trud.bg/%d0%ba%d0%b0%d0%bb%d0%be%d1%8f%d0%bd-%d0%bf%d0%b0%d1%80%d0%b3%d0%be%d0%b2-%d0%be%d1%82-%d1%86%d0%b3%d0%bc-%d0%b4%d0%b0-%d0%ba%d0%b0%d0%b6%d0%b0%d1%82-%d1%80%d0%b5%d0%b0%d0%bb%d0%bd%d0%b0%d1%82%d0%b0-2/", "text": "Ръководството на Центъра за градска мобилност да обясни истинската причина за срива в GPS системата за управление на обществения транспорт и на електронните табла по спирките. Това призова лидерът на БСП – София и председател на групата на социалистите в СОС Калоян Паргов, съобщиха от партията. Според него обяснението „обновяване на технологиите“ на втория ден, след като се е случил сривът, е неуспешен опит за кризисен пиар или обикновено оправдание, за да бъде скрит истинският проблем. „Не мога да приема подобно извинение, след като ние вчера получихме сигнали от граждани и от шофьори в градския транспорт, че системата не работи, коментира Калоян Паргов, който е и заместник-председател на Комисията по транспорт и туризъм. – В четвъртък почти целия ден е имало хаос в транспорта, шофьорите са се движели без разписания и колите не са имали връзка с Централния диспечерски пункт. И не са били информирани, че ще има „обновяване на технологиите“. Ако е било планирано всичко това, най-малкото няколко дни предварително трябваше да има информация и създадена организация“. Калоян Паргов припомни, че настоящата система за управление на трафика беше въведена от бившия заместник-кмет по транспорта Любомир Христов и още тогава е имало доста въпроси без отговори по отношение на качеството й. „Към този момент няма яснота реално колко струва на Центъра за градска мобилност поддръжката и експлоатацията на тази система. Самият факт, че има подобни сривове, показва липси – на качество, на сигурност…“, коментира той. В тази връзка, лидерът на БСП – София настоява заместник-кметът по транспорта Дончо Барбалов и изпълнителният директор на ЦГМ Християн Петров да информират членовете на Комисията по транспорт и туризъм на предстоящото й заседание идната сряда за истинските причини за срива. „Очаквам и информация за това кой и как осъществява поддръжката на системата, ще има ли санкции за допуснатия срив и какви са мерките, които са предприети, за да не се повтарят подобни инциденти“, каза Калоян Паргов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.23", "title": " Калоян Паргов: От ЦГМ да кажат реалната причина за срива в GPS системата за управление на обществения транспорт\t\t\t"}
{"url": "https://trud.bg/%d0%ba%d0%be%d1%81%d0%be%d0%b2%d0%be-%d0%bf%d0%be%d0%ba%d0%b0%d0%b7%d0%b0-%d0%b7%d1%8a%d0%b1%d0%b8-%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d1%8f/", "text": "Косово, съперник на България в европейските квалификации, показа зъби на нашите. Тимът от бивша Югославия направи зрелищно 2:2 срещу Дания, намиращ се на десето място в световната ранглиста. Двубоят бе контролен, но въпреки това, косоварите показаха, че не са случаен отбор. А статистиката затвърждава впечатлението. Съперникът на България се намира във впечатляваща серия. Тимът няма загуба в 11 поредни мача, като равенствата са едва три – срещу Азербайджан (0:0), Фарьорски о-ви (1:1) и Дания (2:2). Победите са постигнати над Латвия (4:3), Мадагаскар (1:0), Буркина Фасо (2:0), Албания (3:0), Фарьорски о-ви (2:0), Малта (3:1 и 5:0) и Азербайджан (4:0). „Можехме да спечелим, но не мога да се сърдя на момчетата, че допуснаха гол в последната минута – каза селекционерът на Косово Бернар Шалан. – Напротив, доволен съм изключително много от показаното. Силно се надявам на класиране на Евро 2020, но ще бъде много трудно. Предстоят тежки мачове. Нивото на игра ще е на много високо, така че това ще бъде едно изпитание за нас. Трябва да продължим да работим много и обединено, за да постигнем резултатите, които желаем“. Специалистът даде половин час пресконференция след мача със скандинавците. На нея говори и за предстоящия двубой с България. „Играхме приятелска среща, а тази в понеделник няма изобщо да е такава – добави Шалан. – Съхраних някои от играчите за двубоя с българите. Резултатът срещу съперник като Дания е добър, но този в предстоящия двубой е по-важен. Българският отбор има друг стил, но ще сме готови за тях. Важното е при нас да има прогрес. В този квалификационен цикъл трябва да мислим мач за мач. Сега искам да бием България, после ще мислим за останалите срещи. Чака ни здрав и физически сблъсък. Българите не са лек съперник. Трябва да се възстановим добре и да сме ментално подготвени за двубоя“. Головете в проверката срещу Дания за косоварите вкараха Амир Рахмани от „Динамо“ (Загреб) и Бесарт Челина от английския „Суонси“. Като титуляр под рамката започна 20-годишният страж на „Манчестър Сити“ Ариянет Мурич. Съперникът на „лъвовете“ впечатлява с играчи и във „Вердер“ (Бремен), „Базел“, „Люцерн“, „Цюрих“, „Шефийлд Уенздей“, „Калмар“, „Броьндби“, „Реймс“, „Ризеспор“ и други. От всички национали на Косово, само резервният вратарят Бекай Висар играе в местното първенство. А формата на отбора впечатли „червения динамит“. След двубоя датчаните се надпреварваха да хвалят Косово. „Това беше приятелски мач, но нашият съперник ме заинтригува, особено с офанзивния си стил на игра“, каза Оге Харейде, треньор на Дания. Подобно мнение изказа и Каспер Шмайхел, вратарят на „червения динамит“. „Отдавна не сме срещали подобен отпор – каза стражът на английския „Лестър“. – Косово играе много силно и двубоят бе доста труден за нас. Въпреки това смятам, че равенството е реалният резултат“. „Е, избегнахме унижението“, написа „Ekstra bladet“, една от най-големите медии в Скандинавия. „Дано късметът в понеделник да бъде на наша страна – каза косоварският национал Арбер Зенели. – Искаме да бием България, феновете ни това чакат“. Двубоят се игра на стадион „Фадил Вакри“ в Прищина. Той ще приеме и двубоя с България, като всички 13 000 билета бяха разпродадени преди дни.", "date": "2019.03.23", "title": " Косово показа зъби на България"}
{"url": "https://trud.bg/%d0%b7%d0%b0%d0%b1%d1%80%d0%b0%d0%bd%d1%8f%d0%b2%d0%b0%d1%82-%d0%b4%d0%be%d1%81%d1%82%d1%8a%d0%bf%d0%b0-%d0%bd%d0%b0-%d0%b6%d1%8a%d0%bb%d1%82%d0%b8-%d0%b6%d0%b8%d0%bb%d0%b5%d1%82%d0%ba%d0%b8/", "text": "Париж се подготвя за 19-а поредна събота на протести на „жълтите жилетки“. В града са въведени изключителни мерки за сигурност с цел предотвратяване на безредици. Забранени са събиранията на авеню „Шанз Елизе“ и околността му, както и в периметър, включващ президентството и парламента. От тази сутрин се спира движението на автомобили в района около Елисейския дворец. За първи път в града се разполагат и войници, които да поддържат сигурността. Мерките бяха взети след безредиците и проявите на вандализъм при предишни протести, които опустошиха центъра на Париж. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.03.23", "title": " Забраняват достъпа на „жълти жилетки“ до „Шанз Елизе“"}
{"url": "https://trud.bg/%d0%bd%d0%b0%d0%b4-60-%d1%81%d0%b0-%d0%b2%d0%b5%d1%87%d0%b5-%d0%b6%d0%b5%d1%80%d1%82%d0%b2%d0%b8%d1%82%d0%b5-%d0%bd%d0%b0-%d0%b2%d0%b7%d1%80%d0%b8%d0%b2%d0%b0-%d0%b2-%d1%85%d0%b8%d0%bc%d0%b8%d1%87/", "text": "Броят на жертвите при експлозията в завода за пестициди в източната китайска провинция Цзянсу се покачи на 62, съобщиха китайските държавни медии. Така това става една от най-тежките промишлени злополуки за последните години, предаде ДПА. Китайската телевизия съобщи, че 28 души все още са в неизвестност, а 34 са в критично състояние. Според данните други 60 души са тежко ранени. Властите в град Янчън заявиха пред репортери, че след взрива в болница е оказано лечение на 640 души. Злополуката стана в четвъртък следобед в завод за пестициди на химическата компания „Цзянсу тянцзаи“ в Янчън, в който работели 195 души. Китайският президент Си Цзинпин и премиерът Ли Къцян призоваха за цялостно разследване и за действия, за да бъдат предотвратени подобни промишлени аварии за в бъдеще. Компанията „Цзянсу тянцзаи“ преди е била поставяна под наблюдение заради занижени стандарти за безопасност. Злополуката е една от най-тежките след август 2015 г., когато в Тянцзин избухна химически склад, при което загинаха 173 души. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.23", "title": " Над 60 са вече жертвите на взрива в химически завод в Китай"}
{"url": "https://trud.bg/%d1%81%d0%b5%d0%b2%d0%b5%d1%80%d0%bd%d0%b0-%d0%b0%d0%b2%d1%81%d1%82%d1%80%d0%b0%d0%bb%d0%b8%d1%8f-%d0%b5-%d0%b2%d1%80%d1%8a%d1%85%d0%bb%d0%b5%d1%82%d1%8f%d0%bd%d0%b0-%d0%be%d1%82-%d1%86%d0%b8%d0%ba/", "text": "Циклонът Тревър връхлетя днес Северна Австралия. Очаква се поривите на вятъра му, достигащи до 250 км/ч, да причинят големи щети в слабонаселения район, предаде ДПА. Бурята стъпи на сушата днес по обед местно време югоизточно от островите Сър Едуард Пелю близо до евакуирания град Боролола, съобщи австралийската телевизия. В навечерието на идването на циклона от 4-та категория над 2000 души в този слабонаселен район, който се намира близо до границата на Северната територия и щата Куинсланд, бяха изведени от зоната на бедствието. Евакуирани са 1600-те жители на Боролола и няколко отдалечени аборигенски селища. Спешни екипи, самолети и хеликоптери стоят в готовност, за да окажат помощ при нужда, щом бурята отмине. Австралийската метеорологична служба предупреди, че поривите на вятъра може да достигнат до 250 км/ч, а над региона може да се изсипят над 200 мм дъжд. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.23", "title": " Северна Австралия е връхлетяна от циклон с пориви на вятъра от 250 км/ч"}
{"url": "https://trud.bg/%d1%82%d0%b0%d0%b5%d0%bd-%d0%b4%d0%be%d0%ba%d1%83%d0%bc%d0%b5%d0%bd%d1%82-%d0%bd%d0%b0-%d0%ba%d0%b0%d0%b1%d0%b8%d0%bd%d0%b5%d1%82%d0%b0-%d1%80%d0%b0%d0%b7%d0%ba%d1%80%d0%b8%d0%b2%d0%b0-%d1%85%d0%b0/", "text": "Размерът и обхватът на въздействието, което ще има напускането на Евросъюза без сделка, се разкрива в секретен документ на британския кабинет, пише в днешния си брой вестник The Guardian. В него се отправя предупреждение, че  след напускането на ЕС предстои “критична тримесечна фаза ”, по време на която може да се затруднят всички действия и цялата предварително планирана операция може да  се обърка. Класифицираният документ, който Тhe Guardian е видял, подробно осветлява всички командни и контролни структури в Уайтхол за съобразяване с варианта за напускане на ЕС без сделка. В него изрично се подчертава, че всички правителствени институции ще трябва сами да се преборят с повечето проблеми. В противен случай има риск операция „Жълтият чук“ да се провали. “Структурата бързо ще се срути, ако твърде много решения се натрупат на висшите равнища на управление, без това да е необходимо, преди с тях да са се опитали да се справят сами на съответното по-ниско ниво …” , пише в документа. Кабинетът пое ръководството в подготовката на варианта „без сделка“ и отчаяно разигра, като война, различни сценарии, в случай, че Великобритания напусне без кохерентен план. Документът включва график на един рутинен ден в Уайтхол при излизане без сделка: той започва в 7.00 сутринта с „доклади за ситуацията“ от цялото Обединено кралство, които постъпват в офисите на съответните министри и висши държавни служители, и продължава с безкрайни срещи и оценки до 5.30 ч. сутринта на следващия ден. Източник, запознат с операция „Жълтият чук“, изяснява, че макар и планирането да се разгръща стъпка по стъпка, като цяло картината си остава хаотична и „блуждаеща”. Подготовката за варианта „без сделка“ навлезе в критичната си фаза по отношение на времето заради политическата блокада от страна на Уестминстър. В Кент проведоха тестове „на живо“, за да проверят как училищата, болниците и моргите биха се справили с 10 000 камиона, паркирани недалеч от натоварените им входове. В четвъртък спешно изплува на повърхността фактът, че в Министерството на отбраната са създали бункер под основната сграда на ведомството в Уайтхол, за координация на военната реакция на Брекзит. Действията осветляват нарастващата тревога за сривове, които може да бъдат причинени, от този вариант – преди всичко с явен недостиг на всичко, като се започне от лекарства и се стигне до прясна храна и тоалетна хартия. За да избегне тези рискове кабинетът е изработил ръководство за „високо ниво на операции“, което да помогне на Уайтхол да командва, контролира и координира разрешаването на всеки възникнал проблем. The Guardian научи, че това ръководство е било разпространено сред висшите държавни служители в правителството. То е изпратено и до 38 . То е изпратено и до 38 местни мобилни форума, които са длъжни да се справят с проблемите на място, много от тези звена ще се ръководят от висши полицейски служители. Документът предупреждава, че агенциите и държавните служби ще работят нон-стоп за дълъг период от време. Идентифицирани са 12 високорискови области, за които се предвижда специална грижа по отношение на транспорт, здравни услуги, снабдяване с храна и вода. “В критичната фаза се предполага, че ангажиментите около управлението, контрола и координацията ще траят минимум 12 седмици, като се работи във формат 24/7,” пише в инструкцията. “При някои случаи обаче може да се стигне и до 24 седмици.” Най-важните решения в отговор на всяка потенциална криза ще се вземат от малко известният подкомитет за излизане от ЕС и търговия, който беше създаден през януари. Той се ръководи от премиера. Ако се наложи намесата на бързореагиращи силови звена да се намесят в случай на извънредни спешни мерки, в действие ще се включат и военните. Документът специално подчертава, че министерствата не може просто „да стоварят“ проблемите в премиерския офис и са длъжни да организират наличния си персонал и собствени „оперативни центрове“, като инициативите трябва да се финансират от собствените им бюджети. Има и отделно ръководство, което вестникът също е видял, адресирано до местните форуми, според което те са длъжни незабавно да информират премиера за всякакви знаци на увеличаване на напреженията в общностите и престъпления, продиктувани от омраза, паника, протести и демонстрации. Здравното министерство е разпратило до всички болници в Уелс и Англия въпросници с 60 въпроса, които трябва да се попълват всеки ден и да се изпращат обратно на висшите министерски чиновници. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.23", "title": " Таен документ на кабинета разкрива хаоса в планирането на сделката по Брекзит"}
