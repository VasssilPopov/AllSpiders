{"url": "https://trud.bg/%d1%85%d0%be%d1%80%d0%b0-%d0%be%d1%82-%d0%b8%d0%b7%d1%80%d0%b0%d0%b5%d0%bb-%d0%b8-%d0%ba%d1%83%d0%b2%d0%b5%d0%b9%d1%82-%d0%ba%d1%83%d0%bf%d1%83%d0%b2%d0%b0%d1%82-%d0%b8%d0%bc%d0%be%d1%82%d0%b8-%d0%b2/", "text": "Мениджъри искат лукс При луксозните имоти има голям интерес от чужденци, например мениджъри на големи компании. “Освен в София, купуват много и в курортите. Банско е популярно, като там интересът вече не е само от европейци, а има клиенти и от Израел, Кувейт”, казва Невена Стоянова, управляващ директор на компания за луксозни имоти. По отношение на обикновените жилища интересът от чужбина идва предимно от британци и руснаци. Пазарът на бизнес имоти в България е доста по-зрял и има по-голяма прозрачност в сравнение с преди десетина години, смята Таня Косева, управляващ партньор в компания за недвижими имоти. “Кризата премахна непрофесионалните играчи от пазара, сега действащите са по-малко, но са много опитни, а проектите са по-големи”, коментира тя. Най-големите ползватели на офис сгради в София са IT компаниите, които идват у нас заради баланса между добри специфични умения и качеството на живот.", "date": "2019.08.19", "title": " Хора от Израел и Кувейт купуват имоти в Банско\t"}
{"url": "https://trud.bg/%d1%82%d1%80%d0%b0%d1%83%d1%80%d0%bd%d0%be-%d0%b1%d0%b4%d0%b5%d0%bd%d0%b8%d0%b5-%d0%b2-%d1%81%d0%bb%d0%b8%d0%b2%d0%b5%d0%bd-%d0%bf%d0%be%d1%87%d0%b5%d1%82%d0%b5-%d0%bf%d0%b0%d0%bc%d0%b5%d1%82%d1%82/", "text": "Не мога да се успокоя, докато не видя справедливост, каза бабата на невръстната Кристин от Сотиря, чийто живот бе отнет от 21-годишния убиец Мартин Трифонов. „Трябва да опазим децата, защото те са бъдещето на България. Не искам да пострада друго дете, като моето Криси”, каза още жената на траурното бдение в памет на момиченцето, което бе организирано от близките пред сградата на общината в Сливен. „Какво наказание искате, българи?”, обърна се тя към хората, дошли да подкрепят семейството в мъката му. Отговориха й: „Смърт”, „Доживотен затвор”. Близо 200 души – жители на Сотиря, на Сливен и на други градове, участваха в бдението. Пред централния вход на общината със запалени свещи бе изписано името на детето, а в подножието на една от колоните бяха поставени плюшени играчки и портрета на момиченцето. Мнозина поднесоха цветя. Кметът Стефан Радев и зам.-кметът Пепа Чиликова излязоха, за да изкажат за пореден път съболезнования. Кметът заяви, че общината ще окаже необходимата подкрепа на близките за изпращането на Криси в последния й път. 19 август бе обявен за траурен ден в община Сливен със заповед на градоначалника. Същият ден Окръжният съд в Сливен уважи искането на обвинението и наложи на убиеца-изнасилвач най-тежката мярка за неотклонение  . Съдебното заседание се проведе в областната болница, при закрити врата. Трифонов бе настанен там след задържането му, с две огнестрелни рани в единия крак и фрактура на другия, получени по време на опита му за бягство при организираното от МВР преследване. Опериран е, в добро състояние, няма опасност за живота му. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.19", "title": " Траурно бдение в Сливен почете паметта на Криси и поиска най-строго наказание за убиеца й"}
{"url": "https://trud.bg/%d0%b4%d0%be%d0%bf%d0%bb%d0%b0%d1%89%d0%b0%d0%bc%d0%b5-%d0%b7%d0%b0-%d0%bb%d0%b5%d1%87%d0%b5%d0%bd%d0%b8%d0%b5-%d0%bf%d0%be-%d0%be%d1%84%d0%b8%d1%86%d0%b8%d0%b0%d0%bb%d0%bd%d0%b8-%d1%82%d0%b0%d1%80/", "text": "Ще има по-добра прогнозност на бюджета на НЗОК В случай на болничен престой здравноосигурените лица, които искат конкретни допълнителни услуги/консумативи, ще могат да доплащат, но при ясен регламент. Болниците, клиниките и кабинетите, които лекуват пациент по пътека, финансирана от НЗОК, ще трябва да предоставят съответните медицински услуги без да приемат плащания или доплащания. Това е заложено в проекто-промени в Закона за лекарствените продукти в хуманната медицина. Всички дейности и услуги, които осигуреното лице може да поиска отделно, ще бъдат описани, както редът за тяхното получаване, в наредба на министъра на здравеопазването. “По този начин се спомага за разрешаването на дългогодишния проблем с нерегламентираните плащания на пациентите за оказваната им медицинска помощ в рамките на задължителното здравно осигуряване и свързаните с нея допълнителни услуги”. Това се посочва в мотивите към законодателните промени, които от днес – 20 август, са обект на обществено обсъждане. За да се гарантират правата на пациентите на навременна медицинска помощ, в закона се определя срок за извършване от НЗОК на експертиза при скъпоструващи лекарствени продукти. Освен това, с цел постигане на максимална прогнозност на бюджета на здравната каса, ще се събира информация за цените на медицинските изделия, които се доставят на българския пазар от трети страни. Информацията ще се предоставя на възложителните на обществени пръчки и до нея достъп ще има само Министерството на здравеопазването. Целта е да се формира държавна политика в областта на медицинските изделия. Преценката за недостатъчност от определена болнична медицинска помощ ще се прави от Изпълнителна агенция “Медицински надзор”и ще се отразява и Националната здравна карта, предвиждат още промените. С това се цели обективност на преценката съобразно реалните потребности на населението от медицинска помощ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.19", "title": " Доплащаме за лечение по официални тарифи\t"}
{"url": "https://trud.bg/airbnb-%d1%81%d1%8a%d0%b1%d1%83%d0%b4%d0%b8-%d1%82%d1%8a%d1%80%d1%81%d0%b5%d0%bd%d0%b5%d1%82%d0%be-%d0%bd%d0%b0-%d0%b6%d0%b8%d0%bb%d0%b8%d1%89%d0%b0-%d0%b2-%d0%b3%d1%8a%d1%80%d1%86%d0%b8%d1%8f/", "text": "Много от собствениците са китайци и руснаци След десетгодишно падане на цените на апартаментите в Гърция на фона на дълбоката рецесия, секторът на недвижимите имоти в южната ни съседка преживява възраждане. То е стимулирано и от платформата за отдаване под наем за краткосрочно настаняване Airbnb, казват експерти и местни жители, цитирани от AFP и Le Figaro. Чрез Airbnb се отдават стотици апартаменти от атинския квартала Кукаки, който се намира на един километър от Акропола. Размерът на наемите там се е удвоили през последните години, а много семейства под наем са принудени от собствениците да напуснат, за да отдават апартаментите чрез Airbnb. Мълниеносното увеличаване на търсенето в Airbnb във всички части на Гърция наложи приемането на правила, задължаващи собствениците да декларират приходите си от тази дейност. Ангелос Скиадас, който е председател на Асоциацията на наемателите, казва, че “треската около Airbnb е стигнала дори до предградията на Атина, които не са интересни за туристите”. “Собствениците смятат, че Airbnb е решение на всички проблеми, някои използват платформата, за да оказват натиск на наемателите” и да увеличават наема, подчертава той. Това води до недостиг на жилища, особено на туристическите острови, където чиновници, преподаватели и студенти вече не намират достъпно жилища след месец май – началото на туристическия сезон. Хотелиерите считат, че положението е “неконтролируемо” – 76 хил. имота в Гърция са обявени на сайта на Airbnb, показва изследване на компанията Grant Thornton по поръчка на Гръцката камара на хотелиерите. Изследването показва повишаване на наемите с 9,3% през 2018 г., което засяга преди всичко хората с ниски доходи, пенсионерите и семействата с един родител. Но мненията остават разделени. Стратос Парадиас, председател на Асоциацията на собствениците, подчертава, че споделянето на жилища чрез Airbnb “възроди сектора”. Между 2008 г. и 2017 г. цените на недвижимите имоти са намалели с над 40% и започнаха да се повишават едва миналата година, сочат данни на Гръцката национална банка. Отдаването на жилища чрез Airbnb е допринесло за рекордния туризъм, който Гърция регистрира през последните години. “Посетителите вече се възползват от достъпните цени”, допълва Стратос Парадиас. Чрез Airbnb под наем дават 8 хил. жилища в центъра на Атина на средна цена от 67 евро на нощувка, като 1200 от тях се намират в близките до Акропола квартали. Сред собствениците им има стотици чужденци, най-вече китайци, руснаци и израелци, които са се възползвали от програмата “златна виза”, която дава право на пребиваване при закупуване на имот на стойност над 250 хил. евро.", "date": "2019.08.19", "title": " Airbnb събуди търсенето на жилища в Гърция\t"}
{"url": "https://trud.bg/%d1%81%d0%b0%d1%89-%d1%82%d0%b5%d1%81%d1%82%d0%b2%d0%b0%d1%85%d0%b0-%d0%ba%d1%80%d0%b8%d0%bb%d0%b0%d1%82%d0%b0-%d1%80%d0%b0%d0%ba%d0%b5%d1%82%d0%b0-%d1%81%d1%8a%d1%81-%d1%81%d1%80%d0%b5%d0%b4%d0%b5/", "text": "Съединените щати обявиха, че вчера са извършили успешно изпитание на конвенционална крилата ракета с наземно базиране и със среден обсег, съобщиха световните агенции. Тестът на ракета с подобен обсег би бил невъзможен по силата на Договора за ликвидиране на ракетите със среден и малък обсег, от който Вашингтон се оттегли в началото на месеца, след като обвини Русия, че го нарушава. Москва отхвърля обвинението. Ракетата, изстреляна от остров Сан Никълъс край Калифорния, успешно порази целта си след полет от над 500 км, се казва в комюнике на Пентагона, цитирано от Ройтерс. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.19", "title": " САЩ тестваха крилата ракета със среден обсег"}
{"url": "https://trud.bg/%d0%bf%d0%b0%d1%82%d1%80%d0%b8%d0%be%d1%82%d0%b8%d1%87%d0%b5%d0%bd-%d1%84%d1%80%d0%be%d0%bd%d1%82-%d0%b2%d1%8a%d0%b7%d0%ba%d1%80%d1%8a%d1%81%d0%b2%d0%b0-%d0%b7%d0%b0-%d0%bc%d0%b5/", "text": "Започнали са усилени преговори между НФСБ и ВМРО за издигане на общи кандидати за кметове. “Труд” научи, че за сега договорките за местните избори са напреднали за трийсетина големи общини. Сред тях са София, Стара Загора, Русе, Велико Търново, Сливен, Благоевград, Варна, а за Пловдив е ясна кандидатурата. Тя е на Славо Атанасов (НФСБ), който ще е основния конкурент в надпреварата на издигнатия от ГЕРБ Здравко Димитров. На миналите избори Атанасов загуби балотажа с по-малко от 1000 гласа срещу Иван Тотев. Атанасов вече обяви, че е отворен за подкрепа и от други демократични партии, но най – вече ще разчита на пловдивските граждани. “Водят се преговори за общи кандидатури на НФСБ и ВМРО за кметските избори, уточняваме населените места”, потвърди пред “Труд” лидерът на НФСБ Валери Симеонов. “Естествено, на много места ще се явяваме заедно, като за Пловдив няма никакво съмнение. Има още няколко големи града и мога да кажа, че имаме разбиране”, обясни още той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.19", "title": " „Патриотичен фронт” възкръсва за местните избори\t"}
{"url": "https://trud.bg/%d0%b3%d0%be%d1%80%d1%81%d0%ba%d0%b8-%d0%bf%d0%be%d0%b6%d0%b0%d1%80-%d0%bd%d0%b0%d0%bb%d0%be%d0%b6%d0%b8-%d0%b5%d0%b2%d0%b0%d0%ba%d1%83%d0%b0%d1%86%d0%b8%d1%8f-%d0%bd%d0%b0-%d0%bd%d0%b0%d0%b9-%d0%bc/", "text": "Властите на испанските Канарски острови съобщиха, че разраснал се горски пожар в планинската част на големия остров Гран Канария, с пламъци, високи 50 м и заплашващ природния парк „Тамадаба“, е принудил спасителните служби да евакуират най-малко 9000 души, предаде ДПА. Испанската телевизия Ер Те Ве Е съобщи, че са били евакуирани жителите на 50 селища югозападно от столицата на островите – Лас Палмас. Президентът на Канарските острови Анхел Виктор Торес заяви, че 1000 пожарникари са изпратени на остров Гран Канари. Заради високите температури и ниската влажност в планините на острова е много трудно да бъде контролиран „изключително агресивният“ огън, каза също ръководителят на регионалното правителство. 14 специализирани самолета ще се включат в борбата с пламъците, обхванали 6000 хектара гори. Гасенето се затруднява от коварни пориви на вятъра, които подпалват вторични огнища.  Само вчера са били използвани 800 000 литра вода за гасенето на огъня. Телевизионните кадри показаха пожарникари с големи маркучи да тичат сред горящите дървета в опит да загасят пламъците. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.19", "title": " Горски пожар наложи евакуация на най-малко 9000 души на Канарските острови"}
{"url": "https://trud.bg/%d1%81%d0%b2%d0%b5%d1%82%d0%be%d0%b2%d0%b5%d0%bd-%d0%be%d1%82%d1%80%d0%be%d0%b2%d0%b8%d1%82%d0%b5%d0%bb-19-%d1%81%d1%8a%d1%81-%d1%81%d0%b5%d1%80%d0%b5%d0%bd-%d0%b4%d0%b2%d1%83%d0%be%d0%ba%d0%b8%d1%81/", "text": "България е на 19-то място в световния топ 20 на най-големите замърсители със серен двуокис, показва годишният доклад на неправителствената организация “Грийнпийс”. Според анализа през 2018-а страната ни е изхвърлила 350 000 тона серен диоксид (SO2) в атмосферата на планетата. Така тя е единствената държава-членка на Европейския съюз, която се нарежда сред първите 20 в класацията. Пред “Труд” Меглена Антонова от “Грийнпийс-България” обясни, че в доклада за първи път са включени снимки от няколко спътника на американската космическа агенция НАСА. Сателитите са заснели “най-горещите точки” в света, където се изхвърля SO2. У нас това са местата, където работят топлоелектрическите централи, които горят въглища за производство на енергия. Става дума за ТЕЦ-овете в Маришкия басейн, където работят държавната ТЕЦ “Марица Изток” 2 и така наречените американски централи “Марица Изток” 1 и “Марица Изток” 3 – заедно със свързания с бизнесмена Христо Ковачки ТЕЦ “Бобов дол” през 2018 г. са отделили 205 000 тона серен диоксид (виж стр. 3). Тоест близо две трети от вредните емисии в България. Като проблемно място в доклада е посочена и друга централа, сочена за собственост на Ковачки чрез офшорна фирма – “Брикел” в град Гълъбово. Според данните на “Грийнпийс” тази ТЕЦ е изхвърлила в атмосферата 85 000 тона SO2. В края на юли Европейската комисия заведе дело срещу България за превишаване на нормите за серен диоксид в района на Гълъбово. Според доклада сериозно замърсяване през 2018 г. е причинила и ТЕЦ “Варна”, която отговаря за студения резерв на страната. По повод делото на ЕК срещу България от МОСВ вече заявиха, че от години е налице значително намаляване на общите емисии на вредни вещества и в частност на серен диоксид. От ведомството са категорични, че към момента единствено в Гълъбово продължава да има проблеми с постигане на европейските изисквания за SO2. ТЕЦ-ове на Ковачки на 33-то и 98-о място по замърсяване В доклада на “Грийнпийс” има и класация на централите. В нея фигурират и две, свързани с Христо Ковачки – на 33 място е ТЕЦ “Брикел”, а на 98 е ТЕЦ “Бобов дол”. ТЕЦ “Бобов дол” и още една централа на Ковачки – “Топлофикация-Перник”, са най-често глобяваните у нас заради превишаване на вредните емисии. Само за последните 2 години “Топлофикация – Перник” и TEC “Бобов дол” са санкционирани с над 160 хил. лв. От началото на 2017 г. досега само на ТЕЦ “Бобов дол” Районната инспекция по околната среда и водите (РИОСВ) е наложила санкции в размер на 102 хил. лв. за различни нарушения, включително 50 хил. лв. за депониране на отпадъци. Компанията е глобена и че изпуска непречистени води, че експлоатира инсталацията без сероочистка повече часове от разрешеното и не извършва непрекъснати измервания на обема на димните газове. В същото време другата ТЕЦ на Ковачки – “Брикел” в Гълъбово, трябваше да спре работа още в края на 2010 г., след като комплексното й разрешително изтече четири години по-рано, когато тя изразходи допълнително позволените є 20 хил. часа без сероочистващи инсталации.  РИОСВ – Стара Загора дори издаде заповед за спиране, а съдът я потвърди. След протести на работниците правителството остави два от блоковете да работят, за да не остане градът без отопление. Преди месец снимки в социалните мрежи показаха огромен прашен облак в района, а от РИОСВ – Стара Загора обявиха, че санкционират ТЕЦ “Брикел”. Имаше и кадри как камион с чуждестранна регистрация разтоварва боклуци в “Брикeл” – Гълъбoвo. Тогава експерти коментираха, че у нас въобще не трябва да има внос на отпадъци за горене. Те настояха за проверка как товарът е стигнал до Гълъбово и с какви документи. Това не е единственият опит на Ковачки да използва боклук в централите си. През миналата година ТЕЦ “Сливен” получи разрешително за изгаряне на неопасни отпадъци – т.нар. RDF (refuse-derived fuel). Такива инвестиционни намерения вече са заявили от ТЕЦ “Бобов дол”, “Топлофикация – Перник” и “Брикел” в Гълъбово. Експерти предупреждават, че тези инсталации крият нов риск за екологията в тези райони. Още едно проучване на “Грийнпийс”, но от 2016 година показва, че държавната ТЕЦ “Марица Изток 2” и ТЕЦ “Бобов дол” са сред 30-те най-вредни за здравето на хората и отговорни за климатичните промени въглищни електроцентрали в Европа. В доклада се казва още, че ТЕЦ “Марица изток 2” е отговорна за 730 преждевременни смъртни случая, което я поставя на второ място в ЕС, а на ТЕЦ “Бобов дол” се падат 470, което й отрежда шесто място. МОСВ пред “Труд”: Обективни са нашите данни През 2018 година в три общини е отчетено превишаване на SO2, съобщиха официално пред “Труд” от Министерството на околната среда и водите (МОСВ). Става въпрос за Гълъбово, Димитровград и Перник. “Данните от измерванията са единственият обективен начин да се определи дали дадено населено място е подложено на въздействието на определен замърсител, в случая – серен диоксид. Всички останали подходи, включително използването на математически модели, са неточни”, уточняват от ведомството. И добавят: “С изключение на община Гълъбово, превишенията са в рамките на допустимия от законодателството брой. Що се отнася до Гълъбово превишенията, регистрирани в тази община, се дължат на разположените на малка площ четири големи топлоелектрически централи. При определени обстоятелства, включително неблагоприятни климатични условия, се получава натрупване на високи концентрации на серен диоксид и съответно – превишаване на определените норми. Отбелязваме също, че не е задължително превишенията на нормите за серен диоксид да се регистрират единствено около ТЕЦ-овете. Наличието на топлоцентрала е едната възможност за генериране на високи нива на серен диоксид. Но превишения се регистрират и в населени места, в които през зимния период, основно по социални причини, домакинствата използват за отопление големи количества въглища и брикети с високо съдържание на сяра.” Меглена Антонова от “Грийнпийс България” пред “Труд”: В страната ни има три „горещи точки”  – Г-жо Антонова, как страната ни да се справи със замърсяването със серни оксиди?  – Има нужда от повече инициатива от българските институции. От една страна да се оценява кумулативният ефект на замърсяването. Когато си говорим за замърсяване в даден район, където има концентрирано производство на електричество от въглища, има нужда от оценка на общото замърсяване от всички централи. Министерството на околната среда и водите казва за замърсяването със SО2, че всяка от централите изпълнява комплексните си разрешителни и не е в нарушение на нормите. Ние се съгласяваме с това за повечето ТЕЦ-ове. Но не се отчита, че централите, разглеждани колективно като източник на SO2, реализират много голямо замърсяване. Отделно европейската енергетика като сектор върви в посока за намаляване на използването на изкопаеми горива и преминаване към нови източници на енергия като възобновяемата. – Кои са трите горещи точки на замърсяване в България?  – Това са трите централи “Марица Изток”, ТЕЦ “Бобов дол” и ТЕЦ “Варна”. – Какво трябва да се направи?  – Нужна е централизирана политика, за да намалее производството на въглища. Вероятно за дадени ТЕЦ като “Бобов дол”, която е над 50-годишна, това ще означава затваряне. За другите по-нови централи като “Марица Изток” 1,2,3 трябва да започне да се мисли за инвестиции. За подобряването им дългосрочен план за намаляване на емисиите. Но ако това не е икономически изгодно за тях е добре да се мисли каква е стратегията за затварянето им. Европа смята, че 2030 г. е подходящ хоризонт за затварянето на голяма част от въглищните производства. Време е България да започне да мисли в тази посока. Вече има държави от ЕС, обявили дати за затваряне на тези производства. Такива са Германия, Холандия. – Кой е най-големият замърсител в България?  – Когато си говорим за серни диоксиди, можем да кажем, че това са въглищата и изгарянето им. Такъв пример е ТЕЦ “Марица Изток” 2 (държавната централа в Маришкия басейн – б.а.), тъй като има голямо производство. Също ТЕЦ “Брикел, който е с много стара инсталация. Такива са двете американски централи Марица Изток 1 и 3 – те също отчитат сериозно замърсяване. – Какво е качеството на въздуха в България?  – В България има нужда от много подобрения. Основно в районите, където има производства. Редовно получаваме снимки от хора, живеещи в такива региони. Конкретно в Гълъбово виждаме доста често обгазяване на града и смятаме, че е нужно да се вземат по адекватни мерки. – Как ще коментирате заведеното дело от ЕС срещу България заради замърсяването със SO2?  – България отдавна знае, че ЕС ще вземе сериозни мерки. В крайна сметка се получава, че ние като данъкоплатци ще плащаме заради това два пъти – от една страна е здравният разход, а друга страна ще плащаме глобите, наложени от ЕС.", "date": "2019.08.19", "title": " Световен отровител 19 със серен двуокис е България (обзор)\t"}
{"url": "https://trud.bg/%d1%86%d1%8f%d0%bb%d0%b0%d1%82%d0%b0-%d1%82%d0%b5%d1%80%d0%b8%d1%82%d0%be%d1%80%d0%b8%d1%8f-%d0%bd%d0%b0-%d0%be%d0%b1%d0%bb%d0%b0%d1%81%d1%82-%d0%bf%d0%b5%d1%80%d0%bd%d0%b8%d0%ba-%d0%b5-%d0%be%d0%b1/", "text": "На заседание на Областната епизоотична комисия в Перник бе взето решение цялата територия на област Перник да бъде обявена за санитарна зона. Мярката се предприема, за да не се допусне заразата от Африканска чума по свинете /АЧС/ в региона, предаде „Канал 3“. Собствениците на прасета, отглеждани в стопанства тип „заден двор“, са призовани до 10 септември да предприемат доброволното им умъртвяване. Всеки стопанин, който се погрижи за своите животни, консервира месото им и обезпаразити и дезинфекцира помещенията, в които са били, ще получи сумата от 300 лв. за обезпечаване на санитарно-хигиенните действия, заяви областният управител Ирена Соколова. Тя отбеляза, че грижата за здравите прасета в момента, както и за възстановяването на популацията през следващата пролет, изисква предприемането на превантивните действия. На заседанието бе посочено, че Перник е сред трите области в страната, които на този етап не са засегнати от заболяването. Съобщено бе, че проба от умряло прасе в земенското село Габров дол е изпратена в сертифицирана лаборатория в София, от която до дни се очаква изясняване на причините на смъртта. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.19", "title": " Цялата територия на област Перник е обявена за санитарна зона заради чумата"}
{"url": "https://trud.bg/%d0%bf%d1%83%d1%82%d0%b8%d0%bd-%d0%bf%d1%80%d0%b8%d1%81%d1%82%d0%b8%d0%b3%d0%bd%d0%b0-%d0%bd%d0%b0-%d0%bf%d0%be%d1%81%d0%b5%d1%89%d0%b5%d0%bd%d0%b8%d0%b5-%d0%b2%d1%8a%d0%b2-%d1%84%d1%80%d0%b0%d0%bd/", "text": "Руският президент Владимир Путин пристигна в лятната резиденция на френския президент Еманюел Макрон – Форт Брегансон, предава TACC. Путин бе посрещнат от Макрон и съпругата му Бриджит в двора на резиденцията. Руският държавен глава първо се обърна към съпругата на френския лидер, подарявайки й букет цветя в пастелно розови цветове, а след това се ръкува с Еманюел Макрон. По-рано френските медии съобщиха, че първата дама на Франция е получила контузия на ръката по време на ваканцията, която президентската двойка прекарва във Форт Брегансон. В събота тя се появи на събитие, отбелязващо 75-годишнината от освобождението на града с превръзка на ръката. На срещата с руския президент в понеделник тя излезе на среща без превръзка. Както уточни по-рано Юри Ушаков, помощник на президента на Руската федерация по международни въпроси, всички планирани преговори в различни формати ще се проведат в крепостта. Според него френската страна предлага да започне дейностите по предстоящото посещение с пресконференция. След това ще се проведат преговори между лидерите в състава на малки делегации. По-специално Русия ще бъде представена от външния министър Сергей Лавров, помощника на президента Юрий Ушаков, прессекретаря на президента Дмитрий Песков и руския посланик във Франция Алексей Мешков.. След това ще се проведе вечеря, на която членовете на делегациите са поканени. Ушаков не изключи, че руският лидер, следвайки резултатите от преговорите, може отделно да общува с журналистите от Русия и да отговаря на техните въпроси. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.19", "title": " Путин пристигна на посещение във Франция"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-463/", "text": "Световен отровител 19 със серен диоксид е България 350 000 тона от отровния газ изхвърлила страната ни в атмосферата през 2018 г.         Доплащаме за лечение по официални тарифи С Наредба на здравния министър ще се избегне нерегламентираното даване на пари.               Задължителен ли е медицинският преглед, когато започваме работа Трудово-правна консултация на „Труд“.           Химическата кастрация може да направи мъжа хомосексуалист и дори педофил Платените соросоиди, насаждащи джендъризма, бавно убиват нацията ни, казва медикът проф. Иван Козовски в интервю за „Труд“.         Българската история – 1300 минус 45 години Политиката и пропагандата трябва да бъдат изритани грубо от даскалото – коментар на Емил Спахийски.           Чистка на античност по време на лято Преди да изтече крайният шестмесечен срок от Договора от Преспа, в Скопие се захванаха да махат всички знаци за принадлежност към елинската култура – анализ на Костадин Филипов.             Политолог в екипажа Силует на Калоян Методиев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.19", "title": " Вижте акцентите в броя на вестник „Труд“ във вторник, 20 август 2019"}
{"url": "https://trud.bg/%d1%81%d0%bb%d0%be%d0%b2%d0%b0%d1%88%d0%ba%d0%b0%d1%82%d0%b0-%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0-%d0%b1%d0%b8%d0%b2%d1%88-%d0%b2%d0%be%d0%b5%d0%bd%d0%b5%d0%bd-%d0%b5/", "text": "Генералната прокуратура на Словакия заяви, че бившият словашки военен Мирослав Марчек е убиецът на журналиста Ян Куциак и годеницата му Мартина Кушнирова, предаде ТАСС, като се позовава на Словашкото радио. Марчек се е признал за виновен при разпит в Националната агенция за борба с престъпността през април. От държавното обвинение се надяват да приключи разследването по делото през есента и до края на годината да го внесе в съда. За убийството на Куциак са обвинени петима души, сред които предполагаемият извършител, поръчителят и посредник, осигурявал връзката между тях. В ареста са четирима от тях, които също така са обвинени в подготовка на още три убийства – на адвокат и двама прокурори.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.19", "title": " Словашката прокуратура: Бивш военен е убиецът на журналиста Ян Куциак и годеницата му"}
{"url": "https://trud.bg/%d0%bf%d0%be%d0%bb%d0%b8%d1%82%d0%be%d0%bb%d0%be%d0%b3%d1%8a%d1%82-%d0%b4-%d1%80-%d1%81%d1%82%d0%b0%d0%bd%d0%b8%d1%81%d0%bb%d0%b0%d0%b2-%d0%b1%d0%b0%d1%87%d0%b5%d0%b2-%d0%bf%d1%80%d0%b5%d0%b4/", "text": "Неотдавна и САЩ, и Русия сложиха край на ракетния договор с малък и среден обсег – защо се случи това и какви опасности крие. Какви ще са последствията от глобалното противопоставяне между САЩ и Китай и търговската война на двете държави. Геополотическата игра в Сирия също не спира, какво се случва там. Какви са възможните варианти за развитие и след газовият сблъсък Анкара – Никозия. По всички тези въпроси разговаряме с политолога д-р Станислав Бачев.  – Какви опасности и колко сериозно за света е денонсирането от страна на САЩ и Русия на Договора за ракетите със среден и малък обсег на действие? Трябва ли да се страхуваме след края на ракетния договор, г-н Бачев?  – Едностранното напускане на договора и отказът от диалог потвърждават тезата, че Съединените щати не остават в договор, от който вече нямат полза. А трябва да се направи необходимата ретроспекция и да се поясни, че преди 32 години, когато Рейгън и Горбачов подписват договора, той е в изключителна полза на Вашингтон. Добре известно е, че Договорът за ракети със среден и малък обсег обхваща въоръжение, разположено на земя, но не и по море. Щатите запазиха своята най-голяма сила, а именно флота, докато основната сила на Съветския съюз изчезва. В настоящето, когато вече се доказа неколкократно, че Русия разполага с оръжия, които не нарушават споразумението, но парират предимството на САЩ, този договор стана неизгоден. Възможността за разполагане на американски ракети в Европа поставя под опасност както държавите-домакини, но и целият ЕС. Остава надеждата, че разумът ще се върне там, където му е мястото – в главите на политиците и респективно в техните действия след това. – Рaзрушaвaнeтo нa тoвa ключoвo пocтижeниe oт прoцeca зa кoнтрoл нaд въoръжaвaнeтo не пocтaвя ли нoвa нeизвecтнa вeличинa в и бeз тoвa cлoжнитe урaвнeния в пoлитикaтa зa cигурнocт?  – Именно наличието на неизвестни величини в международните отношения води до липса на сигурност. Изкуството на дипломация и правене на международна политика изисква предвидимост и последователност между партньорите, за да има стабилност и добър ред. Играчите-аматьори блъскат шахматната дъска и разпиляват фигурите, когато разберат, че са пред мат. Особеното, в случая, е че залогът е сигурността на европейските граждани, а гросмайсторът стои отвъд океана. – Чуват се все повече гласове eврoпeйцитe дa ce зaмиcлят пo-ceриoзнo зa coбcтвeнитe cи възмoжнocти зa прeдприeмaнe нa oтвeтeн удaр – и бeз aмeрикaнцитe. Настъпило ли е времето за това или са само мечти?  – Въпросът за обща европейска армия има дълга десетилетна история и вероятно още дълго време няма да намери своя отговор, въпреки очевидната необходимост. Сентенцията гласи, че този, който направи от оръжието си плуг, сега работи за онези, които запазиха оръжията. Европа и идеята за нация е тема, върху която разсъждават много философи и анализатори през последните 70 години. И ако това е трудно постижим блян, то наличието на Европейски съюз е факт. И както всеки друг съюз – има нужда от защита. Проблемът е, че защитата идва отвън и се изразява в присъствието на над 60 000 американски военнослужещи в държави от съюза. Закономерно е, ако ЕС иска да придобие завършена форма да има възможността да се пази сам, защото когато външна държава е опряла оръжие в гърба, може да се говори за всичко, но не и за независимост. Има ли европейски войски в САЩ? Ако няма, то няма и реципрочност, а нужда след края на Студената война също няма. Приятелството на Вашингтон ще тежи все повече на ЕС, особено в новия пост-американски глобален ред, който ще настъпва все повече в ежедневието. Щатите страдат от творението, в което и те имат участие, но вече не могат да контролират, но могат да срутят, ако решат. Не трябва да се забравя, че големите империи, никога не слизат от сцената без последствия, дори процесът да трае десетилетия. – Между другото, глобалното противопоставяне между САЩ и Китай не спира, а търговската война на двете държави може да има страшни последствия. Какви ще са те?  – Двете най-големи икономики страдат от тази война, Тръмп играе хазартно и разчита, че Китай ще мигне пръв. Проблемът е, че Китай не е сам, а действията на американския президент по скоро го дискредитират международно. От известно време насам в Щатите се наблюдават сериозни сигнали за рецесия, които са прикривани от официалните власти. Лихвите по депозитите, наливането на повече пари в системата, вдигането на тавана на дълга са само част от симптомите, и властите там го знаят. Да не забравяме, че предстоят президентски избори и всичко циркулира около тях, включително и това икономиката да издържи. Когато големите се карат, страдат всички останали, но може би това е пътя към пречистването – чрез криза към утвърждаване на нов устойчив ред. – Китай вече съзря в неколкоседмичните протести в Хонконг опит за „цветна революция“. Каква смятате, че може да е целта – дестабилизация на управата там, опит за връщане към западния свят или нещо друго?  – Протестите в Хонконг не са спонтанен изблик на току-що просветлени протестиращи. Те са част от модел, който виждаме и в Москва, и който сме виждали в годините назад. Целта на организираните протести е отслабване и намиране на разделителни линии, както в Русия, така и в Китай, които продължават да задълбочават своето стратегическо партньорство. Създаването на горещи точки е част от репертоара за наказване и оказване на натиск, а в случая се свързва с вече споменатото преформатиране на световния ред, което е голямата игра. Китай не е Украйна, нито Грузия, така че настоящите събития ще си останат на ниво опит, камъче в обувката, което ще бъде извадено. А когато се коментира връщането към западния свят, е същото като да се говори за евро-атлантически ценности – няма такова нещо. – Защо мислите така?  – Има общочовешки ценности. Светът не започва със западния свят, който освен всичко хубаво, е дал и доста лоши неща, например колониалното робство, първите концлагери и т.н. Както правилно отбелязва американският политолог Франсис Фукуяма, Китай е първата световна цивилизация, която изобретява модерната държава, а това се случва осемнайсет века преди да се направи в Европа. – В Близкия Изток също ври и кипи, какво става в Сирия – в последните седмици там се разиграва изключително сложна геополитическа игра, в която са замесени най-значимите глобални и регионални играчи? Най-неясна е ситуацията в провинция Идлиб, където контрола върху радикалните терористични групировки там е труден. Политическите маневри между Русия и Турция по казуса с Идлиб са сложни. Какви са интересите на всеки от засегнатите там?  – Голямата геополитическа игра в Сирия започна още преди 8 години с предизвикването на Арабската пролет и също попада в обхвата от конфликти, които се създават, за да не бъдат разрешавани. В основата са както стратегически, така и енергийни интереси. Сирия беше мястото, където нагледно се видя, че авторитетът на Вашингтон подлежи на съмнение, а Русия показа, че без нея вече не може да има договаряне по нито един световен въпрос. Руската доминация, изразена както военно, така и инфраструктурно, не може да позволи да има големи изненади там. Желанията на Турция за създаването на буферна зона ще създаде опасен прецедент по нарушаване на териториалната цялост на една държава. Подобен рисков прецедент бе създаден в Косово преди десетилетие, затова трябва да се внимава да не бъде отворена още една кутия на Пандора. – Какво предстои за властта в Сирия, възможно ли е тя да се раздели с територии в Северната част на страната?  – Разумно и реалистично е да се мисли в посока, че териториални промени в ущърб на цялостта на Сирия няма да има. Усилията, които бяха необходими в продължение на години за възстановяване на държавния контрол и ликвидирането на Ислямска държава, не предполагат Русия или Иран да допуснат първо, нарушаване на териториалната цялост на Сирия, а в друга посока – нито една държава не би подкрепила оформянето на легитимна кюрдска държава. – Недалече оттам – около Кипър, е газовият сблъсък Анкара – Никозия, към който се прибавя и Атина. Проучването на газовото находище около кипърското крайбрежие е на път да вдигне напрежението на макс и заради газовата блокада, наложена от ЕС на Турция. Какви са възможните варианти на развитие там?  – Турция е сама в това свое начинание. Амбициите надминават реалните възможности. Проучванията отнемат години, а тук въпросът е политически, в полето на геоенергетиката. Без силна външна подкрепа подобни проекти нямат шанс, а този казус в момента не е сред приоритетите нито на Русия, нито на друга държава, която би подкрепила Турция. И всъщност, въпросът трябва да се разглежда именно като част от този модел, както е отбелязвано и друг път – като част от играта между САЩ и Русия. Интересен момент е, че подобен конфликт се случва в рамките на страни от НАТО, и очевидно не може да бъде овладян ефективно. И е логично в по-голям контекст и с още условия задаването на въпроса – до кога и до колко Турция ще има нужда от НАТО? – В последните дни се пускат новини за нарушаване на въздушното пространство на Гърция от страна на Турция. Може ли това да доведе до ескалация на напрежението?  – Не, до ескалация няма как да се стигне. Няма кой отвън да санкционира положително подобен развой, а и не е в интересите и на двете държави поотделно. Безсмислено е да се нарушават съществуващите добри икономически отношения, включително в туризма. Такава е играта, а дрънкането на оръжия е част от репертоара. – И накрая една друга тема, която повече развесели света, отколкото да го ядоса – как ви се стори новината, че Тръмп е проявявал интерес да купи най-големия остров на Земята – Гренландия, който е автономен район на Дания? Колко сериозно може да бъде такова намерение и каква може да е целта му?  – Датските власти и политически елит от всички цветове реагираха с пълна сериозност и много адекватно, че времената, когато земя и хора са се продавали, са отдавна отминали. Но ако трябва да се влезе в тона на развеселеност ние имаме много подходяща поговорка – гладна кокошка просо сънува. Тръмп още от предизборната си кампания прави „Америка отново велика“, с рекламни шапки, произведени в Китай. Може би това, че изборите за президент наближават стремително, извиква желания освен за продажба на оръжия и намеса в чужди държави, но и методи за реално положително оставане в паметта на американската история. Както от времената, когато Аляска бе откупена от Русия. – А такъв апетит на Вашингтон спрямо Гренландия новост ли е?  – Такъв апетит на Щатите не е новост. През 1946 г. правителството на САЩ предлага 100 млн. златни долара на Дания, пак неуспешно. Още по-рано в историята, през 1917 г. все пак има успешно извършена сделка за територия с Дания – Американските вирджински острови, откупени за 25 млн. $, с днешна равностойност около 500 млн. Взимайки предвид и други територии, откупувани в годините от САЩ, дори част от континенталната територия, това е начин на мислене, който е в рамките на нормата. Дори на нас като европейци да ни се вижда чуждо като манталитет. – На фона на световните новини изведнъж се появихме и ние с коментар в Ню Йорк Таймс за хакерската атака над НАП, за която изданието посочи, че имала „почерка на руското военно разузнаване“. Как приемате едно такова твърдение?  – Кой би могъл да спори със стожера на свободното слово и непропагандната мисъл? Щом Ню Йорк Таймс казва, кои сме ние, за да се усъмним. Съмнението е само за тези, които търсят истината и задават въпроси. За всички останали има т.нар. мейнстрийм медии. Което не означава, че четящият и разбиращ човек не трябва да чете и другата гледна точка, колкото и пречупена да е тя. Нашият гост  Станислав Бачев е роден през 1991 г. в Шумен. Завършва История в Шуменския университет „Епископ Константин Преславски”. Доктор по политология във Варненски свободен Университет „Черноризец Храбър”, специалист по международни отношения и геоенергетика. Неотдавна издаде първата си монография „Геоенергетиката в отношенията ЕС-Русия в началото на XXI век”.", "date": "2019.08.19", "title": " Политологът д-р Станислав Бачев пред „Труд“: Евроатлантически ценности ли? Няма такова нещо!\t"}
{"url": "https://trud.bg/%d0%b2%d0%b5%d1%80%d1%81%d0%b8%d1%8f-%d0%b6%d0%b5%d1%80%d1%82%d0%b2%d0%b8%d1%82%d0%b5-%d0%be%d1%82-%d0%bd%d0%b5%d0%b3%d0%be%d0%b2%d0%b0%d0%bd-%d1%83%d0%b1%d0%b8%d1%82%d0%b8-%d0%be%d1%82-%d1%80%d0%be/", "text": "Загиналите са възрастни, а не млади хора Сравняват ДНК от намерените човешки останки с базата данни на Института по криминалистика на МВР  Проверката в базата данни на МВР за издирвани хора засега не е открила кои са убитите мъж и жена, чиито останки бяха открити в събота и неделя в язовира край софийското село Негован. Все още жертвите не са идентифицирани, като засега се знае само, че са на зряла възраст, а не млади хора. “Под ръководството на Софийска градска прокуратура се извършва анализ на всички обявени в предходните месеци лица за издирване. Това не е единствената версия за работа. Възможно е лицата да са убити от родственик и да не са били обявени за изчезнали”. Това заяви Румяна Арнаудова, говорител на главния прокурор. Тя обясни, че в Института по криминалистика към МВР се поддържа база данни с ДНК материал от различни граждани. “Ще се извърши сравнителен анализ дали тези лица са известни и има ли в базата данни техен ДНК материал. Надяваме се оперативно-издирвателните мероприятия да доведат до разкриване първо на самоличността на жертвите, а след това и на извършителя на престъплението”, каза още прокурора Арнаудова. Тя посочи, че са открити множество човешки останки в 3 бидона и 5 чувала. “Едното от откритите тела е на жена, за другото все още съдебно-медицинската експертиза не е посочила какъв е полът на жертвата”, допълни говорителят на главния прокурор. Както писа “Труд”, в събота привечер бе открит човешки череп, а по-късно вечерта и на другия ден останалите чували и бидони. Преди разчленяването на телата и двете жертви са били убити с огнестрелно оръжие, като в главата на предполагаемия мъж е имало 3 куршума. И днес продължиха огледите в района около язовира. Водолази търсеха по дъното следи, които да помогнат за разкриването на убийството. В околността са намерени разкъсани и изоставени дрехи и дамско бельо, но районът е посещаван много от рибари и туристи. Местни хора от Негован съобщиха днес, че на 11 август във фейсбук група на селото се появило съобщение със снимка, че край язовира е намерено дамско портмоне с личната карта на жена на име Гергана Б. Х. Разследващи отказваха да коментират дали вече са проверили тази информация. Полицаите от отдела за тежки престъпления в София казват, че по принцип извършителите на убийства и разчленявания на жертвите се разкриват бързо. В основата си това са битови драми, най-честите случаи са между роднини, но е имало и между съученици и близки приятели. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.19", "title": " Версия: Жертвите от Негован убити от родственик, той не ги търси (обзор)\t"}
{"url": "https://trud.bg/%d0%bf%d1%80%d0%be%d0%b3%d1%80%d0%b5%d1%81%d0%b8%d0%b2%d0%bd%d0%be-%d0%bb%d0%b8%d0%b1%d0%b5%d1%80%d0%b0%d0%bb%d0%bd%d0%b8%d1%8f%d1%82-%d0%b7%d0%b0%d0%b3%d0%be%d0%b2%d0%be%d1%80-%d1%81%d1%80%d0%b5/", "text": "У нас и в Европа CNN е „Америка“, но в САЩ се срина тотално Миналата сряда, на 14 август, авторитетната американска организация за разследваща журналистика Project Veritas, публикува повече от 1000 страници вътрешна документация на корпорацията, която поддържа Google. Публикува и обширно интервю с доскорошния неИн служител Захари Ворхайс, който бие камбаната на обществената тревога, разкривайки стряскащи антидемократични практики, насочени срещу свободата на словото и конституционните права на гражданите. В САЩ вече наричат тези разкрития „Сноудън моментът за Google“. Стотиците документи, които Ворхайс предостави на държавните институции и обществото, свидетелстват, че Google и видео-платформата YouTube целенасочено и безскрупулно манипулират алгоритмите си така, че да цензурират мнения, медии и говорители, които изразяват ценности и гледни точки на християнството, консерватизма, привържениците на Републиканската партия на САЩ и на политиката на президента Доналд Тръмп. Има „черни списъци“ на личности, учени и медии, които не споделят прогресивно-либералните политически тези. Алгоритмите на търсене са програмирани така, че да промиват мозъците в духа на джендър-идеологията и расистката „политика на идентичностите“, насаждани от соросоидите. Известно у нас е вече, че при изписване в англоезичната версия на търсачката на думите „мъжете могат…”, по подразбиране google подсказва: „да раждат бебета“, „да имат месечен цикъл“. През последните две години станаха още много разкрития за злоупотребите на технологичните гиганти, които газят демокрацията, за да прокарват „дневния ред“ на неолибералния глобализъм и интересите на глобалния елит. Наскоро, пред сенатска комисия във Вашингтон свидетелства под клетва и авторитетният психолог проф. Робърт Епстайн (привърженик на Хилъри Клинтън!), който заяви, че в резултат от манипулациите на Google и социалните мрежи Фейсбук и Туитър в полза на Хилъри през 2016 г. са отклонени повече от два милиона гласа. Веднага след изборите през 2016 г. пък, друг google-Сноудън изнесе таен едночасов видеозапис от корпоративната цитадела на Google. Става дума за среща на босовете на корпорацията Сергей Брин и Лари Пейдж с техния висш персонал непосредствено след победата на Доналд Тръмп. Такива срещи се провеждат ежеседмично и са известни на техния корпоративен жаргон като TGIF (Thank God It’s Friday), на български – „Слава Богу е петък“. Видеото разкрива реалност, която не може да бъде омаловажавана просто като „обмен на лични мнения“, както се опитаха да сторят от Google, след изтичането на записа. Става дума за корпоративно съвещание за оценка на политическата ситуация и за набелязване на мерки за противодействие на резултатите от току що проведените демократични избори в САЩ. Освен обидните думи за новоизбрания президент и неговите избиратели, въпросната корпоративна глутница планира и как да се противопостави на нарастващата съпротива в света срещу господството на „суперкласата“ и статуквото на неолибералния глобализъм. Сергей Брин заявява, че повечето хора в корпорацията са разочаровани, а той самият се чувствал дълбоко обиден от избора на Доналд Тръмп, който противоречал на всички ценностни на Google. По-нататък той определя избирателите на новия американски президент като „екстремисти“ и ги сравнява с поддръжниците на фашизма и комунизма. Заявява, че Google и неговите служители трябва да увеличат финансирането на прогресивно-либерални групи. Вицепрезидентът на корпорацията Уолкър на свой ред обявява, че Google и неговите служители трябва да се борят с това. Хората от бившата съветска зона добре знаят перфидната антидемократичност на „партийните организации по месторабота“ от тоталитарното минало. А в по-ново време и зловредната роля на частни фирми, които искат да контролират и насочват вота на избирателите. В случая с Google става дума за нещо далеч по-мащабно и по-опасно. За оруелова действителност. Дори по-лошо – частни корпорации, безконтролни и непрозрачни, се намесват в политиката. Скрити зад фалшивата маска на „политическа неутралност“, задкулисно се опитват да подменят демокрацията, да манипулират общественото мнение, да налагат цензура и да бъркат в главите и душите на хората, за да им натрапват силово „правилни“ мисли и да контролират гласовете им. Заблуждават се тези, които смятат, че всичко това са някакви „американски проблеми“, които не ни засягат. Същите инструменти се използват и у нас за цензура, омаскаряване и атака срещу политически опоненти на сектата на соросоидите, която е локалния аватар на отиващото си статукво на неолибералния глобализъм. Манипулацията и подмяната, която се опитват да направят чрез социалните мрежи и платформи, е почти невидима с просто око и на този етап до голяма степен е неподвластна на правни регулации, които да гарантират свободата и конституционните права на гражданите. Това я превръща в „ядрено оръжие“ срещу свободата и демократичния избор на хората. Изгубвайки битката на терена на демокрацията, силите на глобалисткото статукво се опитват да възстановят контрола си върху властта в САЩ, а оттам и върху процесите в света, чрез дигитален преврат и гьобелсово промиване на мозъци. Към този инструментариум прибягват и защото се провалят в опита си да господстват публичния дискурс в САЩ чрез контролираните от тях традиционни медии – вестници, телевизии. Ако през 70-те години по данни на Pew Research повече от 60% от американците имат доверие на медиите, днес нагласите са диаметрално противоположни. Част от този процес е сгромолясването на прогресивно-либералните медии в САЩ, които изгубиха голяма част от аудиторията и влиянието си в САЩ след като зарязаха окончателно качествената журналистика и се превърнаха в пропагандни рупори на партийната опозиция на демократите и анти-Тръмп хейтърите. Необективността и откровените лъжи, които тиражират денонощно този тип медии откакто на власт е Тръмп, накара общественото мнозинство в САЩ просто да спре да ги чете, гледа и слуша. У нас и в Европа изглежда, че CNN е „Америка“, но в САЩ тази някога славна телевизия се срина по меродавните данни на Nielsen Research за първата половина на тази година на 15-то място по гледаемост в праймтайма, откакто спря да информира хората и поведе открита политическа битка с Тръмп, който изразява ценностите на голяма част от американското общество. Изостава в пъти от влиянието и аудиторията на водещия в САЩ тв новинарски канал Fox News. Някога легендарният New York Times, който символизираше високата кауза на медийната независимост и устоите на демокрацията, днес прилича повече на анти-Тръмп дадзибао. Онзи ден стана ясно, че в изданието са обсъждали, че след като линията на отразяване на Тръмп като „заговорник с руснаците“ се провали, до изборите трябва да го рамкират като „расист“. Дъно на журналистическите стандарти и тържество на примитивната пропаганда. Този процес в по-широк контекст е предмет и на водещите научни анализи в конституционното право на САЩ. Американската правна наука традиционно отделя съществено място на ролята на медиите в демократичното общество. Сред водещите изследвания в последно време се откроява един важен извод – медиите, в цялото им съвременно разнообразие, вече не се разглеждат като безусловен гарант на демокрацията, а все по-често като корпоративен инструмент, който изкривява демократичния процес. В анализите на обширната практика на Върховния съд на САЩ по такива дела, която отдавна се е превърнала в христоматийно четиво за свободата на медиите, тази тенденция се откроява отчетливо. В „славните години на медиите“, както често наричат 60-те и 70-те години на ХХ век, върховните магистрати в поредица от емблематични решения описват ролята на медиите като институция за образоване на гражданите (Richmond Newspapers, Inc. v. Virginia, Cox Broadcasting Corp. v. Cohn), „строител на диалога в обществото“ (Miami Herald Publishing v. Tornillo) и като конституционно защитена „четвърта власт“, която контролира политиците (Nebraska Press Assn. v Stuart, NYT v. Sullivan, Time, Inc. v. Hill). В днешно време изчезването на монопола на медиите върху информационния поток, Върховният съд на САЩ не приема, че институционализираните медии имат някакви специални конституционни привилегии, които да ги различават от всички останали, искащи да коментират обществените теми в социални мрежи, сайтове, видео-блогове и пр. Нещо повече, магистратите описват медийните корпорации и издатели като корпоративна форма за акумулиране на печалби, чиито възгледи често нямат нищо общо с широкия обществен интерес и дори могат да „изкривяват политическия процес“ (Citizens United v. FEC). Голямото предизвикателство пред демокрацията днес е да осуети прогресивно-либералния заговор за дигитален политически и идеологически преврат.", "date": "2019.08.19", "title": " Прогресивно-либералният заговор срещу свободата\t"}
{"url": "https://trud.bg/%d1%82%d1%80%d1%8a%d0%bc%d0%bf-%d0%bd%d1%8f%d0%bc%d0%b0-%d1%80%d0%b8%d1%81%d0%ba-%d0%b8%d0%ba%d0%be%d0%bd%d0%be%d0%bc%d0%b8%d0%ba%d0%b0%d1%82%d0%b0-%d0%b2-%d1%81%d0%b0%d1%89-%d0%b4%d0%b0-%d0%b8%d0%b7/", "text": "Американският президент Доналд Тръмп се опита да увери пазарите в САЩ, че няма риск икономиката да изпадне в рецесия, тъй като се справя „изключително добре“, съобщава Би Би Си. Държавният глава беше категоричен, че не забелязва признаци на рецесия, която обикновено се дефинира от свиването на икономиката в две последователни тримесечия. Икономическият съветник на Белия дом Лари Кудлоу също заяви, че „на хоризонта не се задава рецесия“. Миналата седмица финансовите пазари сигнализираха, че може би се задава рецесия. Индикатор за това стана факта, че за американското правителство се оказа по-изгодно да заема пари за 10-годишен период, отколкото за две години. Така наречената „обърната крива на доходността“ често се получава при задаваща се рецесия, или поне е сигнал за значително забавяне на икономическия растеж. Пред репортери в неделя обаче Тръмп заяви: „Не вижда, рецесия. Светът е в рецесия в момента. Не мисля, че в момента имаме рецесия. Справяме се изключително добре, нашите потребители са богати, дадох им високи данъчни облекчения, те са червиви с пари“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.19", "title": " Тръмп: Няма риск икономиката в САЩ да изпадне в рецесия"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%b2%d1%80%d1%8a%d1%87%d0%b8-%d0%bf%d0%b0%d0%b3%d0%be%d0%bd%d0%b8%d1%82%d0%b5-%d0%bd%d0%b0-%d0%b4%d0%b2%d0%b0%d0%bc%d0%b0-%d0%bd/", "text": "На тържествена церемония в Гербовата зала на „Дондуков“ 2 държавният глава и върховен главнокомандващ на Въоръжените сили Румен Радев връчи пагоните на военнослужещи, удостоени с висше офицерско звание. Със свой указ президентът Радев назначи полковник Станимир Христов на длъжността директор на Дирекция „Операции и подготовка“ и го удостои с висше офицерско звание „бригаден генерал“. Държавният глава се обърна към бригаден генерал Христов с думите, че новата длъжност е изключително отговорна и е натоварена със сериозни очаквания за повишаване на ефективността на управление на процесите в Българската армия. „Вярвам, че поемайки тази длъжност ще бъдете основен двигател за развитието на съвременни бойни способности на Българските въоръжени сили и за придобиване на съвместимост, както и издигане на авторитета на Българската армия“, посочи Румен Радев като подчерта важността на придобития от него командирски опит на различни длъжности и нива на командване, както и експертизата, натрупана в Корпуса на НАТО за бързо реагиране в Турция. Снимки: Денислав Стойчев Президентът назначи полковник Стоян Шопов на длъжността командир на 2-ра механизирана бригада като го удостои с висше офицерско звание „бригаден генерал“. Държавният глава заяви, че назначаването му на тази позиция е напълно заслужен и логичен етап от неговото професионално развитие и богатия опит, натрупан на тактическо и оперативно ниво, както и с участия в операцията на НАТО в Афганистан. „Убеден съм, че ще съчетаете по най-добрия начин вашите професионализъм, компетентност и командирски умения с нуждите и подготовката на личния състав на бригадата и с изпълнението на важните и отговорни задачи, произтичащи от новата длъжност“, подчерта Румен Радев. В приветствието си държавният глава пожела на новопроизведените генерали да продължават да работят всеотдайно с постоянство и убеденост за развитието на Българската армия, за издигането на нейния авторитет и престижа на военната професия. „Очакванията към вас са големи, но аз съм убеден, че с всичко показано от вас до момента ще бъдете достойни командири и професионалисти и ще способствате Българската армия, особено в този важен етап на модернизация и превъоръжаване, да придобива нови съвременни бойни способности по един ефективен и ефикасен начин“, каза още президентът. От името на удостоените с висше офицерско звание военнослужещи бригаден генерал Станимир Христов изказа благодарност на държавния глава за оказаната чест, доверие и дадената висока оценка. Бригаден генерал Станимир Христов отбеляза, че тези назначения не са само оценка на това, което са постигнали през годините, но и високоотговорен ангажимент, който ще изпълняват с решимост и желание. „Осъзнаваме отговорността, която носим към мъжете и жените, служещи в Българската армия като техни командири. Затова ние трябва да бъдем убедени, че те са добре оборудвани, тренирани, работят с най-модерното въоръжение и техника и имат възможност да израстват в редовете на Българската армия. Ще оправдаем вашето доверие и ще работим за издигане на авторитета на Българската армия“, заяви той. На церемонията присъстваха заместник-министърът на отбраната Анатолий Величков, началникът на отбраната генерал Андрей Боцев, генерали и офицери от видовете Въоръжени сили.", "date": "2019.08.19", "title": " Президентът връчи пагоните на двама нови генерали (СНИМКИ)"}
{"url": "https://trud.bg/%d0%b0%d0%bd%d0%b3%d0%b5%d0%bb%d0%b0-%d0%bc%d0%b5%d1%80%d0%ba%d0%b5%d0%bb-%d0%b1%d0%b5%d0%b7-%d0%b4%d1%8a%d1%80%d0%b6%d0%b0%d0%b2%d0%b8%d1%82%d0%b5-%d0%be%d1%82-%d0%b7%d0%b0%d0%bf%d0%b0%d0%b4%d0%bd/", "text": "Германският канцлер Ангела Меркел смята, че без държавите от Западните Балкани Европа няма да е обединена. Меркел каза това след разговори с унгарския премиер Виктор Орбан в унгарското градче Шопрон. Там двамата отбелязаха 30-годишнината от отварянето на границата между Унгария и Австрия, смятано за началото на края на Студената война. „Благодарни сме за събитията преди 30 години, довели до обединението на Германия и на цяла Европа“, заяви германският канцлер. Там на днешния ден през 1989 г. в близост до австрийската граница се провежда т.нар. паневропейски пикник, смятан за предвестник на политическите промени в Европа. Европейското обединение бе един от акцентите в днешните разговори между Ангела Меркел и Виктор Орбан. „Не само Унгария, но и Германия е на мнение, че европейската интеграция на страните от Западните Балкани е важна. Ако погледнем географската карта, а и от геостратегическа перспектива, без тези държави Европа не може да е обединена“, заяви Ангела Меркел на пресконференция с Виктор Орбан. Двамата се обявиха за засилване на охраната по външните граници на ЕС. Канцлерът Меркел изрази надежда, че новият миграционен пакт, подготвян от следващата Европейска комисия, ще успее да преодолее различията в Европа. Унгария отказва да участва в квотното разпределение на мигранти. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.19", "title": " Ангела Меркел: Без държавите от Западните Балкани Европа няма да е обединена"}
{"url": "https://trud.bg/%d0%b7%d0%b0%d0%b4%d1%8a%d0%bb%d0%b6%d0%b8%d1%82%d0%b5%d0%bb%d0%b5%d0%bd-%d0%bb%d0%b8-%d0%b5-%d0%bc%d0%b5%d0%b4%d0%b8%d1%86%d0%b8%d0%bd%d1%81%d0%ba%d0%b8%d1%8f%d1%82-%d0%bf%d1%80%d0%b5%d0%b3%d0%bb/", "text": "Въпрос:  Необходимо ли е всеки път да представям медицинско, преди да започна работа? Няма ли вариант служебно да се прехвърлят данните за здравния ми статус между фирмите, в които работя. Предварително благодаря! Г. Ставрев, гр. София Отговор:  На основание чл. 287, ал. 1 от Кодекса на труда, всички работници и служители подлежат на задължителни предварителни и периодични медицински прегледи. Условията за извършване на предварителните и периодичните прегледи съобразно характера на работата, условията на труда и възрастта на работниците и служителите се определени в Наредба № 3 от 28.02.1987 г. за задължителните предварителни и периодични медицински прегледи на работниците (Наредба № 3 от 28.02.1987 г.). АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.19", "title": " Задължителен ли е медицинският преглед, когато започваме работа"}
{"url": "https://trud.bg/%d0%b2%d0%b8%d1%80%d1%82%d1%83%d0%b0%d0%bb%d0%bd%d0%b8-%d1%82%d1%83%d1%80%d0%be%d0%b2%d0%b5-%d1%81%d0%bc%d0%b5%d0%bd%d1%8f%d1%82-%d0%b2%d0%b0%d0%ba%d0%b0%d0%bd%d1%86%d0%b8%d0%b8%d1%82%d0%b5/", "text": "Все повече хора предпочитат да пътуват сами  Увеличават се резервациите в последния момент  Виртуални турове могат да заменят традиционните ваканции. Това е една от тенденциите, отчетена в доклада “Travel trends report 2019”, който бе предоставен от Министерство на туризма на участниците в Националния съвет по туризъм. Според проучването развитието на новите технологии ще бъде алтернатива за посещение на труднодостъпни атракции, както и на такива, които са считани за културно или екологично чувствителни. По този начин ще се справят и със свръхтърсените дестинации, които сега се чудат какви бариери да сложат пред потенциалните туристи, за да ограничат посещенията им, обясниха представители на туристическия бизнес. Към момента виртуалната реалност вече е интегрирана в туризма и се използва от музеи, за да представят експонати, които са дадени за реставрация или гостуват в чужбина, от хотели, за да се представят по-атрактивно, както и да се разгледат вече разрушени забележителности. В същото време хората, които по цял ден работят пред компютъра, търсят по време на своята ваканция възможно най-автентични места със запазена природа. Сред другите глобални тенденции, в които ще трябва да се развива туризмът ни, са увеличените резервации в последната възможна минута. През 2017 г. и 2018 г. със 150% са се увеличили търсенията, свързани с пътувания с ключовите думи “тази вечер” и “днес”, показват данни на Гугъл. Тези търсения са направени основно с мобилни устройства. Резервациите със смарт телефони вече са 56,7 на сто от всички направени. Докато при резервации на ваканция през десктоп те се правят средно 13 дни преди осъществяване на самото пътуване, от мобилно устройство срокът е съкратен на 5 дни преди реализиране на почивката. Друга тенденция е все повече хора да предпочитат да пътуват не само индивидуално, избягвайки услугите на туристическите агенции, но и напълно самостоятелно, без компания.", "date": "2019.08.19", "title": " Виртуални турове сменят ваканциите\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b5-%d1%81%d1%80%d0%b5%d0%b4-%d0%bf%d1%8a%d1%80%d0%b2%d0%b8%d1%82%d0%b5-20-%d0%b7%d0%b0%d0%bc%d1%8a%d1%80%d1%81%d0%b8%d1%82%d0%b5%d0%bb%d0%b8-%d1%81/", "text": "България излезе на 19-място сред 20-те най-големи замърсители на планета чрез емисии на серен диоксид (SO2), създадени от човешката дейност. Страната ни стана и единственият член на Европейския съюз в класацията с 350 хил. тона, изхвърлени в атмосферата. Информацията е публикувана в последния световен доклад на Грийнпийс с данни от 2018 г. В доклада за първи път са включени няколко спътника на NASA, като те са заснели „най-горещите точки“ в света, където се изхвърля парников газ. Те следят за този проблем и качеството на въздуха още от 2004 г. Информацията е потвърдена и проведени измервания в различни страни от ЕС и на територията на САЩ. Според доклада най-големите естествени източници на серен диоксид (SO2) са вулканите, при човешката дейност обаче емисиите идва от централите работещи с въглища и петрол. Една част идва и от рафинериите за петрол и металургичните заводи. През 2017 г. ЕС прие нови по строги мерки за сероводородните емисии от въглищни централи, тогава България им се противопостави и разреши на ТЕЦ-ове да продължат да работят с въглища и по старите стандарти. България е и единствената страна в Европа, в която въглищата са посочени като основен замърсител, се казва в доклада на природозащитната организация. В списъка са включени три места от България – това са „Марица Изток“ с трите едноименни централи и тази на „Брикел“, както и ТЕЦ „Бобов дол“. Те се нареждат съответно на 33-то и 98-мо място по изхвърлено количество серен диоксид. За последните години България е систематично критикувана за това, че не изпълнява задълженията си, а миналия месец Европейската комисия дори заведе дело срещу държавата заради емисиите на серен диоксид.   „Марица Изток“ 1 и 3 са собственост на американската „КонтурГлобал“, „Марица Изток“ 2 е част от държавния Български енергиен холдинг. „Брикел“ се води собственост на 36-годишния Георги Василев Илиев, а „Бобов дол“ – на офшорки, но се свързват с бизнесмена Христо Ковачки.   – Какъв е вашият коментар относно доклади и каква е вината на българските институции за замърсяването ?  – Смятаме, че има нужда от повече инициатива от страна на българските институции, от една страна да се оценява комулативният ефект на замърсяването. Когато си говорим за замърсяване в един район, където има концентрирано производство на електричество от въглища, смятаме, че има нужда от оценка на общото замърсяване от всички централи. На фона на отговора на Министерство на околната среда и водите по повод процедурата, която е стартирана от ЕС за замърсяването със серен диоксид, те казват, че всяка от тези централи изпълнява комплексните си разрешителни и не е във нарушение на нормите, поставени по разрешително. Ние се съгласяваме с това, за повечето от тях, но то не се отчита, че централите колективно имат по-голямо замърсяване и съответно това единият аспект. Другият за нас е, че като цяло енергетиката като сектор върви във една посока, в която се обръща много по-голямо внимание на замърсяването и се мислят политики да се намалява използването на изкопаеми горива и да се преминава към източници на енергия като възобновяемата. Като смятаме, че това е другият аспект, върху които институциите много повече трябва да работят, когато става въпрос за въглища, централи и райони, където хората са много силно зависими от тях да се работи към стратегии за това как да се разнообрази икономическата дейност там и как да мислим за различно производство на енергия. В случая за нас като организация е много важно да се мисли за политики как хората индивидуално да могат да произвеждат енергия. За нас това е бъдещето, малките централизирани системи, където хората са по ключови от колкото големи централизирани производства, които неминуемо създават проблеми със замърсяването. – Кои са трите горещи точки на замърсяване в България?  – В България има три горещи точки – това са комплексът „Марица Изток“, ТЕЦ „Бобов дол“ и районът на Варна, където са ТЕЦ „Варна“ и където има друго производство. За нас трябва да се случи една централизирана политика, за да намалее производството на въглища. Дали за дадени централи това ще означава по скорошно затваряне, защото имаме централи на над 50 години като „Бобов дол“, които са изживели живота си и могат да бъдат постепенно изключвани от енергийния микс. За другите по-нови централи като „Марица Изток“ 1,2,3 трябва да започне да се мисли за инвестиции за подобряването им дългосрочен план за намаляване на емисиите и ако това не е икономическо изгодно за тях, е добре да се мисли каква е стратегията за затварянето им. Като цяло Европа смята, че 2030 г. една подходяща година за затварянето на голяма част от въглищните производства и затова смятаме, че е време България да започне да мисли в тази посока, като вече има държави от ЕС, обявили дати за затваряне на тези производства. Това са например Германия, Холандия и други в диапазона 2035-2038 г. – Какво е качеството на въздуха в България?  – Смятаме, че в България има нужда от много подобрения основно в районите, където има такива производства. Ние редовно получаваме снимки от хора, живеещи наблизо или минаващи, като част от тях са много притеснителни. Конкретно в Гълъбово виждаме доста често обгазяване на града и смятаме, че е нужно да се вземат по адекватни мерки. – Кой е най-големият замърсител в България?  – Когато си говорим за серни диоксиди, можем да кажем, че това са въглищата и изгарянето им. Такъв пример е ТЕЦ „Марица Изток“, тъй като имат голямо производство. Друг такъв замърсител е ТЕЦ „Брикел“ с доста по старата си инсталация, при тях има доста по-чести аварии и такива ситуации на замърсяване причинено от нерегламентирано изпускане на емисии. Други такива са двете американски централи и те също отчитат сериозно замърсяване. – Как ще коментирате заведеното дело от ЕС срещу България заради замърсяването?  – България отдавна знае, че ЕС ще вземе такива сериозни мерки, в крайна сметка се получава това, че ние като данъкоплатци ще плащаме заради това два пъти – от една страна е здравният разход, а друга страна ще плащаме глобите, наложени от ЕС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.19", "title": " България е сред първите 20 замърсители със серен диоксид в света\t"}
{"url": "https://trud.bg/%d0%bf%d1%80%d0%b0%d1%81%d0%b5%d1%82%d0%b0-%d1%81%d1%82%d0%b0%d0%bd%d0%b0%d1%85%d0%b0-%d1%88%d1%83%d0%bc%d0%ba%d0%b0%d1%80%d0%b8-%d0%b2-%d0%b3%d0%be%d1%80%d0%b8%d1%82%d0%b5-%d0%ba%d1%80%d0%b0%d0%b9/", "text": "Стопани масово крият прасета в горите и чакат да им се размине ножът заради африканската чума. Свинете станаха шумкари, каза областният управител на Варна Стоян Пасев. Според него имало укрити животни в село Голица, в села край Белослав и Дългопол. Поредният срок за доброволното колене на прасетата в т.н. заден двор като профилактична мярка срещу разпространението на африканска чума беше удължен до 21 август. При първоначалното броене в областта трябвало да минат под ножа 2350 прасета, но се оказало, че са заколени близо 4000, посочи Пасев. Нямам информация за укрити животни в горите, бяха категорични кметовете на Голица и Дългопол Иван Иванов и Георги Киров. Те самите дали пример, като теглили ножа на прасетата в домашните си стопанства. Търговците на бяла техника завъртяха най-голям оборот от чумата и масовото колене на прасета в жегите. Селата се напълниха с фризери, които догодина ще стоят като празни шкафове в домакинствата, коментираха потърпевши стопани от Варненско. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.19", "title": " Прасета станаха шумкари в горите край Варна\t"}
{"url": "https://trud.bg/%d0%ba%d0%be%d1%83%d1%82%d0%b8%d0%bd%d1%8c%d0%be-%d1%81%d0%b0%d0%bc%d0%be-%d0%b7%d0%b0-85-%d0%bc%d0%bb%d0%bd-%d0%b5%d0%b2%d1%80%d0%be-%d0%b2-%d0%b1%d0%b0%d0%b9%d0%b5%d1%80%d0%bd/", "text": "Само 8,5 милиона евро струва третият най-скъп футболист в света Филипе Коутиньо на „Байерн“. Но това са парите само за наем за един сезон в посока „Барселона“. Каталунците оставят на „Байерн“ да реши дали да задържи халфа следващото лято, което би им струвало 120 милиона евро. Коутиньо бе представен на „Алианц Арена“ и получи номер 10. С него до миналия сезон игра легендата на клуба Ариен Робен. „Знам колко голяма е отговорността да имам тази фланелка – каза Коутиньо. – Робен беше един от най-големите във футбола. Ще отговоря на предизвикателството с добра игра. Чух се с моя приятел Тиаго, който отдавна е в „Байерн“. Той ме посъветва да приема. Ще дам всичко за „Байерн“.“ Феновете обаче се намусиха. Клубът бе обещал №10 и №7 на Франк Рибери да не носи никой повече.", "date": "2019.08.19", "title": " Коутиньо само за 8,5 млн. евро в „Байерн“"}
{"url": "https://trud.bg/%d1%88%d0%be%d1%84%d1%8c%d0%be%d1%80-%d0%b7%d0%b0%d1%81%d0%bd%d0%b5-%d0%bf%d0%b0%d0%b4%d0%b0%d1%89-%d0%bc%d0%b5%d1%82%d0%b5%d0%be%d1%80%d0%b8%d1%82-%d0%b2-%d0%b8%d1%82%d0%b0%d0%bb%d0%b8%d1%8f-%d0%b2/", "text": "Шофьор засне на камера падащ метеорит край италианския остров Сардиния, пише „Ройтерс“. В петък вечер стотици са забелязали огненото кълбо от Италия до Испания. Феноменът се появил около 22:30 ч. Смята се, че метеоритът е паднал във водата между Сардиния и Балеарските острови. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.19", "title": " Шофьор засне падащ метеорит в Италия (ВИДЕО)"}
{"url": "https://trud.bg/%d0%ba%d0%b0%d0%bc%d0%b8%d0%be%d0%bd-%d1%81%d0%b5-%d0%bf%d1%80%d0%b5%d0%be%d0%b1%d1%8a%d1%80%d0%bd%d0%b0-%d0%bd%d0%b0-%d0%bc%d0%b0%d0%b3%d0%b8%d1%81%d1%82%d1%80%d0%b0%d0%bb%d0%b0-%d1%82%d1%80%d0%b0/", "text": "Камион се преобърна и избухна в пламъци на магистрала „Тракия“, между Нова и Стара Загора, на км 260 в посока София. Инцидентът е станал около 15.30 ч., сигнализирха читатели на „Труд“. Горящата машина е препречила цялото платно за движение и в участъка вече се образувало задръстване. На място има екипи на пожарната и полицията. Към момента няма данни за пострадали. Движението в района временно е ограничено. Обходният маршрут е през Нова Загора и Стара Загора", "date": "2019.08.19", "title": " Камион се преобърна на магистрала „Тракия“ край Стара Загора (СНИМКИ)\t"}
{"url": "https://trud.bg/%d1%88%d0%b2%d0%b5%d0%b9%d1%86%d0%b0%d1%80%d1%81%d0%ba%d0%b8-%d0%b8%d0%b7%d1%82%d1%80%d0%b5%d0%b1%d0%b8%d1%82%d0%b5%d0%bb%d0%b8-%d1%81%d0%b0-%d1%81%d1%8a%d0%bf%d1%80%d0%be%d0%b2%d0%be%d0%b4%d0%b8/", "text": "Два швейцарски изтребителя са съпровождали в продължение на няколко минути специалния летателен отряд „Россия“, като на един от летателните апарати се е намирал говорителят на руския президент Дмитрий Песков, съобщава  . Песков, както и други членове на руска делегация, както и журналисти, са пътували за Франция, където държавният глава Путин е на среща с колегата си Еманюел Макрон. Когато самолетът Ил-96 от руския летателен отряд навлязъл във въздушното пространство на Швейцария, два изтребителя се приближили до него и са го съпровождали докато е напуснал пределите на страната. Пред журналистите в летателния апарат Песков коментирал, че това не е първият подобен случай. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.19", "title": " Швейцарски изтребители са съпроводили самолета на Дмитрий Песков, докато напусне границите на страната (ВИДЕО)"}
{"url": "https://trud.bg/%d1%81%d0%bf%d0%b5%d1%86%d0%b8%d0%b0%d0%bb%d0%b8%d0%b7%d0%b8%d1%80%d0%b0%d0%bd%d0%b8%d1%8f%d1%82-%d0%bd%d0%b0%d0%ba%d0%b0%d0%b7%d0%b0%d1%82%d0%b5%d0%bb%d0%b5%d0%bd-%d1%81%d1%8a%d0%b4-%d0%be%d1%81/", "text": "Специализираният наказателен съд наложи най – тежката мярка за неотклонение „Задържане под стража“ на петима от  . Шестият от обвинените е с наложена мярка за неотклонение „Парична гаранция“. Специализираната прокуратура привлече към наказателна отговорност шест лица за участие в организирана престъпна група за държане и разпространение на неистински еврови банкноти на територията на България. Обвинените са задържани на 14 август 2019 г. в София и Сандански при съвместни действия по разследването на Специализираната прокуратура и ГДБОП с участието на експерт от Европол. Според събраните до момента доказателства групата е била сформирана през септември 2018 г. с цел разпространение на фалшиви еврови банкноти на територията на България, които впоследствие да достигат и до други държави от Европейския съюз. Има данни, че освен неистински банкноти, групата е предлагала на потенциални клиенти и кокаин. При извършените претърсвания и изземвания в жилища и автомобили, както и лични обиски, са намерени иззети общо 122 200 фалшиви евро в купюри от по 200 евро. В процес на изясняване е дали неистинските банкноти са били внасяни за разпространение в България от друга държава или са произведени у нас. Иззети са множество мобилни телефони със СИМ карти, копия на чекове от турска банка, бланки за удостоверения за ГТП на МПС и холограмни стикери за ГТП, флаш памети и компютърни конфигурации, щатски долари, украински  гривени, македонски динари, със съмнение че са фалшиви. С постановление на наблюдаващия прокурор шестимата обвинени за участие в организираната престъпна група (престъпление по чл. 321 от НК) са задържани за срок до 72 часа. Предстои в Специализирания наказателен съд да бъде внесено искане за налагане на мярка за неотклонение „Задържане под стража“ за всеки от тях.", "date": "2019.08.19", "title": " Специализираният наказателен съд остави в ареста петима обвинени за фалшиви евро банкноти"}
{"url": "https://trud.bg/16-%d0%b3%d0%be%d0%b4%d0%b8%d1%88%d0%b5%d0%bd-%d1%81%d0%ba%d1%80%d0%b8-%d1%82%d0%be%d0%bf%d0%ba%d0%b0%d1%82%d0%b0-%d0%bd%d0%b0-%d0%bf%d1%81%d0%b6/", "text": "16-годишният Едуардо Камавинга скри топката на многомилионната селекция на ПСЖ при успеха на неговия „Рен“ с 2:1 над френския хегемон в мач за първенство. Вундеркиндът, който играе като полузащитник, записа 98% успеваемост при подаванията в мача срещу селекцията на Томас Тухел, струваща впечатляващите 447 млн. евро. Камавинга игра цял мач, отчете се с асистенция, 60 докосвания на топката и 40 точни подавания. Само един негов пас бе грешен срещу ПСЖ! „Той е един от най-уважаваните в съблекалнята – каза Жулиен Стефан, треньор на „Рен“. – Не съм виждал играч с неговите качества“. Камавинга е юноша на „Рен“ и има само 10 мача в професионалния футбол. Първия си договор с клуба подписа през миналия декември. Тогава той бе на 16 години и един месец, като по този начин стана най-младият професионален футболист в историята на клуба. Дебюта си за първия тим направи през април при ремито с „Анже“ – 3:3. Преди това Камавинга записа 13 мача и 4 гола за втория тим на „Рен“. И още нещо любопитно – талантът е първият играч, роден след 1 януари 2002 г., който започна като титуляр за тим от първите пет най-добри първенства в Европа. Снимка: Twitter", "date": "2019.08.19", "title": " 16-годишен скри топката на ПСЖ"}
{"url": "https://trud.bg/%d0%ba%d0%be%d0%b4-%d1%87%d0%b5%d1%80%d0%b2%d0%b5%d0%bd%d0%be-%d0%b0%d0%bb%d0%b5%d1%81%d0%b0%d0%bd%d0%b4%d1%80%d0%b0-%d0%b0%d0%bc%d0%b1%d1%80%d0%be%d0%b7%d0%b8%d0%be/", "text": "Лятото е почти към своя край, но за модела Алесандра Амброзио топлите дни са само повод да покаже изваяната си фигура, върху която рекламира и линията си бельо и бански. В компанията на своите приятелки, облечени в бански от колекцията й, Амброзио позира в цял червен бански костюм, излежавайки се на морския бряг. Кадрите, споделени в Instagram профила й, събраха между 170-200 000 харесвания за отрицателно време. Някои от по-наблюдателните потребители коментираха, че снимките много наподобяват тези на марката бельо Victoria’s Secret, която Алесандра напусна преди 2 години.", "date": "2019.08.19", "title": " Код червено: Алесандра Амброзио"}
{"url": "https://trud.bg/%d0%bd%d0%be%d0%b2-%d0%b2-%d1%80%d0%b0%d0%b7%d0%b3%d1%80%d0%b0%d0%b4-%d0%bc%d0%b0%d1%87%d1%8a%d1%82-%d0%bd%d0%b0-%d1%81%d0%b5%d0%b7%d0%be%d0%bd%d0%b0-%d0%b5-%d1%82%d0%be%d0%b7%d0%b8-%d1%81-%d0%bc/", "text": "Дан Битон, едно от новите попълнение в „Лудогорец“, определи мачовете с „Марибор“ като най-важните през сезона за него и колегите му. Ако „орлите“ отстранят словенския първенец, те ще се класират в групите на Лига Европа. „Именно заради това срещите с „Марибор“ са най-важните за нас, трябва да спечелим и да вземем добър резултат още в първия сблъсък – каза Битон, който вкара гол при успеха над „Черно море“ през уикенда с 2:1. – Знам, че словенците са добър отбор, но всичко е в наши ръце и ако си свършим добра работа ще вземем добър резултат“.  За двубоите с „Марибор“ ще бъде картотекиран Марселиньо. Бразилецът не взе участие в европейските мачове с ТНС (Уелс) и „Валур“ след скандал с треньора Стойчо Стоев.  „Всичко между нас е изчистено – призна наставникът след двубоя във Варна, в който Марселиньо се завърна в игра след месец отсъствие. – Той със сигурност ще бъде част от отбора за двубоите с „Марибор“.", "date": "2019.08.19", "title": " Нов в Разград: Мачът на сезона е този с „Марибор“"}
{"url": "https://trud.bg/%d0%bf%d1%80%d0%b5%d0%b4%d1%81%d1%82%d0%b0%d0%b2%d0%b8%d1%85%d0%b0-%d0%b0%d1%82%d1%80%d0%b0%d0%ba%d1%82%d0%b8%d0%b2%d0%bd%d0%b0-%d0%b8%d0%b7%d0%bb%d0%be%d0%b6%d0%b1%d0%b0-%d0%ba%d0%b0%d0%bc/", "text": "Повече от 23 години скулптурата на орел, зърнал плячка и готов за полет, остава недовършена. Създателят му – Петър Петров от великотърновското село Беляковец, избира тополовградски мрамор, но счупва човката и се отказва да продължи. През пролетта на 2019 г., провокиран от участието си в изложбата-базар по „Каменоделство” в Етнографския музей на открито /ЕМО/ „Етър” в Габрово, той се завръща отново към този орел, а резултатите са впечатляващи. Петър Петров е победител в Международната майсторска надпревара от ХVІ Международен панаир на традиционните занаяти и кани останалите участници да се включат със свои скулптури в изложбата-базар. Самият той създава няколко творби с битово предназначение, в които арт-елементите са силно застъпени – огледало, роза, купа, фигура на жена. Произведения на каменоделци, участвали в миналогодишната Майсторска надпревара могат да се видят на чардака на Табаханата в музей „Етър”, където ще радват посетителите до края на септември. Петър Петров споделя, че не тръгва да твори с предварителна нагласа. Камъкът сам му подсказва какво да изработи от него. Предпочита късове с неправилна форма. Споделя, че от дефектни камъни е сътворил най-добрите си скулптури. Петър Петров е разбрал, че в скалата има много енергия, изпълваща го с живот. Каменоделецът прави дарение на музей „Етър” – плоча, на която е издълбан Св. Георги. Истински творец, Петър Петров не наранява камъка. Стреми се да има минимална намеса, да запази възможно най-много от естествените форми и цветове. Специално върху светеца това личи ясно при коня, при наметалото, при ореола. С времето ще потъмнеят и участъците, през които е минало длетото на Петър Петров.  За него камъкът е начин да се увековечи една история, момент сред милионите години. Иван Симеонов, завършил наскоро единственото по рода си на Балканите училище по каменообработване в село Кунино и победител в миналогодишната Младежка секция към Майсторската надпревара в „Етър”-а, също участва със свои творби в изложбата-базар. В нея могат да се видят и скулптури на Румен Барфончовски, възпитаник на същото училище, на Елин Георгиев от Аксаково, на Цветелина Ангелова от Пловдив, на Петър Кръстев от Роман. Всички те са участници в Майсторската надпревара по време на Панаира през 2018 година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.19", "title": " Представиха атрактивна изложба „Каменоделство” на чардака на Табаханата в музей „Етър”"}
{"url": "https://trud.bg/%d1%81%d1%8a%d0%b4%d1%8f%d1%82-%d0%b7%d0%b5%d0%bc%d0%b5%d0%b4%d0%b5%d0%bb%d0%b5%d1%86-%d0%bf%d1%80%d0%be%d0%b8%d0%b3%d1%80%d0%b0%d0%bb-%d0%b5%d0%b2%d1%80%d0%be%d1%81%d1%80%d0%b5%d0%b4%d1%81%d1%82/", "text": "Окръжна прокуратура – Велико Търново внесе в съда обвинителен акт срещу земеделски производител за злоупотреба със средства, предоставени от европейски фондове. Обвинението срещу И. В. е за това, че през периода 23 декември 2008 г. до 21 ноември 2011 г. използвал не по предназначение получени финансови средства в размер на 7982 лв., представляващи безвъзмездна финансова помощ по мярка 112 „Създаване на стопанства на млади фермери“ от Програма за развитие на селските райони. Съгласно договор за отпускане на финансова помощ, сключен между ДФ „Земеделие“ и И. В., фондът предоставил на ползвателя безвъзмездна финансова помощ в размер на 48 892 лв. Средствата били за изпълнение на заложените в бизнес-плана дейности, инвестиции и цели, необходими за развитието на земеделското стопанство и допустими да подпомагане. Обвиняемият получил първо транш от 24 446 лв. При извършени проверки на място от служители на ДФ Земеделие” е установено, че И.В. е получил средствата по договора с ДФ “Земеделие”, но е изразходил част от финансовите средства за свои нужди, не по предназначение, съгласно договор. Той извършил 10 пъти покупки чрез ПОС терминал в казина, теглени са средства от банкомати като е закупил валута. В действителност част от насажденията са направени на терен, който не представлява нов такъв, а е била използвана съществуваща, но изоставена земеделска земя, върху която е имало вече трайно засадена овощна градина, което не е според договора. Предстои насрочване на делото за разглеждане от съда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.19", "title": " Съдят земеделец, проиграл евросредства в казино, вместо да купи овошки\t"}
{"url": "https://trud.bg/%d0%b1%d0%b0%d0%bb%d0%b0-%d0%b2%d0%b7%d0%b5-%d0%b8%d0%b3%d1%80%d0%b0%d1%87%d0%b8-%d0%be%d1%82-%d0%b0%d1%80%d0%bc%d0%b5%d0%bd%d0%b8%d1%8f-%d0%b8-%d1%82%d1%80%d0%b5%d1%82%d0%b0-%d0%b1%d1%83%d0%bd%d0%b4/", "text": "Красимир Балъков, селекционерът на България, изпрати повиквателни на единадесет родни футболисти, играещи зад граница, за предстоящата квалификация с Англия и контролата с Ейре. Най-изненадващото име в списъка на „лъвовете“ е Георги Пашов. Бранителят се справя отлично за арменския шампион „Арарат“, достигнал до историческо първо участие в плейофната фаза на Лига Европа. За бившия играч на „Славия“ това е първа повиквателна. В разширения състав попада и Георги Сърмов, който от лятото е част от третодивизионния немски „Кемниц“. Останалите състезатели са Страхил Попов („Касъмпаша“), Георги Миланов („Фехервар“), Васил Божиков („Слован“), Николай Димитров („Урал“), Симеон Славчев („Карабах“), Божидар Краев („Жил Висенте“), Кирил Десподов от „Каляри“, а също Ивелин Попов („Ростов“) и Георги Костадинов от руския „Арсенал“ (Тула). Последните двама обаче са с контузии след мачовете за клубните си тимове през уикенда. След направените прегледи се оказа, че Попето се е разминал с по-лека травма, но ще бъде извън терените до края на месеца. Костадинов пък ще се възстановява две седмици.  За тежката визита на „Уембли“ повиквателна ще получи още Вандерсон от „Лудогорец“, но пълният списък на футболистите от родната Първа лига ще стане ясен на по-късен етап. „Трикольорите“ се събират на базата в Бояна на 1 септември. Двубоят в Лондон е на 7 септември, а три дни по-късно е визитата на Ейре.", "date": "2019.08.19", "title": " Бала взе играчи от Армения и трета Бундеслига за Англия и Ейре"}
{"url": "https://trud.bg/%d0%ba%d0%b0%d0%bb%d0%be%d1%8f%d0%bd-%d0%bc%d0%b5%d1%82%d0%be%d0%b4%d0%b8%d0%b5%d0%b2-%d0%b5-%d0%bd%d0%b0%d0%b7%d0%bd%d0%b0%d1%87%d0%b5%d0%bd-%d0%b8-%d0%b7%d0%b0-%d0%bf%d1%80%d0%b5%d0%b4%d1%81%d0%b5/", "text": "Със свой указ от 19 август държавният глава Румен Радев назначи началника на кабинета си Калоян Методиев за председател на Стратегическия съвет при президента на Републиката. Това съобщиха от пресслужбата на „Дондуков 2“. Със същия указ президентът освобождава Иво Христов като председател на Стратегическия съвет при президента на Републиката. По-рано днес стана ясно, че политологът и доскорошен главен анализатор на Института за стратегии и анализи д-р Калоян Методиев е   на Румен Радев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.19", "title": " Калоян Методиев е назначен и за председател на Стратегическия съвет при президента"}
{"url": "https://trud.bg/%d1%82%d1%83%d1%80%d0%b8%d1%81%d1%82%d0%b8-%d1%81%d0%b5-%d0%be%d0%bf%d0%bb%d0%b0%d0%ba%d0%b2%d0%b0%d1%82-%d0%be%d1%82-%d0%bc%d0%b5%d0%b4%d1%83%d0%b7%d0%b8-%d0%bd%d0%b0-%d0%bf%d0%bb%d0%b0%d0%b6%d0%b0/", "text": "Туристи се оплакват от нашествие на медузи на плажа в Бургас. Освен това, по ивицата продължавали да се трупат и водорасли. „Неприятна гледка са и не ни се влиза във водата като ги гледаме“, коментират плажуващите. „Медузите се появяват само, когато морето е спокойно. В последните дни имаме зелен флаг и затова са излезли край брега. Хване ли ветровата вълна, и те изчезват“, обясниха спасителите. До момента няма „опарени“ туристи от медузи. Първото, което трябва да се направи ако това се случи, е мястото да се натрие с мокър пясък и да се облее със сладка вода на близките душове. Оттук до края на септември, туристите трябва да продължават да са внимателни с морето и да следят сигнализацията. Макар сутрин да е обикновено „зелена“, в следобедните часове започва да духа вятър и флагът често се променя на червен. Не си е отишло завинаги и „мъртвото вълнение“. Слънцето през август грее много силно и задължително трябва да се носят шапки, съветват спасителите. До края на септември морските стражи ще са в пълен състав. От началото на идния месец, постовете ще намалеят от 14 до 6, а от 15- ти септември ще се редуцират още. В края на лятото ще има само обходни двойки по ивицата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.19", "title": " Туристи се оплакват от медузи на плажа в Бургас"}
{"url": "https://trud.bg/%d0%bf%d1%8a%d1%80%d0%b2%d0%b8-%d1%81%d0%bb%d1%83%d1%87%d0%b0%d0%b9-%d0%bd%d0%b0-%d0%b0%d1%84%d1%80%d0%b8%d0%ba%d0%b0%d0%bd%d1%81%d0%ba%d0%b0-%d1%87%d1%83%d0%bc%d0%b0-%d0%bf%d1%80%d0%b8-%d0%b4%d0%b8/", "text": "Ловците от “Ловно-рибарско дружество – Зла река“, Априлци са отстреляли миналата седмица дива свиня, съобщиха от СЛРД Троян. Днес е излязла положителната проба и се e оказало, че прасето е било болно от Африканска чума. Ще започне претърсване на район от 200 квадратни километра , т.е. 45 км в радиус от специалисти. БАБХ и Изпълнителната дирекция на горите ще пуснат заповед, с която ще се забрани събирането на билки,  дърводобив, лова и всички екскурзии. Забранителният период ще продължи поне 2 месеца, съобщи инж. Сашо Василков – специалист по лова в троянското сдружение по неофижциална информация. „Но пробата е факт – има чума. Заповедта се очаква да излезе утре до края на деня“. За наличието на положителна проба потвърдиха и оОбластният управител за Ловешка област Ваня Събчева и кметицата на Троян Донка Михайлова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.19", "title": " Първи случай на африканска чума при дива свиня в област Ловеч"}
{"url": "https://trud.bg/%d0%bf%d0%be%d0%ba%d1%80%d0%b8%d0%b2%d1%8a%d1%82-%d0%bd%d0%b0-%d1%81%d0%b3%d1%80%d0%b0%d0%b4%d0%b0-%d0%b2-%d0%b4%d0%b2%d0%be%d1%80%d0%b0-%d0%bd%d0%b0-%d1%83%d1%87%d0%b8%d0%bb%d0%b8%d1%89%d0%b5-%d0%b2/", "text": "Покривът на сграда в двора на oсновно училище „Проф. Иван Батаклиев“ в центъра на Пазарджик се е запалил. На място пристигна екип на пожарната.", "date": "2019.08.19", "title": " Покривът на сграда в двора на училище в Пазарджик гори"}
{"url": "https://trud.bg/%d0%be%d1%82%d0%ba%d1%80%d0%b8%d1%82%d0%b8%d1%82%d0%b5-%d1%82%d0%b5%d0%bb%d0%b0-%d0%b2-%d0%bd%d0%b5%d0%b3%d0%be%d0%b2%d0%b0%d0%bd-%d1%81%d0%b0-%d0%bd%d0%b0-%d0%b2%d1%8a%d0%b7%d1%80%d0%b0%d1%81%d1%82/", "text": "Телата,  , са на възрастни мъж и жена. Това сочат първите експертизи, съобщава  . Най-вероятно те са били убити преди два месеца. Първоначално са смъртоносно простреляни в главата, а след това – разчленени и изхвърлени край водоема. В момента тече пореден оглед на мястото, на което в събота рибар се натъкна на останките. Все още не е ясна самоличността на убитите. Преглеждат се списъците с обявените за издирване. В претърсването на района бяха включени и следови кучета. Оглед беше направен и на водоема, в който по това време се къпеха хора, излезли на излет. Убиецът е познавал добре жертвите, намерени край Негован и затова те не са обявени за издирване. Това е една от версиите, върху които работят от прокуратурата. Говорителят на главния прокурор Румяна Арнаудова уточни, че няма потвърждение за трета жертва след новия оглед край Негован, който беше направен тази сутрин. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.19", "title": " Откритите тела в Негован са на възрастни мъж и жена, убити са преди около два месеца"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d0%be%d1%89%d0%b5-%d0%bd%d0%b0%d0%b4%d0%be%d0%bb%d1%83-%d1%80%d1%83%d1%81%d0%bd%d0%b0%d0%ba-%d1%81-%d0%b4%d0%b5%d0%b1%d1%8e%d1%82-%d0%b2-%d1%82%d0%be%d0%bf-5/", "text": "Григор Димитров се смъкна с още 4 места и вече е 78-и в актуализираната ранглиста Българинът не успя да защити точките си на „Мастърс“-а в Синсинати, като отпадна още на старта. Същевременно руснакът Данил Медведев постигна най-големия успех в кариерата си. Той ликува с титлата в Синсинати, а с този трофей той направи дебют в топ 5 на ранглистата. На финала 23-годишният талант победи Давид Гофен (Белгия) със 7:6, 6:4. А по пътя си срази и №1 в света Новак Джокович (Сърбия). За Медведев това бе 44-а победа за сезона, с което е абсолютен лидер по този показател. Втори е Рафаел Надал (Испания) с 41. В началото на годината той спечели и „София оупън“. Така руснакът успешно завърши последни 3 седмици във Вашингтон, Монреал и Синсинати, като изигра 16 мача и спечели 14 от тях, отстъпвайки във финалите на предишните два турнира.", "date": "2019.08.19", "title": " Григор още надолу, руснак с дебют в топ 5"}
{"url": "https://trud.bg/%d0%b1%d0%b5%d0%bb%d0%b0-%d1%82%d0%be%d1%80%d0%bd-%d1%81%d0%b5-%d1%81%d0%bd%d0%b8%d0%bc%d0%b0-%d1%82%d0%be%d0%bf%d0%bb%d0%b5%d1%81-%d1%80%d0%b5%d0%b6%d0%b8%d1%81%d0%b8%d1%80%d0%b0-%d0%bf/", "text": "Бившата актриса на Disney Бела Торн обяви, че през септември ще излезе дебютният й порно филм „Him and her“. Малко след това, 21-годишната Бела отново провокира, споделяйки няколко кадъра без горнище, заснети от приятеля й, който също така прикрива бюста й с ръка на снимките. От невинното излъчване на актрисата в тийн сериала „Радвижи се“ (Shake it up), също така участвала в над 30 филма и 60 реклами, няма и следа. Към днешна дата, тя без задръжки се снима полу гола в социалните мрежи и открито говори за своята пансексуалност. Разкрепостеното си поведение Бела наскоро адресира в свое интервю: „Заради смъртта на баща ми, вечно ще търся внимание и одобрение от всички около мен. Затова се държа и изглеждам така“, призна Торн.", "date": "2019.08.19", "title": " Бела Торн се снима топлес, режисира порно филм"}
{"url": "https://trud.bg/%d0%b3%d1%83%d1%86%d0%b0%d0%bd%d0%be%d0%b2-%d0%b5-%d0%b1%d0%b5%d0%b7-%d0%bf%d1%80%d0%b0%d0%b2%d0%be%d0%bc%d0%be%d1%89%d0%b8%d1%8f-%d0%b4%d0%b0-%d0%bf%d1%80%d0%b5%d0%b3%d0%be%d0%b2%d0%b0%d1%80%d1%8f/", "text": "Градският лидер на БСП във Варна Борислав Гуцанов не е упълномощен от партията да участва в консултациите за състава на Общинската избирателна комисия/ОИК/. Той няма да реди и партийната листа край морето за предстоящите местни избори, а може и изобщо да не попадне в нея. Депутатът от левицата Иван Иванов, общинският съветник Христо Боев, когото Корнелия Нинова посочи за председателския пост вместо Гуцанов, и областният лидер Цонко Цонев участваха в понеделник в консултациите за сформиране на състава на ОИК. На срещата бяха представители на партия ГЕРБ, на коалиция „Обединени Патриоти“, ДПС, Воля и на коалиция“ Демократична България-Обединение“. Местните хора на управляващата партия посочиха ОИК да оглави досегашният й председател Велин Жеков. Единствената драма беше за секретарското място, което си оспориха ДПС и БСП. Казусът отива за решение в ЦИК. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.19", "title": " Гуцанов е без правомощия да преговаря за ОИК\t"}
{"url": "https://trud.bg/%d1%81%d0%b0%d0%bd%d1%87%d0%b5%d1%81-%d0%b2-%d0%b8%d0%bd%d1%82%d0%b5%d1%80-%d0%b4%d0%be-%d1%81%d1%80%d1%8f%d0%b4%d0%b0/", "text": "Алексис Санчес трябва да бъде футболист на „Интер“ най-късно до сряда, разкри „Gazzetta delo Sport”. “Нерадзурите“ преговарят с „Манчестър Юнайтед“ от събота, а очакванията са италианският гранд да вземе чилиеца под наем. Сделката ще коства на клуба 2-3 млн. евро, а опцията за откупуване е между 10 и 12 млн. евро. Освен това „червените дяволи“ ще плащат 50% от заплатата на Санчес, която е 2 млн. паунда на месец. В Италия нападателят вече е играл за „Удинезе“, откъдето тръгна за големия футбол.  Веднага щом си осигурят подписа на южноамериканеца, на „Джузепе Меаца“ ще се насочат към Фернандо Йоренте. 34-годишният испанец е свободен агент, след като договорът му с „Тотнъм“ изтече. Интерес към него има и от „Наполи“, „Борусия“ (Дортмунд) и „Фиорентина“.", "date": "2019.08.19", "title": " Санчес в „Интер“ до сряда"}
{"url": "https://trud.bg/%d0%bf%d0%be%d0%b6%d0%b0%d1%80-%d0%b1%d1%83%d1%88%d1%83%d0%b2%d0%b0-%d0%b2-%d1%81%d0%ba%d0%bb%d0%b0%d0%b4-%d0%b7%d0%b0-%d0%b2%d1%82%d0%be%d1%80%d0%b8%d1%87%d0%bd%d0%b8-%d1%81%d1%83%d1%80%d0%be%d0%b2/", "text": "Гори склад за отпадъци в Ботевград, съобщиха от пресслужбата на МВР. Сигнал за пожара, възникнал в складови помещения за вторични суровини, е подаден малко след 14.00 часа. Към мястото са насочени шест пожарни автомобила и огнеборци. По първоначална информация пожарът се е разпространил на около 400 кв. м площ. Няма данни за пострадали. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.19", "title": " Пожар бушува в склад за вторични суровини в Ботевград\t"}
{"url": "https://trud.bg/%d1%81%d0%bb%d1%83%d1%87%d0%b0%d0%b9-%d0%bd%d0%b0-%d0%bc%d0%b0%d0%bb%d0%b0%d1%80%d0%b8%d1%8f-%d0%b5-%d1%83%d1%81%d1%82%d0%b0%d0%bd%d0%be%d0%b2%d0%b5%d0%bd-%d0%b2-%d1%86%d0%b5%d0%bd%d1%82%d1%8a%d1%80/", "text": "Случай на малария е установен в регистрационно-приемателния център за мигранти в Харманли, съобщиха от пресслужбата на РЗИ в Хасково. Касае се за 14-годишно момче от Афганистан, допълниха от институцията. Според медиците най-вероятно заразяването е станало още преди тийнейджърът да е пристигнал в България в края на юли месец. Заразеният е бил изпратен и хоспитализиран в лечебно заведение в Пловдив, където диагнозата е била потвърдена. От РЗИ – Хасково уточниха, че извършените тестове на контактните лица в бежанския лагер в Харманли са били отрицателни.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.19", "title": " Случай на малария е установен в център за мигранти в Харманли"}
{"url": "https://trud.bg/ek-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b8%d1%8f%d1%82-%d1%81%d1%8a%d1%8e%d0%b7-%d0%b5-%d0%b3%d0%be%d1%82%d0%be%d0%b2-%d0%b7%d0%b0-%d0%b1%d1%80%d0%b5%d0%ba%d0%b7%d0%b8%d1%82/", "text": "Европейската комисия заяви, че Европейският съюз е готов за Брекзит без сделка и че от такъв вариант най-много би загубила Великобритания, предаде Ройтерс. Комисията към настоящия момент не смята за необходимо да предприема допълнителни мерки за подготовка за подобен сценарий, заяви на брифинг говорителката на ЕК Наташа Берто. „Това (Брекзит без сделка) очевидно ще причини големи затруднения, както за гражданите, така и за компаниите, като ще има значителни негативни последици в икономически план. Те обаче ще бъдат усетени много по-сериозно във Великобритания, отколкото в 27-те страни членки на Европейския съюз“, изтъква Берто. Според председателя на Европейската комисия Жан-Клод Юнкер, ако се стигне до Брекзит без сделка, британците биха загубили най-много, каза говорителката. Британският премиер Борис Джонсън е подложен на засилващ се натиск да сложи предсрочен край на парламентарната ваканция, предаде Асошиейтед прес. Исканията са във връзка с изтеклите в общественото пространство правителствени документи, в които се отправят предупреждения за масов недостиг на стоки, предаде Асошиейтед прес. Икономисти отдавна предупреждават за подобен нерадостен сценарий, но поддръжниците на Брекзит отхвърлят прогнозите и казват, че става дума за опити да се всява паника.  Опозиционната Лейбъристка партия ще направи всичко възможно, за да предотврати Брекзит без сделка на 31 октомври, заяви днес лидерът на лейбъристите Джереми Корбин, цитиран от Ройтерс. Корбин призова противниците на Брекзит без сделка в парламента да гласуват за сваляне на правителството чрез вот на недоверие, за да може Лейбъристката партия да сформира временно правителство, което да осуети излизането от Европейския съюз без сделка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.19", "title": " EK: Европейският съюз е готов за Брекзит без сделка"}
{"url": "https://trud.bg/%d0%b4%d0%b2%d0%b5-%d0%be%d1%82-%d0%b1%d0%be%d0%ba%d1%81%d1%8c%d0%be%d1%80%d0%ba%d0%b8%d1%82%d0%b5-%d1%81-%d0%b4%d0%b5%d0%b1%d1%8e%d1%82-%d0%b2-%d0%bd%d0%be%d0%b2%d0%b8-%d0%ba%d0%b0%d1%82%d0%b5%d0%b3/", "text": "Две от боксьорките ни ще дебютират в нови категории, които са олимпийски, на европейското в Мадрид от 24 август. Мелис Йонузова ще качи на 69 кг, а Деница Елисеева – на 64. България ще бъде с общо 6 състезателки, като в тима е и най-тутулуваната – Станимира Петрова (57), №1 в света, а миналия месец стана и шампионка на европейските олимпийски игри в Минск. Аз съм постоянно на състезание или тренировки, не съм излизала от форма – заяви асеновградчанката. – Излизам и давам всичко от себе си.  А старши треньорът Фикрет Ереджебов обяви, че очаква поне един златен медал.  Останалите момичета в тима са Еми-Мари Тодорова (48), Габриела Димитрова (51) и Златислава Чуканова (54).  Надпреварата ще е първа генерална репетиция за олимпийските квалификации догодина. А в началото на октомври е световното в Русия. Същевременно трикратната еврошампионка за девойки Еми-Мари Тодорова изрази несъгласие с не включването на нейния треньор и баща Веселин Тодоров в треньорския щаб за първенството. Националката ще направи дебют при жените в Испания.  „И аз на европейските игри бях без личния си треньор Петър Лесов, а със селекционера Фикрет Ереджебов, такъв е принципът“, отвърна Станимира Петрова.", "date": "2019.08.19", "title": " Две от боксьорките с дебют в нови категории на Евро 2019"}
{"url": "https://trud.bg/%d0%b5%d0%ba%d0%be%d0%b8%d0%bd%d1%81%d0%bf%d0%b5%d0%ba%d1%82%d0%be%d1%80%d0%b8-%d0%be%d1%82-%d0%b2%d0%b5%d0%bb%d0%b8%d0%ba%d0%be-%d1%82%d1%8a%d1%80%d0%bd%d0%be%d0%b2%d0%be-%d0%bd%d1%8f%d0%bc%d0%b0/", "text": "Няма превишения на средноденонощните норми за качеството на атмосферния въздух по данните от всички показатели, получени от автоматичната станция в Свищов след п . Това се казва в официално становище на РИОСВ – Велико Търново. За три дни – от 00.00 ч. на 17 август до 12.00 на 19 август, са регистрирани две превишения на средночасовата норма по показател сероводород. Превишенията са в 05.00 ч. на 18.08.2019 г. (7,5 µg/m3 при норма 5 µg/m3) и в 06.00 ч. в понеделник -5,5 µg/m3). По информация от Община Свищов към 14.00 ч. на 19 август огънят е локализиран и потушен. На място са екипи на дирекция „Пожарна безопасност и защита на населението“, както и техника на земеделски производители от района, които са се включили в гасенето. До края на седмицата общината ще стартира процедура по рекултивация на депото с откриване на строителна площадка и земните маси за рекултивацията ще бъдат използвани за запръстяване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.19", "title": " Екоинспектори от Велико Търново: Няма превишения на нормите на въздуха след повторното запалване на депото в Свищов"}
{"url": "https://trud.bg/%d1%8f%d0%bf%d0%be%d0%bd%d0%b5%d1%86-%d0%bb%d0%b8%d0%ba%d1%83%d0%b2%d0%b0-%d0%bd%d0%b0-%d0%bf%d0%b8%d0%bd%d0%b3-%d0%bf%d0%be%d0%bd%d0%b3-%d0%b2-%d0%bf%d0%b0%d0%bd%d0%b0%d0%b3%d1%8e%d1%80%d0%b8%d1%89/", "text": "Японецът Томокадзу Харимото ликува с титлата при мъжете на откритото първенство на България по тенис на маса „Асарел къп“ в Панагюрище с награден фонд  $ 190 000. На финала 16-годишният талант, който е №5 в света, надигра по-големия от него с 6 г. китаеца Цзъхао Чжао  ( №110 )  с 4:2. Титлата при жените отиде за Китай. Синтун Чън се справи със сънародничката си Чжуоцзя Хъ с 4:1. За призовите места в пинг-понга спориха над 300 тенисисти от цял свят. А Денислав Коджабашев и Теодор Александров записаха най-предно класиране от българите, като играха четвъртфинал на двойки.", "date": "2019.08.19", "title": " Японец ликува на пинг-понг в Панагюрище"}
{"url": "https://trud.bg/%d0%b2%d0%b0%d0%bb%d0%b5%d0%bd%d1%82%d0%b8%d0%bd-%d0%b2%d0%b5%d0%bb%d1%87%d0%b5%d0%b2-%d1%81-%d0%bf%d0%b8%d1%80%d0%b8%d0%bd%d1%81%d0%ba%d0%b8-%d0%be%d1%80%d0%bb%d0%b8-%d0%bd%d0%b0-%d0%bf%d0%b8/", "text": "Младият певец Валентин Велчев ще участва в конкурса за нова авторска песен на 27-ото издание на фестивала Пирин Фолк 2019 в Сандански с „Пирински орли“. Валентин Велчев е връстник на Пирин Фолк – роден на 1 април 1992 г. във Враца. Учил е в музикална паралелка в СОУ „Отец Паисий“ – Враца. От малък се занимава с музика, свири на пиано и изпълнява песни в различни жанрове и стилове. От няколко години се подготвя за дебюта си на голямата сцена – а именно на най-престижния фестивал. За автор на първата си песен той е избрал една от основателките на музикалния форум – Ели Кордева. На първото издание през 1993 г. тя печели наградата на БНТ с песента „Свири, моя мандолино“. Наградата на публиката печели и през следващата 1994 г. с „Плакал си, сине“, а на най-емблематичната й песен „Пиринка“ е присъдена втора награда на журито. След 25-годишно отсъствие Ели Кордева се завръща на Пирин Фолк с чисто нова авторска песен, написана специално за Валентин Велчев – „Пирински орли“, а аранжиментът е направен от доайена на фестивала Светослав Лобошки. Фестивалът Пирин Фолк ще се проведе на 30, 31 август и 1 септември в Летния театър на Сандански. Конкурсната вечер е на 31 август. За Валентин Велчев и „Пирински орли“ може да се гласува със SMS с текст PIRIN7 на 191957. Валентин Вълчев във Фейсбук:   Валентин Вълчев в Инстаграм:   Валентин Вълчев – „Пирински орли“ в Ютуб: Пирински орли Музика и текст Ели Кордева  Аранжимент Светослав Лобошки  Изпълнява Валентин Велчев  Пирин Фолк 2019 Бях аз малък, дядо,  разказваше ми ти  за Никола, Гоце, Яне –  за нашите орли,  за Никола, Гоце, Яне –  за нашите орли.  Сега голям съм, дядо,  вървя по Рила и Пирин  и гордо вдигнал чело,  че син съм на орли,  и гордо вдигнал чело,  че син съм на орли. Припев:  За Никола, Гоце, Яне,  за Пирин планина!  Загинали славно за България!  За Никола, Гоце, Яне,  за Пирин планина!  Загинали славно, дядо, за България! Сега разказвам, дядо,  на моите деца,  за орлите на Пирина,  за нашата свобода,  за орлите на Пирина,  за нашата свобода. Припев:  За Никола, Гоце, Яне,  за Пирин планина!  Загинали славно за България!  За Никола, Гоце, Яне,  за Пирин планина!  Загинали славно, дядо, за България!", "date": "2019.08.19", "title": " Валентин Велчев с „Пирински орли“ на Пирин Фолк 2019"}
{"url": "https://trud.bg/%d1%82%d1%80%d0%b5%d0%bd%d1%8c%d0%be%d1%80%d1%8a%d1%82-%d0%bd%d0%b0-%d0%b2%d0%be%d0%bb%d0%b5%d0%b9%d0%b1%d0%be%d0%bb%d0%b8%d1%81%d1%82%d0%ba%d0%b8%d1%82%d0%b5-%d1%82%d1%80%d1%8a%d0%b3%d0%b2%d0%b0/", "text": "Ще подхождаме с респект към всеки един отбор, независимо кой е – заяви старши треньорът на женския национален отбор по волейбол Иван Петков. – Започваме с Франция, който е от средноевропейска класа. В последно време техният тим бележи прогрес и се доближава до играта на мъжете. В недалечно бъдеще ще видите, че ще са на съвсем друго ниво… „Лъвиците“ заминават в сряда за Анкара за европейското първенство, на което домакини са 4 страни – Турция, Полша, Унгария и Словакия. България е в група „А“ с Турция, Франция, Сърбия, Финландия и Гърция. Надпреварата е до 8 септември.  Двубоят с „петлите“ е в петък от 14,30 часа наше време.  „Да, на олимпийската квалификация в САЩ показахме добър волейбол, бяхме на път да бием домакините, не стана – продължи селекционерът. -Но показахме, че младите израстват. Въпросът е да запазим това ниво за постоянно и да надграждаме. Надявам се, да играем по най-добрия начин и да стигнем до челните места. За нас ще е важен всеки следващ мач.“ Капитанката Елица Василева обяви, че отборът ще търси максимума във всяка среща. „Резултатите и класирането ще дойдат сами, ако даваме най-доброто от себе си“, допълни тя.", "date": "2019.08.19", "title": " Треньорът на волейболистките: Тръгваме с респект към всеки противник"}
{"url": "https://trud.bg/%d1%88%d0%b5%d1%81%d1%82%d0%b8%d0%bc%d0%b0-%d0%b4%d1%83%d1%88%d0%b8-%d1%81%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d0%bf%d1%80%d0%b8-%d1%82%d0%b5%d0%b6%d0%ba%d0%b0-%d0%ba%d0%b0%d1%82/", "text": "Шестима души загинаха и девет бяха ранени днес при тежка катастрофа в окръг Невшехир, Централна Турция, съобщи БТА. Инцидентът е станал при сблъсък между тир и микробус, превозвал работници, на пътя Аджъгьол – Гюлшехир. На мястото на катастрофата са пристигнали линейки, пожарни коли и жандармерия. Пострадалите при инцидента са приети в болница в Невшехир.", "date": "2019.08.19", "title": " Шестима души са загинали при тежка катастрофа в Турция"}
{"url": "https://trud.bg/%d0%b8%d0%ba%d0%b0%d1%80%d0%b4%d0%b8-%d0%bd%d0%b0-%d0%ba%d1%80%d0%b0%d1%87%d0%ba%d0%b0-%d0%be%d1%82-%d0%bc%d0%be%d0%bd%d0%b0%d0%ba%d0%be/", "text": "Мауро Икарди може изненадващо де се озове в „Монако“ още през тази седмица. Неговият „Интер“ прие офертата на тима от Лига 1 на стойност 65 млн. евро. На стадион „Луи II” са готови да плащат 12 млн. евро на сезон на аржентинеца, който е със статут на ненужен в Милано. По този начин „монегаските“ ще ударят сериозно по амбициите на „Наполи“. Тимът на Карло Анчелоти цяло лято ухажваше голаджията, предлагайки му договор от 7.5 млн. евро на сезон. Икарди бе и цел №1 на клуба от Неапол. Аржентинецът е част от „Интер“ от 2013 година, когато бе закупен от „Сампдория“ за скромните 13 млн. евро.", "date": "2019.08.19", "title": " Икарди на крачка от „Монако“"}
{"url": "https://trud.bg/%d0%b1%d0%b0%d0%b1%d1%85-%d0%bd%d0%b0%d1%81%d0%be%d1%87%d0%b8-%d0%b7%d0%b0-%d1%83%d0%bd%d0%b8%d1%89%d0%be%d0%b6%d0%b0%d0%b2%d0%b0%d0%bd%d0%b5-13-677-%d0%ba%d0%b3-%d1%85%d1%80%d0%b0%d0%bd%d0%b0-%d0%be/", "text": "БАБХ изтегли и насочи за унищожаване 13 677 кг и 86 л храни от животински и неживотински произход. Това съобщиха от пресслужбата на Българската агенция за безопасност на храните. В цялата страна са извършени 13 622 проверки, съставени са 186 акта. През месец юли 2019 г. инспекторите от отдели „Контрол на храните” към областните дирекции по безопасност на храните извършиха официален контрол на обекти за производство, за търговия на едро и дребно с храни, и на заведенията за обществено хранене. Обобщените данни за извършените проверки и предприетите мерки показват: Общ брой извършени проверки в цялата страна – 13 622 бр.; Издадени предписания – 932 бр. Съставени актове за установяване на административни нарушения – 186 бр. Общ брой затворени обекти с временно преустановена дейност са 12. Най-често констатираните несъответствия при извършените проверки на територията на Република България са: АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.19", "title": " БАБХ насочи за унищожаване 13 677 кг храна от животински и неживотински произход"}
{"url": "https://trud.bg/%d0%bf%d1%8a%d1%82%d0%bd%d0%b0%d1%82%d0%b0-%d0%b0%d0%b3%d0%b5%d0%bd%d1%86%d0%b8%d1%8f-%d1%89%d0%b5-%d0%bf%d1%80%d0%be%d0%b4%d0%b0%d0%b2%d0%b0-%d1%81%d0%b0%d0%bc%d0%be-%d0%bc%d0%b0%d1%80%d1%88%d1%80/", "text": "Пътната агенция ще продава директно само маршрутни карти за тол системата и ще събира винетни такси от леките автомобили. Избраните от ведомството доставчици ще са тези, които ще отчитат дължимите такси за изминато разстояние. Те ще сключват и договори с доставчиците на GPS данни за нуждите на тол таксуването и ще изчисляват дължимите суми, които трябва да се събират по този метод. В резултат на това ще изпращат “тол декларации” към пътната агенция, за да събере ведомството дължимото от трафика. Без обаче пътната агенция да се занимава пряко с дейността по отчитането на изминатите километри и тяхната парична тол стойност. Това съобщиха от ведомството във връзка с промяна в Наредбата за условията, реда и правилата за изграждане и функциониране на смесена система за таксуване на различните категории пътни превозни средства на база време и на база изминато разстояние.  Агенцията ще упражнява контролните си функции с вписването в публичен списък при облекчени условия на GPS операторите, обясниха от ведомството.", "date": "2019.08.19", "title": " Пътната агенция ще продава само маршрутни карти"}
{"url": "https://trud.bg/%d0%b8%d0%bd%d1%82%d0%b5%d0%bd%d0%b7%d0%b8%d0%b2%d0%b5%d0%bd-%d1%82%d1%80%d0%b0%d1%84%d0%b8%d0%ba-%d0%bf%d0%be-%d0%b3%d1%80%d0%b0%d0%bd%d0%b8%d1%86%d0%b8%d1%82%d0%b5-%d0%bd%d0%b0-%d1%81%d1%82%d1%80-4/", "text": "Интензивен е трафикът за леки автомобили на границите със Сърбия, Гърция и Румъния. Това съобщиха от пресслужбата на ГД „Гранична полиция“. Информацията за трафика на граничните пунктове е към 18.00 часа. На границата със Сърбия трафикът е интензивен на ГКПП „Калотина“ на изход за леки автомобили. На границата с Гърция трафикът е интензивен на ГКПП „Кулата“ и ГКПП „Маказа“ за леки автомобили на вход и изход. На границата с Румъния трафикът е интензивен на ГКПП „Дунав мост“ – Русе, ГКПП „Кардам“ и ГКПП „Дуранкулак“ на вход и изход за леки автомобили. На границата със Северна Македония и Турция трафикът е нормален на всички гранични контролно-пропускателни пунктове. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.19", "title": " Интензивен трафик по границите на страната"}
{"url": "https://trud.bg/%d0%bf%d0%bb%d1%83%d0%b2%d0%b5%d1%86-%d1%81-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d0%ba%d0%be%d1%80%d0%b5%d0%bd%d0%b8-%d0%b0%d1%82%d0%b0%d0%ba%d1%83%d0%b2%d0%b0-%d0%bb%d0%b0%d0%bc/", "text": "Плувецът Александър Попов, който е с български корени, ще се опита да преплува Ламанша. По план атаката му трябваше да започне тази нощ от Дувър. А дистанцията е 34 км. 20-годишният спортист е роден и живее в Англия. Той ще е със стандартен бански костюм и в нито един миг да не докосва придружаващата го лодка. Ще трябва да се справя още със студ, умората и медузи.  „Това е първото ми подобно предизвикателство“, казва Попов, цитиран от „Дневник“. И допълва, че от година се подготвя за това изпитание. През 2007-а Петър Стойчев стана първият човек преплувал протока под 7 часа – 6:57, 50).", "date": "2019.08.19", "title": " Плувец с български корени атакува Ламанша"}
{"url": "https://trud.bg/%d1%81%d1%82%d0%be%d0%bf%d0%b0%d0%bd%d0%b8%d1%82%d0%b5-%d0%bf%d0%be%d0%bb%d1%83%d1%87%d0%b0%d0%b2%d0%b0%d1%82-84-%d0%bc%d0%bb%d0%bd-%d0%bb%d0%b5%d0%b2%d0%b0-%d0%be%d1%82%d1%81%d1%82%d1%8a%d0%bf%d0%ba/", "text": "Земеделските стопани ще получат през тази година до 84 млн. лв. по схемата „Помощ под формата на отстъпка от стойността на акциза върху газьола, използван в първичното селскостопанско производство“, съобщават от Министерството на земеделието. Това реши на редовното си заседание Управителният съвет на ДФ „Земеделие. Ставката на литър гориво ще бъде определена на по-късен етап, на базата на бюджета и сбора от индивидуалните годишни квоти на земеделските стопани. Заявленията за ползване на отстъпката ще се подават от 9 до 27 септември 2019 г. Документи ще се приемат в общинските служби по земеделие към областните дирекции „Земеделие“ по постоянен адрес на физическите лица или по адрес на управление на юридическите лица. Държавната помощ се предоставя на земеделски производители в секторите „Растениевъдство“ и „Животновъдство“ под формата на намалена акцизна ставка на газьола, използван за механизирани дейности в първичното селскостопанско производство. Право на финансова подкрепа по схемата имат всички, които са регистрирани като земеделски производители и имат заверена регистрационна карта за годината на кандидатстване и предходната на нея. Друго условие е кандидатите да имат и валидно заявление за подпомагане по схемата за единно плащане на площ и схемите за обвързано подпомагане за животни за годината, предхождаща годината на кандидатстване по схемата за държавна помощ. През 2019 г. може да бъде заявен за възстановяване акциз по фактури за закупен газьол (дизелово гориво) през 2018 г. Земеделските стопани, отглеждащи видове и категории животни, които не попадат в обхвата на схемите за обвързано подпомагане за животни, трябва да имат регистриран животновъден обект по Закона за ветеринарномедицинската дейност. Интересът към държавата помощ, по която се предоставя отстъпка от акциза за горивата, е голям и нараства с всяка изминала година. Така например, за Кампания 2016 са били подпомогнати 6 716 фермери, за Кампания 2017 финансиране са получили 8 250 стопани, а за Кампания 2018 – те са били 9 597. От началото на прилагането на схемата до 2018 г. включително, на кандидатите са изплатени общо над 250 000 000 лв. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.19", "title": " Стопаните получават 84 млн. лева отстъпка от акциза за газьола за 2019 г."}
{"url": "https://trud.bg/%d0%bd%d0%b0%d0%bc%d0%b5%d1%80%d0%b8%d1%85%d0%b0-%d0%b3%d1%80%d0%b0%d0%bd%d0%b0%d1%82%d0%b0-%d0%bd%d0%b0-%d0%b1%d1%80%d0%b5%d0%b3%d0%b0-%d0%bd%d0%b0-%d1%8f%d0%b7%d0%be%d0%b2%d0%b8%d1%80-%d0%be%d0%b3/", "text": "Специализиран екип от 10-ти механизиран батальон – Враца от състава на Бригадното командване е разузнал и унищожил корозирала ръчна граната Ф-1, открита на брега на язовир Огоста, град Монтана. Това съобщиха от пресслужбата на Министерството на отбраната. Ръководител на екипа е старши лейтенант Петър Петров. Военнослужещите са действали на основание отправено искане на главния секретар на МВР и по разпореждане на командира на Сухопътните войски генерал-майор Михаил Попов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.19", "title": " Намериха граната на брега на язовир Огоста, военни я унищожиха"}
{"url": "https://trud.bg/%d0%bf%d0%b5%d1%82%d0%b8%d0%bc%d0%b0-%d1%80%d0%b0%d0%bd%d0%b5%d0%bd%d0%b8-%d0%bf%d1%80%d0%b8-%d0%b2%d0%b5%d1%80%d0%b8%d0%b6%d0%bd%d0%b0-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0/", "text": "Петима души са пострадали при верижна катастрофа между три автомобила край Плевен. Това съобщи dir.bg., позовавайки се на информация от полицията в града. Сигналът за инцидента е подаден около 13.20 часа. На пътя между Горни Дъбник и Телиш са се ударили три леки автомобила, два от които с румънска регистрация. Двама от пострадалите са в тежко състояние. Сред пострадалите има и едно дете. Те са транспортирани в местната болница. Движението се извършва в едната лента. На мястото има полицай, който го регулира.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.19", "title": " Петима ранени при верижна катастрофа с три коли край Плевен"}
{"url": "https://trud.bg/%d0%bf%d1%80%d0%b0%d0%b2%d0%b8%d0%bc-%d1%80%d1%83%d1%81%d0%ba%d0%be-%d0%b0%d0%bc%d0%b5%d1%80%d0%b8%d0%ba%d0%b0%d0%bd%d0%be-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b0-%d0%b0%d0%b5%d1%86/", "text": "Ще се строи без държавни гаранции Първата в света централа с участието на три държави – Русия, САЩ и България ще се изгради у нас. Това се разбира от подадените заявления за интерес към проекта АЕЦ “Белене”. Официално участие като стратегически инвеститор в проекта поиска руската “Росатом”. От американската “Дженерал Електрик” предпочитат да участват като подизпълнител и да осигурят оборудването за проекта. Акции в бъдещата централа е поискала да закупи и българска компания. Другите кандидати за стратегически инвеститор са Корейската хидроядрена компания и Китайската държавна ядрена корпорация (CNNC). Желание е заявила и френската “Фраматом”, но и тя като “Дженерал Електрик” кандидатства като доставчик на оборудване. Възможно е стратегическите инвеститори да се обединят с някои от тези, които искат да предоставят оборудване, потвърди и енергийният министър Теменужка Петкова. Засега е предвидено държавата да участва само с вложените досега 3 млрд. лв. в проекта и да не харчи допълнителни средства. Според анализа на Министерството на енергетиката строежът на АЕЦ “Белене” може да бъде завършен за сумата от около 9 млрд. евро в рамките на 8 години. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.19", "title": " Правим руско-американо-българска АЕЦ\t"}
{"url": "https://trud.bg/457-%d0%bc%d0%bb%d0%bd-%d0%b5%d0%b2%d1%80%d0%be-%d1%87%d1%83%d0%b6%d0%b4%d0%b8-%d0%b8%d0%bd%d0%b2%d0%b5%d1%81%d1%82%d0%b8%d1%86%d0%b8%d0%b8-%d1%83-%d0%bd%d0%b0%d1%81/", "text": "Преките чуждестранни инвестиции у нас са в размер на 457,1 млн. евро за първите шест месеца на тази година, отчете БНБ. Спрямо година по-рано те нарастват с 304,5 млн. евро. Само през юни в страната ни са влезли 328,3 млн. евро, при 61,3 млн. евро за юни 2018 г. Чужденците са вложили в имоти 3,3 млн. евро за шестте месеца на годината, което обаче е далеч под вложенията през миналата година за този период – 10,9 млн. евро. Най-голям дял в инвестициите в недвижими имоти имат Русия – 1,1 млн. евро, Латвия – 0,5 млн. евро и Казахстан – 0,5 млн. евро.  От страната ни са изнесени стоки 2,333 млрд. евро през юни, което е с 59,8 млн. евро по-малко в сравнение с този за юни 2018 г. За януари – юни 2019 г. износът възлиза на 13,879 млрд. евро.", "date": "2019.08.19", "title": " 457 млн. евро чужди инвестиции у нас"}
{"url": "https://trud.bg/%d1%82%d1%80%d0%b8%d1%82%d0%b5-%d0%b7%d0%b0%d0%ba%d0%be%d0%bd%d0%b0-%d0%bd%d0%b0-%d0%ba%d0%be%d0%b8%d1%82%d0%be-%d1%82%d1%80%d1%8f%d0%b1%d0%b2%d0%b0%d1%88%d0%b5-%d0%b4%d0%b0-%d1%81%d0%b5-%d1%80%d0%b0/", "text": "Трите закона, на които трябваше да се раздели сега действащият Закон за движение по пътищата (ЗДвП), са оттеглени, съобщи Богдан Милчев от Института за пътна безопасност. Неправителствената организация е внесла днес своето становище относно третия проект – на Закона за пътните превозни средства. „Предлагаме да се спре работата по законопроектите и да се дефинира ясно и точно политическото задание което се очаква да се реализира с разделянето на сега действащия ЗДвП. Липсата до този момент на Визия за нов модел на управление на безопасността на движението показва безпомощност на държавната администрация да ограничи пътнотранспортния травматизъм“, пише в заключението на становището. Проектите са свалени от Портала за обществени консултации и от страницата на транспортното министерство. От ведомството обясниха, че са паднали заради изтичане на срока за обсъждане. В портала обаче стоят други проекти на закони и наредби на същото министерство, чиито срок за обсъждане е отдавна изтекъл. Първите два проекта – на бъдещ ЗДвП и на Закон за водачите МПС, бяха пуснати за обсъждане още през януари т.г. Третият проект – на Закон за пътните превозни средства, се забави повече от половин година и беше публикуван преди месец.   Пълният текст на становището: Становище  От Института за пътна безопасност Относно: проекта на Закона за пътните превозни средства (ППС) Предложената нова нормативна уредба за обществено обсъждане касаеща ППС оценяваме като значително увеличаване на административната тежест и отказ от въвеждане на електронно управление в сектор, който обхваща цялото общество. Обхвата и въздействието върху гражданите и бизнеса в този му вид е отстъпление от принципите за провеждане на административна реформа и въвеждане на електронно управление, от една страна, а от друга – пропускане на възможност за увеличаване на прозрачността, отчетността и контрола в сектор, известен, не само в България, с високия си корупционен риск и ниско ниво на реален контрол.  Предложеният проект на нормативен акт не постига целите, заложени от Стратегията за развитие на държавната администрация (2014-2020 г.), нито целите на Стратегията за развитие на електронното управление и приложимите в областта Европейски стратегически и програмни документи. По-конкретно:  1.Проектът на нормативен акт не води до засилване на контрола за изпълнение на законите и ограничаване на средата за нерегламентирани и корупционни практики. Не са въведени мерките в две основни насоки – установяване на изрични правила за взаимодействие между администрацията и гражданите и бизнеса; и ограничаване на пресечните точки между гражданите и администрацията. В редица разпоредби се изисква предоставяне на документи, без да е посочено ясно и конкретно какви точно са тези документи. Намаляване на пресечните точки между гражданите и администрацията означава въвеждане на електронното управление, с адекватно ниво на автоматизация, базирано на принципа на служебното начало и реализирането на вътрешни електронни административни услуги между административните органи.  2.Липсват разпоредби, които водят до подобряване на процесите по предоставяне на услуги. Липсва опростяване и рационализиране на административните процедури, никъде в текста не се адресират въпроси за реализиране на оперативна съвместимост между съществуващи информационни системи. Служебният обмен на информация и документация не е ясно дали следва принципите на Закона за електронното управление (вътрешни електронни административни услуги). Липсват разпоредби за реализиране на комплексно административно обслужване и прилагане на проактивен подход от страна на администрацията при предоставянето на услуги.  3.В предвидените процедури в проекта трудно може да бъде установено практическо подобряване на работата на контролните и регулаторни органи. Липсват разпоредби за повишаването на капацитета за извършване на контролни действия, основани на риска, и обезпечени със съответните информационни инструменти. Всички процедури, както са формулирани към момента, се реализират върху хартиени документи с високо ниво на административна тежест.  4. Налице е значително отстъпление по въпросите на подобряване на обмена на данни и информираността на обществото, включително и отворените данни. Тук особено показателен е чл. 53. Същият създава нова, специфична регулация по отношение на отворените данни, в противоречие с установените практики. В действащата Наредбата за общите изисквания за информационните системи, регистрите и електронните административни услуги се съдържат разпоредби за изискванията по отношение на отворените данни. Проектът на закон предвижда различен, специфичен ред, в пълно противоречие с установените общи принципи на електронното управление, който ред е и специфична административна тежест за гражданите и бизнеса.  5. Не е предвидена дори и възможност за разработване и широко предоставяне на електронни услуги с висок обществен ефект, каквито безспорно са административните услуги, включени в проекта на нормативен акт. Същите биха предоставяли висока добавена стойност за клиента и биха отговаряли на „горещите точки“ от жизнения цикъл на епизодите на живота и бизнеса. Липсва възможност за електронни разплащания. На 5 места в проекта се изисква предоставяне на документ за платена такса, което създава допълнителна административна тежест за заплащането на такса по банков път в клон на банка, на гише, или заверяване на разпечатка от електронно банкиране в съответната банка. В стратегията за електронно управление като един от важните резултати е посочено достигането на 60% плащания от/към държавата и общинските администрации по електронен път.  6. При детайлното описание на „хартиените“ процедури на практика се обезсмисля последващата оптимизация на работни процеси, включително за въвеждане на електронно управление, чрез използването на приетата от Министерския съвет през 2013 г. Методологията за усъвършенстване на работните процеси за предоставяне на административни услуги.  7. Не се изпълнява стратегическата цел на електронното управление за трансформиране на администрацията в цифрова администрация посредством интеграция на информационните процеси. Подобна интеграция от използваните формулировки в проекта на акт не се установяват. Не са спазени основните принципи на електронното управление на национално и европейско ниво, включително  цифрово по подразбиране – да се предоставят услуги по електронен път като предпочитан вариант, при запазване и на другите канали за онези, които не желаят или не могат да използват електронни услуги  еднократно събиране и създаване на данни: гражданите и бизнесът предоставят еднократно една и съща информация на публичните органи и администрации. Различните администрации, както и звената и служби в рамките на една администрация следва да предприемат съответните действия, за да използват повторно тези данни и информация, като надлежно се спазват правилата за защита на личните данни, така че да не се поражда допълнителна тежест за гражданите и бизнеса. В изпълнение на този принцип административните органи, лицата, осъществяващи публични функции, и организациите, предоставящи обществени услуги, не могат да изискват от гражданите и организациите предоставянето или доказването на вече събрани или създадени данни.  отвореност и прозрачност: администрациите следва да споделят информация и данни помежду си и да дават възможност на гражданите и бизнеса за достъп, контрол и поправяне на отнасящите се за тях данни, с оглед да контролират тяхната актуалност и коректност; да дават възможност на потребителите за наблюдение на административните процеси, от които са обхванати; да включват заинтересовани страни (като предприятия, изследователи и юридически лица с нестопанска цел) в проектирането и предоставянето на услуги и се отварят за тях във връзка с това;  поставяне на потребителя в центъра на административното обслужване: при проектирането на услугите да се отчитат нуждите, очакванията и интересите на потребителя;  други принципи, като проактивно предоставяне на услуги, наличност на информацията онлайн, електронно уведомяване. 7. Не е предвидено използването на централните системи и инфраструктура на електронното управление, при спазване на изискванията за оперативна съвместимост и мрежова и информационна сигурност. В допълнение на несъответствието със стратегическите документи, проектът на закон не е съобразен с изискванията за административно обслужване, включително с тези на Закона за електронното управление – по отношение на предоставяне на административните услуги по електронен път, за служебното предоставяне на информация и данни по електронен път, като вътрешна електронна административна услуга. Налице са системни несъответствия и спрямо усилията на правителството за намаляване на административната тежест за гражданите и бизнеса. Предложеният проект не предвижда създаване на модерни и актуални за наближаващото трето десетилетие на XXI век административни отношения. Съществена слабост на проекта на закон е, че не е определен кръгът от административни органи в рамките на обхвата на закона, които следва да обменят данни и информация автоматизирано и по електронен път, както и конкретният обхват на обменяната информация. На практика, така формулираните разпоредби създават една правна несигурност, възниква опасност за извършване на административен произвол и се обуславя невъзможността от практическото реализиране на чл. 3 и чл. 4 от Закона за електронното управление. Терминът „автоматично“ се употребява само 2 пъти в целия проект на акт.  Единственото срещане на думата „електронен“ в целия текст на проекта на закон е в чл. 55, ал. 1, при обмена на информация между Министерството на вътрешните работи и Нотариалната камара. Подобна редакция доказва отказът от електронен обмен на информация от страна на авторите на законопроекта.  Текстът на чл. 55, ал. 7 показва и отказ от последващи стъпки за намаляване на административната тежест при пререгистрация на ППС. В нито един текст на проекта на закон не се препраща към Закона за електронното управление, въпреки че административните услуги, попадащи в обхвата на приложното поле на закона, са едни от най-често използваните като брой предоставяни услуги на годишна база и като въздействие върху усещането на гражданите и бизнеса за нивото на административна тежест, упражнявана върху тях.  Създаването на възможност за служебен обмен на информация с държави членки, а не на задължение за административния орган, е друг пример за увеличаване на административното бреме (чл. 52). Практиките на административните органи в сектора до момента показват, че същите не реализират про-активно възможностите за реализиране на служебен електронен обмен на данни и информация за спестяване на гражданите и бизнеса на ценно време и усилия за посещаване на гишета (често с над 100 чакащи заявители, за предоставяне на административни услуги). Необходимо е цялостно преосмисляне на подобни постановки и въвеждане на задължение за служебно събиране на информация, данни и доказателства, включително и от други държави членки на ЕС.  Друга специфична слабост, която едновременно не отговаря на актуалното развитие на обществените отношения, води до запазване на определена административна тежест и закрепостява българските граждани и бизнес в хартиената епоха, се среща в чл. 55. Съобразно установената практика, така предложената редакция на текста изключва възможността за сключване на договор в електронна форма.  Не е изрично предвидено съответното електронно производство за регистър на МПС по чл. 34. Регистърът следва да бъде воден изключително по електронен път, в съответствие с нормативната рамка на електронното управление и в съответствие с Концепцията за регистрова реформа. Наличието на автоматизирана информационна система не предпоставя електронното водене на регистъра. Удачно е да се преформулира цялостната логика на чл. 38, ал. 1 – регистрирано по смисъла на този закон е всяко пътно превозно средство, за които по надлежен ред са извършени операции по вписване или промяна в електронния регистър по чл. 34, ал. 1. За всяко регистрирано пътно превозно средство органите на Министерството на вътрешните работи издават и свидетелство за регистрация на хартиен носител, състоящо се от две части, по образец, съгласно наредбата по чл. 31, ал. 1, въз основа на данните в регистъра по чл. 34. ал. 1 . При несъответствие между информацията в регистъра и свидетелството за регистрация, валидна е информацията в регистъра.  Текстът на чл. 38, ал. 3 свидетелства за отказ от преминаването към автоматизиран контрол на пътя. За какво са таблетите на полицията, ако се проверяват хартиените документи?  Предвидено е създаване на регистър на лицата, извършващи търговска дейност с употребявани части за пътни превозни средства – това е нов регистър, т.е. нова административна тежест. Не е предвидено електронното водене на този регистър. В процедурата за отразяване на промяната в обстоятелствата за извършване на търговска дейност с употребявани части за пътни превозни средства (чл. 61) се нарушават разпоредби на Закона за електронното управление и Закона за Търговския регистър и регистъра на юридическите лица с нестопанска цел, както и на актове на Министерския съвет, относно намаляването на административната тежест – изискване за предоставяне на кмет на община на документи, публикувани в Търговския регистър, както и предоставянето на удостоверение за наследници. Правилният подход е извършването на служебна проверка в съответните първични регистри, съдържащи необходимата информация. Формулировката „… други документи от значение за отразяване на промяната“, създава предпоставки за допълнително увеличаване на административната тежест и създаването на разнородна практика в различните общини. Създаването на разнородна практика също е форма на увеличаване на административната тежест.  Разпоредбата на чл. 62 изключва регистърът по чл. 60 да бъде публично достъпен, вкл. по електронен път. За гражданите и бизнеса се създават затруднения, свързани със загубата на време, за посещение на търговец, без предварително да е ясно дали същият може да предоставя търсената услуга. Текстът на ал. 2 създава нова административна тежест – „дневник с последователни страници, заверен в съответната община по местонахождението на обекта, в който се извършва търговска дейност с употребявани части за пътни превозни средства“. Като формулировка същото прилича на известното от близкото минало изискване за „прономеровано и прошнуровано“! Разпоредбата изключва възможността дневниците да бъдат водени в електронен формат, което създава допълнителни трудности, включително и за съхранението в предвидения срок от 3 години.  Съществена слабост на проекта на закон е, че никъде в текста не е посочено, че подаването на заявление може да се извърши и по електронен път. Липсата на подобен текст, както и липсата на рефериране към Закона за електронното управление, при отчитане на настоящите административни практики и нагласи от страна на администрациите, ясно показва, че се планира административно обслужване изцяло на хартиен носител и на гишета. Не са налице текстове, които да сочат обратното!  Съгласно чл. 45, ал. 2, „При прекратяване на регистрацията по ал. 1, т. 1, 2 и 3 се уведомява собственикът на превозното средство, посочен в регистъра по чл. 34, ал. 1.“ Тук например липсва възможността са уведомяване по електронен път, чрез Системата за сигурно електронно връчване, поддържана от председателя на Държавна агенция „Електронно управление“, за лицата, които предпочитат електронен канал за комуникация.  Описаните слабости и несъответствия с приложимата стратегическа и нормативна рамка са от принципно естество и не могат да бъдат отстранени с предложения за промени по време на обществено обсъждане. Наложително е авторите на проекта да бъдат инструктирани от своите административни ръководители да преоформят логиката на административните и регистърните производства в съответствие със Стратегията за развитие на държавната администрация за периода 2014-2020 г., Стратегията за развитие на електронното управление и приложимите в областта Европейски стратегически и програмни документи, Закона за електронното управление и подзаконовата му нормативна рамка, актове на Министерския съвет за административна реформа, регистрова реформа и намаляване на административната тежест.  Всички регистри, предвидени в проекта на закон, следва да се водят по електронен път, в съответствие и без изключения от Закона за електронното управление, като мярка за намаляване на административната тежест.  Следваща слабост на проекта е свързана с използваните формулировки за предоставяне на документи от страна на заявители. Изрази като прилагането на документи, удостоверяващи съответствие следва да бъдат заменени с изчерпателно изброяване на документи/данни/информация, които се набавят служебно, включително и като вътрешна електронна административна услуга, както и конкретните документи, които трябва да бъдат предоставени от заявителя, мотивирано от причините за това. Необходимо е авторите на законопроекта да приложат посоченото на титулната страница на приетата от Методологията за усъвършенстване на работните процеси за предоставяне на административни услуги: „Ако не можем да опишем като процес това, което правим, значи не знаем какво точно правим“. Пример за това се намира в чл. 64, ал. 5 – не е посочено изчерпателно кои са изискуемите документи. Подобна формулировка затруднява гражданите и бизнеса, не дава необходимата предвидимост на административната услуга и създава условия за разнопосочна практика. Липсата на конкретно описани документи създава опасни предпоставки за последващо нарушаване на разпоредбите на Закона за електронното управление.  На няколко места в проекта се описва възможността за установяване дали един документ е неистински или с невярно съдържание. Остава неясно защо подобна информация се изисква от заявител, а не се набира по служебен път?  Формулировката „картите за достъп до регистъра по чл. 24, ал. 2“ нарушава принципа за технологична неутралност.  За регистъра на лицата, регистрирани за извършване на ремонт и техническо обслужване на пътните превозни средства, също не е предвидено да се води по електронен път. Разпоредбата относно подаването на заявление – „Заявленията по ал. 1 се подават в съответната териториална структура на Изпълнителна агенция „Автомобилна администрация“ по местонахождение на обекта и към тях се прилагат“ води към подаване на заявления само на гише. Предвиденият „документ за регистрация на търговския обект за извършване на ремонт и техническо обслужване на пътни превозни средства, издаден от съответната община“ следва да бъде набавен служебно, а не искан от заявителя, създавайки допълнителна административна тежест. Текстът на чл. 70, ал. 2 т. 5 „копия на документите … заверени от управителя“ за пореден път въвежда ненужни процедури и изискването на хартиени документи.  Не е правилно удостоверението за регистрация по чл. 70, ал. 8 да удостоверява факта на регистрация. Фактът на регистрация трябва да се удостоверява от вписването в съответния регистър. Необходимо е да има публичен достъп за проверка на тази информация. Удостоверението за регистрация следва да бъде документ, произтичащ от вписването в регистър – който документ свидетелства за регистрацията, но не я удостоверява.  Значителна административна тежест за бизнеса е заложена в дългата месеци наред процедура за оценка и оправомощаване на техническите служби.  Главите от проекта за контрол, принудителни административни мерки и административно-наказателните разпоредби следва да бъдат адаптирани съгласно описаното по-горе.  Първоначалният анализа на проектите за ЗППС, ЗДвП и ЗВМПС показва, че е налице грешна философия, и те няма да могат да регулират обществените отношения свързани с процеса на пътното движение и неговата безопасност. По този начин няма да се оправдаят и основните очаквания на обществото – повишаване на безопасността на движението по пътищата, намаляване на административната тежест и намаляване броя на жертвите от ПТП на територията на Република България. Предлагаме да се спре работата по законопроектите и да се дефинира ясно и точно политическото задание което се очаква да се реализира с разделянето на сега действащия ЗДвП. Липсата до този момент на Визия за нов модел на управление на безопасността на движението показва безпомощност на държавната администрация да ограничи пътнотранспортния травматизъм. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.19", "title": " Трите закона, на които трябваше да се раздели Законът за движение по пътищата, са оттеглени"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d1%86%d0%b2%d0%b5%d1%82%d0%b0%d0%bd-%d0%b2%d0%b0%d1%81%d0%b8%d0%bb%d0%b5%d0%b2-30/", "text": "Министерството на финансите  , че България е спечелила делото с Държавния резервен фон на Султаната Оман. Кратката новина гласеше, че на 13.08.2019г. арбитражният трибунал е постановил решение по международното арбитражно дело № ARB/15/43, заведено от Държавния резервен фонд на Оман срещу Република България в Международния център за разрешаване на инвестиционни спорове в гр. Вашингтон, САЩ. Делото е важно, защото след фалита на КТБ през 2014 г., за пръв път международна съдебна инстанция зачерква претенция против България, свързана с искане за обезщетение заради твърдения за неоснователно отнемане на лиценза на банката. Според министерство на финансите държавата Оман се е отказала от иска си за 80 милиона евро, основаващ се на аргументи за неправомерни действия на българската държава и БНБ във връзка с поставянето на „Корпоративна търговска банка“ АД под особен надзор, отнемането на лиценза и обявяването й в несъстоятелност, както и отказът й да бъде предоставена ликвидна подкрепа или спасителен план под друга форма. С финалното си решение вашингтонският арбитражен съд е отхвърлил окончателно исковете като неоснователни и е осъдил оманския фонд да заплати всички разноски. Приключването на делото означава, че във войната на Цветан Василев против държавността, резултатът вече е 3:0 в полза на България. Първо българският съд потвърди действията на БНБ по отнемане на лиценза и обяви банката в несъстоятелност. След това наетата от държавата реномирана международна разследваща компания „Аликс партнърс“ констатира в своя доклад, че Цветан Василев е източил банката, чрез свързани с него дружества. Сега вече и оманският фонд признава, че претенцията му за обезщетение е неоснователна, а международният арбитраж във Вашингтон потвърждава това обстоятелство. Което на практика означава, че освен в България, и на международната сцена е налице решение, с което действията на държавните органи по отношение на КТБ са признати за правилни, а Василев губи още една карта, която редовно използваше като аргумент за своята „невинност“.", "date": "2019.08.19", "title": " България – Цветан Василев: 3:0\t"}
{"url": "https://trud.bg/%d0%b1%d0%b5%d0%bd%d1%8f%d0%bc%d0%b8%d0%bd-%d0%bd%d0%b5%d1%82%d0%b0%d0%bd%d1%8f%d1%85%d1%83-%d0%bf%d1%80%d0%b8%d0%b7%d0%be%d0%b2%d0%b0-%d0%b7%d0%b0-%d0%bf%d0%be-%d0%b1%d0%bb%d0%b8%d0%b7%d0%ba%d0%b8/", "text": "Премиерът на Израел Бенямин Нетаняху призова в понеделник за по-тесни връзки с Украйна, като се срещна с наскоро избрания украински президент Владимир Зеленски в Киев, предава АФП. Анализаторите твърдят, че пътуването е част от стъпките на Нетаняху за укрепване на позицията на неговата партия Ликуд сред израелците с украински произход преди повторните парламентарни избори на 17 септември, като се има предвид, че повече от един милион заселници от Украйна и други страни от бившия Съветски съюз се преместиха да живеят в Израел, което представлява една пета от населението му, коментира агенцията. „Можем да вървим към бъдещето по отделно, но можем да го направим по-добре заедно“, каза Нетаняху на Зеленски при първото посещение в страната на израелски премиер от две десетилетия след 1999 г.  Нетаняху поздрави Зеленски, бивш комик, за неговата убедителна победа в президентските анкети през април и го покани да посети Ерусалим „скоро“. Зеленски заяви, че Уйрайна, въвлечена в продължителна сепаратистка война с подкрепяните от Русия сили, „може да се поучи от Израел, особено по въпроси, свързани със сигурността и отбраната“.  Двамата лидери ще посетят мемориала в Баби Яр – мястото, където десетки хиляди евреи са намерили смъртта си през април 1941 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.19", "title": " Бенямин Нетаняху призова за по-близки отношения с Украйна в Киев"}
{"url": "https://trud.bg/%d0%bd%d0%b0%d0%bf-%d0%bf%d1%80%d0%be%d0%b4%d0%b0%d0%b2%d0%b0-%d0%ba%d1%8a%d0%bc%d0%bf%d0%b8%d0%bd%d0%b3-%d0%ba%d1%80%d0%b0%d0%b9-%d0%bc%d0%be%d1%80%d0%b5%d1%82%d0%be-%d0%b7%d0%b0-405-%d1%85%d0%b8/", "text": "Огледи се правят от 30 август до 5 септември Къмпинг с 13 бунгала край морето продава Националната агенция за приходи с начална цена 405 хил. лв. Това е третият опит за продажба на имота, след като на обявените два търга преди това нямаше кандидати. В резултат началната цена вече е намалена наполовина спрямо исканите 810 хил. лв. в първия обявен търг. Къмпингът се намира в област Варна, край град Бяла, в местността “Лонгоз”. Имотът е разположен близо до обособени туристически зони “Луна бей”, няколко вилни селища и туристически атракции (аквапарк). Плажът е съвсем близо и е достъпен. Поземленият имот е ограден и достъпът е контролиран. Сградите представляват бунгала върху циментови основи. Бунгалата са стари, но добре поддържани, състоят се от две стаи, сервизно помещение и малък кухненски бокс. Общата площ на имота е 5870 кв.м. Оглед на бунгалата може да се извърши всеки работен ден от 30 август до 5 септември, а самият търг ще бъде на 12 септември. За участие в търга се изисква да бъде предоставен депозит в размер на 81 хил. лв. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.19", "title": " НАП продава къмпинг край морето за 405 хил. лева\t"}
{"url": "https://trud.bg/%d0%b8%d1%80%d0%b0%d0%bd-%d0%b8%d0%b7%d0%ba%d0%bb%d1%8e%d1%87%d0%b8-%d0%b2%d1%8a%d0%b7%d0%bc%d0%be%d0%b6%d0%bd%d0%be%d1%81%d1%82%d1%82%d0%b0-%d0%b7%d0%b0-%d0%bf%d1%80%d0%b5%d0%b3%d0%be%d0%b2%d0%be/", "text": "Иранският външен министър Мохамад Джавад Зариф заяви днес, че страната му не е заинтересована от преговори с Вашингтон, но ако има посредничество, то трябва да се фокусира върху връщането на САЩ в ядреното споразумение от 2015 г., което те миналата година напуснаха, предаде Ройтерс. Зариф заяви това след срещата си във Финландия със своя колега Пека Хаависто, който каза, че Европа прави всичко възможно да спаси споразумението. Финландският министър отбеляза, че независимо от натиска от страна на САЩ европейските компании, страната му и Европейският съюз подкрепят финансовия механизъм ИНСТЕКС (INSTEX), създаден през януари от Германия, Франция и Великобритания, посочва ТАСС. Междубанковият механизъм теоретично дава възможност да се осъществяват разплащания с Иран, заобикаляйки американските санкции. На срещата с Хаависто Зариф каза, че Техеран има възможности да гарантира сигурността в Персийския залив и е готов да работи в тази посока. Според прессъобщение на иранското външно министерство Зариф е изтъкнал също необходимостта от промени в района. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.19", "title": " Иран изключи възможността за преговори със САЩ по нова ядрена сделка"}
{"url": "https://trud.bg/%d0%bd%d1%8f%d0%bc%d0%b0-%d0%b7%d0%b0%d0%bc%d1%8a%d1%80%d1%81%d1%8f%d0%b2%d0%b0%d0%bd%d0%b5-%d0%bd%d0%b0-%d0%b2%d1%8a%d0%b7%d0%b4%d1%83%d1%85%d0%b0-%d0%be%d1%82-%d0%bf%d0%be%d0%b6%d0%b0%d1%80%d0%b0/", "text": "Няма замърсяване на въздуха в резултат на   този следобед в халета за преработка на скрап в района на Ботевград, съобщиха от Главна дирекция „Пожарна безопасност и защита на населението“. От там уточниха, че няма и заразяване на района с опасни вещества, предаде  . На мястото на инцидента са изпратени 9 пожарни автомобила, каза главен инспектор Тошко Бързилов, началник на Националния оперативен център на пожарната и добави, че към момента пожарът е овладян. „Бяха изпратени екипи от Ботевград, Правец, Етрополе, Елин Пелин и София. Пробите, които бяха направени за замерване на околната среда, не показаха наличието на вредни вещества в този район. На този етап мога да кажа, че пожарът е овладян от 9 пожарни автомобила с 22-ма пожарникари“, обясни Тошко Бързилов.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.19", "title": " Няма замърсяване на въздуха от пожара край Ботевград\t"}
{"url": "https://trud.bg/%d0%bd%d0%be%d0%b2%d0%b8-%d1%81%d0%bc%d0%b5%d1%82%d0%ba%d0%b8-%d0%b7%d0%b0-%d0%bf%d0%b0%d1%80%d0%bd%d0%be-%d0%b0%d0%ba%d0%be-%d1%81%d1%8a%d1%81%d0%b5%d0%b4%d1%8a%d1%82-%d0%bd%d0%b5-%d0%b5-%d0%be/", "text": "Ако клиентите не са осигурили достъп за отчет на топлинните уреди, следва преизчисляване на сметките на цялата сграда. Това съобщи говорителят на “Топлофикация – София” Елизабет Павлова. По думите й това ще бъде неприятно за останалите живущи в сградата, защото така те ще получат нови изравнителни сметки, които ще се различават от тези, които вече са получили. “Заплащането на изравнителните сметки, тогава когато трябва да се доплаща, е добре да се извърши най-късно до 15 септември, тъй като тогава започва вече да тече лихва върху тези сметки. Върху прогнозните месечни сметки лихва не се начислява”, обясни тя. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.19", "title": " Нови сметки за парно, ако съседът не е отчетен"}
{"url": "https://trud.bg/%d0%bf%d1%8a%d1%82%d1%8f%d1%82-%d0%b4%d0%be-%d0%bc%d0%be%d1%80%d0%b5%d1%82%d0%be-%d1%82%d0%be%d0%b2%d0%b0-%d0%bb%d1%8f%d1%82%d0%be-%d0%b5-%d0%bf%d0%be-%d0%b5%d0%b2%d1%82%d0%b8%d0%bd/", "text": "С кола на дизел пътуването ни излиза 182 лв. Пътят до морето това лято е по-евтин от предишното, показа проверка на “Труд”. За една година бензинът е поевтинял с 0,06 лв./л (-2,64%), като в момента средната му цена е 2,21 лв./л. За среден разход от 10/100 отиване и връщане до морето от София с кола на бензин ще ни струва 177 лв., докато през 2018 г. пътуването е струвало 181 лв. Дизелът е поевтинял с 0,02 лв./л (-0,87%) за година, като цената му на бензиностанциите в края на август е средно 2,27 за литър. С кола на дизел, със среден разход 10/100, пътят до морето ни излиза 182 лв. в двете посоки, като през лятото на 2018 г. разходът е бил 184 лв. Пропан-бутанът е поевтинял най-много от всички горива – с 0,09 лв./л (-8,74%). Средната му цена в момента в цялата страна е 0,94 лв. за литър., при цена от 1,03 лв. за литър през 2018 г. Най-евтино ни излиза да стигнем до морето на газ, като пътят ни струва само 75 лв. в двете посоки. Докато през предходното лято това ни е струвало 83 лв. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.19", "title": " Пътят до морето това лято е по-евтин\t"}
{"url": "https://trud.bg/%d0%ba%d0%be%d0%bb%d0%b0-%d1%81%d0%b5-%d0%b5-%d0%be%d0%b1%d1%8a%d1%80%d0%bd%d0%b0-%d0%bf%d0%be-%d1%82%d0%b0%d0%b2%d0%b0%d0%bd-%d0%ba%d1%80%d0%b0%d0%b9-%d0%b1%d0%bb%d0%b0%d0%b3%d0%be%d0%b5%d0%b2%d0%b3/", "text": "Лек автомобил се е обърнал по таван на пътя Кочериново-Бараково-Е-79-Благоевград, 19-годишният водач по чудо не е пострадал, съобщава БГНЕС. Пътният инцидент стана малко преди 17:00 ч. на изхода на Бараково над гробищата. Младежът тръгва от Бараково за Благоевград, на дясната крива над гробищния парк се блъска в ската в ляво от пътя и се преобръща по таван. Водачът излязъл сам, закаран е за преглед в СПО на МБАЛ-Благоевград, няма тежки травми и е освободен за домашно лечение. Поради изтичане на газ движението по пътя бе преустановено за един час, на място пристигна пожарна, която стоя до изпразване съдържанието газовата бутилка на лекия автомобил. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.19", "title": " Кола се е обърна по таван край Благоевград, шофьорът е с леки травми"}
{"url": "https://trud.bg/%d0%b1%d0%be%d1%80%d0%b8%d1%81-%d0%b4%d0%b6%d0%be%d0%bd%d1%81%d1%8a%d0%bd-%d0%bf%d1%80%d0%b8%d0%b7%d0%be%d0%b2%d0%b0%d0%b2%d0%b0-%d0%b3%d0%b5%d1%80%d0%bc%d0%b0%d0%bd%d0%b8%d1%8f-%d0%b8-%d1%84%d1%80/", "text": "Британският министър-председател Борис Джонсън призова днес Германия и Франция да направят компромис за Брекзит, като предупреди, че Великобритания ще е готова да напусне Европейския съюз без сделка на 31 октомври, ако е необходимо, предаде Ройтерс. „Ние ще сме готови да излезем на 31 октомври – със или без сделка“, заяви Джонсън пред репортери.  „Разбира се, нашите приятели и партньори оттатък Ламанша показват леко нежелание да променят своята позиция – чудесно, аз съм уверен, че те ще го направят“, каза той. Попитан какво може да постигне неговото посещение по-късно тази седмица в Берлин и Париж, Джонсън отговори: „Надявам се, че ще направят компромис – те видяха, че британският парламент три пъти отхвърли споразумението за напускане, предпазният механизъм просто не работи, той не е демократичен. Надявам се, че те ще сметнат за подходящо да направят компромис.“ „Аз искам сделка, ние сме готови да работим с нашите приятели и партньори, за да постигнем сделка, но ако искаш добра сделка за Великобритания, трябва същевременно да се подготвяш за излизане без такава“, каза той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.19", "title": " Борис Джонсън призовава Германия и Франция да направят компромис за Брекзит"}
