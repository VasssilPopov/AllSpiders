{"url": "https://trud.bg/%d0%b8%d1%80%d0%b0%d0%bd%d1%81%d0%ba%d0%b0-%d1%82%d0%b5%d0%bb%d0%b5%d0%b2%d0%b8%d0%b7%d0%b8%d1%8f-%d1%80%d0%b0%d0%b7%d0%bf%d1%80%d0%be%d1%81%d1%82%d1%80%d0%b0%d0%bd%d0%b8-%d1%81%d0%bd%d0%b8%d0%bc/", "text": "Появи се нова информация, че лидерът на „Ислямска държава” Абу Бакр ал Багдади е бил убит – иранска телевизия разпространи вчера снимки, които изглежда потвърждават това, предаде ТАСС. На сайта си иранската телевизия ИРИБ показа две снимки на тялото на Багдади и две, направени му приживе. По-рано някои медии също потвърдиха смъртта на Багдади, позовавайки се на Али Ширази – представител на иранския върховен ръководител аятолах Али Хаменей в елитните сили „Кудс” на Корпуса на гвардейците на ислямската революция. „Терористът Багдади с положителност е мъртъв” казал Ширази според иранската държавна осведомителна агенция ИРНА без да посочи подробности. По-късно обаче иранската агенция актуализира новината, като премахна цитата. На 17 юни Русия също съобщи, че по предварителни данни при руски въздушен удар в Сирия Ал Багдади и 300 бойци на „Ислямска държава” са били убити. Вчера САЩ обаче заявиха, че нямат данни в потвърждение на подобни съобщения. В последните седмици иракски представители също изразиха скептицизъм. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.30", "title": " Иранска телевизия разпространи снимки, потвърждаващи смъртта на Абу Бакр ал Багдади"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-21-%d0%b3%d0%be%d0%b4%d0%b8%d1%88%d0%bd%d0%b0-%d0%b6%d0%b5%d0%bd%d0%b0-%d0%bd%d0%b0-%d0%bb%d0%b5%d1%82%d0%b8%d1%89%d0%b5-%d0%b2-%d0%bb%d0%be/", "text": "На лондонското летище „Хийтроу“ е задържана 21-годишна жена по подозрение за свързани със Сирия терористични престъпления, предаде  . Задържаната жителка на Лондон е била заловена от полицията при завръщането си от Истанбул вечерта на 29 юни. „Тя е разпитана по подозрение, че е подготвяла терористични актове“, сочи антитерористичната полиция на Великобритания. Служители на „Скотланд Ярд“ сочат, че във връзка с ареста се извършват обиски на два адреса в Лондон. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.30", "title": " Задържаха 21-годишна жена на летище в Лондон по подозрение в тероризъм"}
{"url": "https://trud.bg/%d1%8e%d0%bb%d0%b8-%d0%b8%d0%b4%d0%b2%d0%b0-%d1%81%d1%8a%d1%81-%d0%b7%d0%b0%d1%85%d0%bb%d0%b0%d0%b6%d0%b4%d0%b0%d0%bd%d0%b5-%d0%b8-%d0%bf%d1%80%d0%b5%d0%b2%d0%b0%d0%bb%d1%8f%d0%b2%d0%b0%d0%bd%d0%b8/", "text": "През месец юли средните температури ще бъдат като обичайните през последните няколко години. Ще има доста горещи дни. Във валежно отношение месецът ще бъде близко до нормите, като условия за повече превалявания ще има на места в Северна България и около планините. След горещия завършек на юни, при който на места в страната температурите превишиха 40-градусавата бариера, още в началото на юли от северозапад ще започне да нахлува хладен въздух. На много места ще превали и прегърми, като по-интензивни ще бъдат дъждовете над Северна България. На места ще има и градушки. Температурите чувствително ще се понижат. Така през повечето дни до края на първото десетдневие максималните температури ще бъдат от 25 до 30 градуса, в дните с валежи на места и по-ниски, а в по-слънчевите дни в най-топлите места ще достигат до 33, 35 градуса. Времето ще бъде променливо и след валежите на 2-ри и 3-ти, нови превалявания се очакват на 7-ми и 8-ми юли. След 10-ти ще настъпи стабилизиране на времето, ще бъде слънчево, с временни заоблачавания в следобедните часове. Ще се затопли и максималните температури ще бъдат около и над 30 градуса, достигащи до 37, 38 градуса. Захлаждане с превалявания и прегърмявания ще има около средата на месеца.  Към края на второто десетдневие също ще имаме 2, 3 дни с по-нестабилно време, когато в следобедните часове ще има условия за краткотрайни валежи и гръмотевици. През третото десетдневие ще преобладава слънчево, следобед и горещо време. По-съществени заоблачавания ще има към 22-ри до 25-ти и в края на месеца, когато на места ще превали с гръмотевици, с най-голяма вероятност около планините. Юли е най-подходящ за почивка по нашето Черноморие. Студените фронтове, рядко достигат до крайбрежието, а свежият морски бриз прави горещините поносими. Температурата на морската вода има стойности от 22 до 27 градуса. Съпътстващо дългите горещини явление е чувствителното спадане на нивото на реките и водните басейни.  Ниското ниво на Дунав се отразява в затруднения за речното корабоплаване.  В сравнение с юни нахлуванията на по-хладен въздух от северозапад намаляват, но въпреки това вероятността от проливни валежи и гръмотевични бури е голяма. След 10-ти ще настъпи стабилизиране на времето  Колкото са по-горещи 15, 16 и 17 юли (горещниците по стар стил или 28, 29, 30 по нов), толкова по-люта ще е зимата. От времето през тези три дни се съди за времето през декември, януари и февруари.  Ако прогърми на Илинден (20 юли) орехите ще са червиви, но виното ще е добро.", "date": "2017.06.30", "title": " Юли идва  със захлаждане и превалявания\t\t\t"}
{"url": "https://trud.bg/%d0%bc%d1%8a%d0%b6-%d0%be%d0%bf%d0%b8%d1%82%d0%b0-%d0%b4%d0%b0-%d1%81%d0%b5-%d0%b2%d1%80%d0%b5%d0%b6%d0%b5-%d1%81-%d0%ba%d0%be%d0%bb%d0%b0-%d0%b2-%d1%82%d1%8a%d0%bb%d0%bf%d0%b0-%d0%bf%d1%80%d0%b5/", "text": "Мъж беше арестуван, след като се опита да блъсне с кола група хора пред джамия в предградието на Париж Кретей, съобщи полицията, като добави, че няма пострадали, предаде  . Мотивите му засега са неизвестни, на мъжът не успял да вреже колата в тълпата благодарение на бариерите, поставени пред нея,  заяви полицията. Според в. „Паризиен“ той твърдял, че иска да отмъсти за атаките, свързани с „Ислямска държава“, които взеха десетки жертви в Париж през последните години. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.30", "title": " Мъж опита да се вреже с кола в тълпа пред джамия в Париж\t\t\t"}
{"url": "https://trud.bg/%d0%b4%d0%b2%d0%b5-%d0%b4%d0%b5%d1%86%d0%b0-%d1%81%d0%b0-%d1%81%d0%b5-%d1%83%d0%b4%d0%b0%d0%b2%d0%b8%d0%bb%d0%b8-%d0%b2-%d0%b8%d1%81%d0%ba%d1%8a%d1%80-%d0%ba%d1%80%d0%b0%d0%b9-%d1%81/", "text": "Две деца са се удавили във водите на река Искър край село Ставерци. Група тийнейджъри отишли до реката влезли в нея да се къпят, въпреки забраната. Две от децата изчезнали във водите, а други две били спасени от приятелите си. Те подали сигнал до полицията и на мястото работят спасители. Открито е тялото на 13 годишно момиче, съобщиха от МВР в Плевен. Търси се и второто изчезнало дете. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.30", "title": " Две деца са се удавили в „Искър“ край Ставерци"}
{"url": "https://trud.bg/%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d1%8a%d1%82-%d0%b3%d0%bb%d0%b0%d1%81%d1%83%d0%b2%d0%b0-%d0%b7%d0%b0-%d0%bf%d0%b0%d1%80%d0%b8%d1%82%d0%b5-%d0%b7%d0%b0-%d0%b4%d1%80%d0%b5%d1%85/", "text": "Парламентът трябва да приеме на първо четене промени в Закона за МВР, с които полицаите ще получат повече пари за дрехи. На тези служители на реда, които не са получили униформи, ще им бъде изплатена паричната им равностойност. Предложението е на депутати от ГЕРБ, след като преди време премиерът Бойко Борисов обеща пари за униформи на националното съвещание на МВР. Очакваната сума е около 29 млн. лв. – тя ще е за униформите на всички полицаи от края на 2011 до края на 2015 г. По различни причини в този период облекло не е раздавано. Междувременно майки на деца с увреждания се събират тази сутрин пред Народното събрание, за да посрещнат депутатите, тъй като в пленарната зала ще се обсъждат и въпросите от Националния протест на родителите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.30", "title": " Парламентът гласува за парите за дрехи на полицаите"}
{"url": "https://trud.bg/%d0%b7%d0%b0%d0%bf%d0%be%d1%87%d0%b2%d0%b0-%d0%b4%d0%b5%d0%bb%d0%be%d1%82%d0%be-%d0%b7%d0%b0-%d0%bd%d0%b5%d0%b1%d1%80%d0%b5%d0%b6%d0%bd%d0%be%d1%81%d1%82-%d0%bf%d1%80%d0%b8-%d0%b0%d0%b2%d0%b0%d1%80/", "text": "Токийският окръжен съд започва днес дело за небрежност срещу трима шефове на компанията оператор на атомна централа „Фукушима – 1” – ТЕПКО, предадоха световните агенции. Това е първото дело, от което се очаква да установи дали може да се търси наказателна отговорност от компанията, отбелязва Асошиейтед прес. Процесът е срещу бившия президент на управителния съвет на ТЕПКО Цунехиса Кацумата (77-годишен) и двама бивши вицепрезиденти – Сакае Муто (на 66 г.) и Иширо Такекуро (на 71 г.). В началото на дебатите тримата бивши ръководители заявиха, че са невинни, тъй като е било невъзможно да се предвиди подобна катастрофа, и наред с това се извиниха, съобщават японски медии. При операциите за спешна евакуация след бедствието в болница починаха 44 души, а други 13 (военни и служители на ТЕПКО) получиха травми. Властите твърдят, че нито един от смъртните случаи не се дължи пряко на радиацията от трите аварирали реактора на АЕЦ „Фукушима – 1”. Те обаче признават официално смъртните случаи, свързани с последвалата евакуация. След като централата понесе тежки поражения от опустошително земетресение и породено от него цунами през 2001 г., радиацията се разпространи в околните общини. Шест години след катастрофата някои райони все още са необитаеми. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.30", "title": " Започва делото за небрежност при аварията във „Фукушима -1”"}
{"url": "https://trud.bg/%d0%b2%d0%bb%d0%b8%d0%b7%d0%b0-%d0%b2-%d1%81%d0%b8%d0%bb%d0%b0-%d0%bc%d0%b8%d0%b3%d1%80%d0%b0%d1%86%d0%b8%d0%be%d0%bd%d0%bd%d0%b8%d1%8f%d1%82-%d1%83%d0%ba%d0%b0%d0%b7-%d0%bd%d0%b0-%d0%b4%d0%be%d0%bd/", "text": "Предложената от президента на САЩ Доналд Тръмп временна забрана за достъп на жители на шест предимно мюсюлмански държави влезе в сила, след като Върховният съд на САЩ я одобри след пет месеца борба с правозащитни организации, предаде  . Миграционният указ на Тръмп влезе в сила от 20 ч. в четвъртък вашингтонско време. Администрацията на Тръмп сочи, че забраната е необходима, за да се блокира достъпът на терористи в страната, но правозащитниците сочи, че тя нелегално дискриминира мюсюлманите. 90-дневната забрана за достъп на граждани от Иран, Либия, Сомалия, Судан, Сирия и Йемен ще позволи изключения за хора, които отговарят на определени критерии. Съгласно новите правила на граждани от изброените страни няма да се издава американска виза, освен ако нямат „валидна връзка” с близък родственик, учебно заведение или бизнес в САЩ. Указът не се отнася и за хора с вече издадена виза. Проучените и одобрени до 6 юли бежанци също имат право да достъп. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.30", "title": " Влиза в сила миграционният указ на Доналд Тръмп, забраняващ достъп до САЩ от 6 мюсюлмански страни"}
{"url": "https://trud.bg/%d0%ba%d0%b0%d0%ba%d0%b2%d0%b0-%d0%b0%d0%bd%d0%ba%d0%b5%d1%82%d0%bd%d0%b0-%d0%ba%d0%be%d0%bc%d0%b8%d1%81%d0%b8%d1%8f-%d0%ba%d0%b0%d0%ba%d0%b2%d0%b8-%d0%bf%d0%b5%d1%82-%d0%bb%d0%b5%d0%b2%d0%b0/", "text": "Парите на данъкоплатците, които по социалистически продължават да наричат „държавни”, са харчени нашироко и надълбоко от шефа на НДК , без отчети, без контрол. Документите и фактите за това са показани и видни не само от „Труд”, а и от други официални институции. Шефът е уволнен, а след това е извъртяна една цинична схема за възстановяването му. И за да се замаже съвсем работата, правят анкетна комисия в парламента. През това време уволненият шеф замита следите, „изглажда противоречията” – изобщо – пере си омазаната ризка. Та, питам  аз, уволняван ли е наистина Боршош? А възстановяван ли е след това на поста си? И в качеството на уволнен ли реши великодушно „да се оттегли от поста си“, докато уважаемата комисия си върши работата? Как мислите госпожо Йорданова като председател на въпросната комисия? А и дали вече не е късно да се мисли по този въпрос? А и дали точно за това да беше възстановен на служба шефът на НДК – да може да си разчисти бакиите и анкетната комисия да види всичко в бяло? А иначе борбата с корупцията продължава, братя!", "date": "2017.06.30", "title": " Каква анкетна комисия, какви пет лева"}
{"url": "https://trud.bg/%d1%81%d1%8a%d0%b4%d1%8a%d1%82-%d1%80%d0%b5%d1%88%d0%b0%d0%b2%d0%b0-%d0%b7%d0%b0-%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b8%d1%82%d0%b5-%d1%81%d0%bb%d0%b5%d0%b4-%d0%ba%d0%be%d0%bd%d1%84/", "text": "Деветимата души,  , днес се изправят пред съда, който трябва да реши дали те ще останат за постоянно в ареста. Деветимата ще бъдат обвинени в хулиганство и нанасяне на средни телесни повреди. Снощи жителите на Асеновград   в града за втора поредна вечер. Полиция беше отцепила двата моста, които водят към ромската махала, за да предотвратят нагнетяване на напрежението. До конфликта се стигна, след като деца и треньори от местния клуб по гребане бяха нападнати и бити от група младежи от ромски произход. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.30", "title": " Съдът решава за задържаните след конфликта в Асеновград"}
{"url": "https://trud.bg/%d0%bf%d1%83%d1%81%d0%ba%d0%b0%d1%82-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%bf%d0%be-%d1%80%d0%b5%d0%bc%d0%be%d0%bd%d1%82%d0%b8%d1%80%d0%b0%d0%bd%d0%b0%d1%82%d0%b0-%d1%82/", "text": "Движението в дясната тръба на тунел „Ечемишка“ на магистрала „Хемус“ ще бъде пуснато днес. Това ще стане в 10 часа след инспекция на министъра на регионалното развитие и благоустройството Николай Нанков и председателя на Управителния съвет на Агенцията „Пътна инфраструктура“ Дончо Атанасов. С възстановяването на движението трафикът към Варна и София ще преминава без ограничения в двете тръби на „Ечемишка“. Тунелът е с дължина 775 м и е в експлоатация от 1984 г.От тогава на съоръжението не е извършван основен ремонт. Възстановителните дейности в тръбата за Варна започнаха на 1 септември м.г., а движението досега се извършваше двупосочно в тръбата за София. Междувременно от 11 ч. до 13 ч. започва почистване в лявата тръба на тунел „Ечемишка“ на АМ „Хемус“ в посока София. Ограниченията на „Витиня“ в посока Варна остават. Очаква се платното да бъде пуснато в средата на август. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.30", "title": " Пускат движението по ремонтираната тръба на „Ечемишка“"}
{"url": "https://trud.bg/%d0%b3%d1%80%d1%8a%d1%86%d0%ba%d0%b8%d1%82%d0%b5-%d1%80%d0%b0%d0%b1%d0%be%d1%82%d0%bd%d0%b8%d1%86%d0%b8-%d0%bf%d0%be-%d1%87%d0%b8%d1%81%d1%82%d0%be%d1%82%d0%b0%d1%82%d0%b0-%d0%bf%d1%80%d0%b5%d0%ba/", "text": "Гръцките работници по чистотата, които стачкуват от две седмици, решиха да прекратят протеста си и от вчера започнаха дългото и неприятно събиране на натрупаните хиляди тонове отпадъци, гниещи на високите летни температури, съобщава електронното издание на в. „Катимерини“. На фона на опасения за общественото здраве заради натрупаните отпадъци, лидерите на синдиката на общинските работници обявиха, че прекратяват стачката. Членовете на профсъюза настояваха правителството да осигури постоянна работа на сметосъбирачите, наети с краткосрочни договори, които са изтекли или скоро ще изтекат. Очаква се местните власти в Атина, Солун и други градове да ангажират хиляди работници по чистотата, чиито временни договори са изтекли. Според източници на вестника вътрешното министерство днес трябва да издаде препоръка до местните власти в страната да изпълнят решение на парламента от сряда за продължаване на временните трудови договори на сметосъбирачите. Не е известно обаче как ще реагира синдикатът на общинските работници, ако местните власти не продължат договорите на всичките 6150 работници от чистотата, чиито договори са изтекли. Според атинските власти ще трябват поне четири дни, за да бъдат изчистени отпадъците в столицата и още няколко дни, докато улиците бъдат измити и дезинфекцирани. Работниците са инструктирани първо да събират битовите отпадъци, които се разлагат и разнасят неприятна миризма. Другите изхвърлени неща, като стари мебели и негниещи предмети, ще бъдат оставени за по-късно. В Солун, където има 700 работници на краткосрочни договори, чистенето започна в сряда, след като кметът Янис Бутарис заплаши, че ще наеме частна фирма. Той се надява градът да бъде почистен до края на седмицата. Министърът на туризма Елена Кундура предупреди вчера, че ще има „грозни последици“, ако ситуацията не се промени незабавно, а по-рано тази седмица представители на туристическия сектор предупредиха, че планините от отпадъци ще отблъснат чуждестранните туристи, макар че властите предвиждат рекордна година за гръцкия туризъм с 30 милиона чуждестранни гости.", "date": "2017.06.30", "title": " Гръцките работници по чистотата прекратиха протеста си"}
{"url": "https://trud.bg/%d0%bd%d1%8f%d0%bc%d0%b0-%d0%b4%d0%b0-%d0%bf%d1%80%d0%b0%d0%b2%d1%8f%d1%82-%d0%bf%d1%80%d0%be%d1%83%d1%87%d0%b2%d0%b0%d0%bd%d0%b8%d1%8f-%d0%b7%d0%b0-%d0%ba%d0%b0%d1%80%d0%b8%d0%b5%d1%80%d0%b0-%d0%ba/", "text": "Проучвания на строителни материали в Белоградчик няма да се правят. Това стана  ясно от писмо на инвеститора до местната власт, в което той заявява отказа си от концесията, съобщи Резултатът идва след близо 10 дни  протест,  който граждани и местна власт се обявиха против сондажи и изграждане на кариера на територията на природния парк. От фирмата – титуляр на разрешителното за проучване са уважили мотивите на засегнатите страни и уверяват, че се оттеглят от по-нататъшни действия в конкурса. Той е обявен от Министерството на енергетиката.", "date": "2017.06.30", "title": " Няма да правят проучвания за  кариера край Белоградчик\t\t\t"}
{"url": "https://trud.bg/%d0%b4%d0%b6%d0%be%d0%bd-%d0%b3%d1%80%d0%b8%d1%88%d0%b0%d0%bc-%d0%ba%d0%be%d0%bc%d0%b5%d0%bd%d1%82%d0%b8%d1%80%d0%b0-%d0%bf%d1%80%d0%be%d0%b8%d0%b7%d1%85%d0%be%d0%b4%d0%b0-%d0%bd%d0%b0-%d0%ba%d0%b8/", "text": "Американският писател Джон Гришам използва излизането на новата си книга „Островът Камино“ на български като повод, за да разкаже малко повече на своите фенове за България и кирилицата. Изказването му предизвика вълна от коментари в социалните мрежи. Новата книга на Гришам ще излезе в България през юли. Писателят обаче каза в аванс няколко думи за страната ни на страницата си във фейсбук. „България граничи с Румъния на север, Гърция и Турция на юг, Сърбия и Македония на запад. Това е тяхната корица на CAMINO ISLAND. Мисля, че заглавието е най-отгоре на корицата и „остров“ означава „island“. Това е кирилицата, открита от двама монаси, Кирил и неговият брат Методий през IX век. Очевидно, Методий не е получил признание за заслугата си.“ Изказването предизвика остра полемика. Българи, македонци и гърци се надпреварваха да обяснят на писателя какъв е произходът на светите братя Кирил и Методий и чия всъщност е заслугата за създаването на азбуката. Потребителят Владо Димовски пише: „Обичам книгите ви, но монасите са били македонци, не българи“. Отговарят му десетки наши сънародници, като повечето от тях подчертават, че през 9-ти век не е имало държава Македония и че регионът е бил част от Българското царство. Сърбинът Далибор Делич обяснява, че произходът на светите братя не е докрай установен, защото може да е славянски или византийски, или и двете. Делич подчертава, че на Балканите има спор за техния произход и посочва част от аргументите, например че светите братя са родени в Солун, днешна Гърция, а Методий става монах в малайзийската част на планината Олимп, днес в Северозападна Турция. Доротея Стратева пояснява, че Кирил и Методий всъщност не са създатели на кирилицата, а на глаголицата. Кирилицата е създадена в Преслав, тогавашната българска столица, от техни ученици и е наречена така в чест на Кирил, пояснява Стратева и показва илюстрация на глаголицата. Повечето български потребители благодарят на Джон Гришам за вниманието и го канят в България, където според тях може да намери много източници на вдъхновение – от богатата ни история и култура, през удивителните ни природни феномени и кръстопътно географско положение. Иначе новата книга на американския автор няма нищо общо с делото на светите братя и въобще с Балканите. Гришам представя увлекателен разказ за черния пазар на ценни книги и ръкописи, направил богати не един и двама интелектуалци в Съединените Щати, сред който и Брус Кеймбъл – собственик на успешна книжарница на остров Камино край Флорида.", "date": "2017.06.30", "title": " Джон Гришам коментира произхода на кирилицата"}
{"url": "https://trud.bg/%d0%be%d1%82%d0%b2%d0%b0%d1%80%d1%8f%d1%82-%d1%82%d1%83%d0%bd%d0%b5%d0%bb-%d0%b2%d0%b8%d1%82%d0%b8%d0%bd%d1%8f-%d0%bd%d0%b0-%d1%85%d0%b5%d0%bc%d1%83%d1%81-%d0%b4%d0%be-%d1%81%d1%80%d0%b5%d0%b4/", "text": "Ще се опитаме в средата на август да отворим тунел „Витиня“ на АМ „Хемус“. Това каза пред журналисти министърът на регионалното развитие и благоустройство Николай Нанков по време на проверка на тунел „Ечемишка“, преди пускането на движението по ремонтираната тръба за Варна. „Безсмислено е да пуснем тунел „Витиня“, при положение, че мостовото съоръжение на 33-ти километър няма да е готово. Вместо да стартират на 1 март, започнаха на 27 април. Има поне месец и 10 дни работа по съоръжението, при пришпорване на всички възможни срокове“, съобщи той. „Ще се опитаме в средата на август да го отворим. Нашето верую е, че ремонтните дейности не могат да бъдат за сметка на качеството на работата, с оглед на безопасността и сигурността на тези съоръжения. От тези два месеца забавяне, ще спестим около месец“, допълни министърът. Според него всички ремонти на автомагистрала „Хемус“ би трябвало да приключат преди началото на зимния сезон. „12 милиона струва ремонтът на „Ечемишка“, малко над 20 милиона е ремонтът на „Витиня“, съобщи Нанков. По „Хемус“ в пиковите часове, уикендите, петъци и недели, по настоящем е изключен тежкотоварният трафик. Днес имаме среща с превозвачите, предстои това нещо да бъде организирано и за останалите магистрали, ще уточним в кои часови диапазони, за да можем да облекчим и трафика на леките автомобили в почивните дни и в отпускарския летен сезон.  „Смятам, че логиката за формиране на приходите в пътната система е обърната. За съжаление 2/3 от приходите са от леки автомобили, това трябва да се обърне с ТОЛ таксата. Но пък щом в момента леките автомобили „издържат“ пътния сектор, те ще бъдат с огромен приоритет и ще бъдат водещи при формирането на политики“, посочи Нанков. По думите му тежкотоварните автомобили ще бъдат ограничени в летния сезон до 15 септември, като ограничението ще влезе в сила или от утре, или от понеделник.", "date": "2017.06.30", "title": " Отварят тунел „Витиня“ на Хемус до средата на август\t\t\t"}
{"url": "https://trud.bg/%d0%bc%d1%8a%d0%b6-%d0%bf%d0%be%d0%b4%d0%b0%d0%b4%d0%b5-%d1%84%d0%b0%d0%bb%d1%88%d0%b8%d0%b2-%d1%81%d0%b8%d0%b3%d0%bd%d0%b0%d0%bb-%d1%87%d0%b5-%d0%ba%d0%be%d0%bb%d0%b0%d1%82%d0%b0-%d0%bc%d1%83-%d0%b5/", "text": "39-годишен мъж е подал фалшив сигнал за това, че автомобила му, с който е извършено ПТП, е откраднат. Това съобщиха от пресцентъра на ОДМВР-Плевен. На 29 юни в 05.10 часа в Първо РУ – Плевен е получен сигнал за пътен инцидент при разклона на село Бръшляница. Пристигналият на място патрул е установил, че лек автомобил „Мерцедес А160“ с неизвестен водач е катастрофирал в мантинела. В последствие 39-годишен от село Малоконаре, обл. Пловдив е заявил на телефон 112, че закупен от него през деня лек автомобил „Мерцедес А160“ е бил откраднат от град Гулянци. От проведените незабавни оперативни действия служители на РУ-Пордим и РУ-Гулянци е установяват, че подаденият сигнал е недействителен. Служители на полицията в Гулянци са съставили акт за подаден фалшив сигнал на т. 112 на 39-годишния. От проведните процесуално-следствени действия е установено, че колата е управлявана от 21-годишна жена от град Гулянци, неправоспособен водач, която е катастрофирала на разклона за село Бръшляница поради шофиране с несъобразена скорост. В автомобила са пътували –39-годишният, подал неверния сигнал до полицията, който е собственик на автомобила, и двама от Гулянци – 17-годишен и 16-годишна. По случая е образувано е досъдебно производство и е уведомен е прокурор при РП-Плевен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.30", "title": " Мъж подаде фалшив сигнал, че колата му е открадната\t\t\t"}
{"url": "https://trud.bg/%d1%81%d1%83%d1%85-%d0%ba%d0%bb%d0%be%d0%bd-%d1%83%d0%b4%d0%b0%d1%80%d0%b8-%d1%81%d0%bc%d1%8a%d1%80%d1%82%d0%be%d0%bd%d0%be%d1%81%d0%bd%d0%be-%d0%b4%d1%8a%d1%80%d0%b2%d0%be%d1%81%d0%b5%d0%ba%d0%b0/", "text": "Сух клон се отчупи от дърво, падна върху дървосекач на 32 г. и го уби на място. Трагичният инцидент станал в гориста местност край шуменското село Тушовица в края на работния ден към 17 часа в четвъртък, научи „Труд“. Загиналият е Орхан Ферадов от близкото село Нова бяла река. Секачът бил в гората заедно с друг мъж от същото село. По това време тъкмо щели да повалят друго дърво и Орхан се дръпнал на безопасно място. Клон от съседно дърво се отцепил и се стоварил върху него. Ударил го фатално в слепоочието и рамото, разказват местни хора.  Мястото е посетено от разследващи и представители на Инспекцията по труда в Шумен за изясняване на обстоятелствата. Извършва се проверка, очаква се работодателят да представи всички изискани документи, каза директорът на инспекцията Стела Методиева. Дружеството е било проверявано и през месец март. Починалият живеел с майка си. Ще бъде погребан в петък, очаква се община Върбица да подпомогне семейството. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.30", "title": " Сух клон удари смъртоносно дървосекач"}
{"url": "https://trud.bg/%d0%bd%d0%be%d0%b2-%d0%b0%d0%bf%d0%b0%d1%80%d0%b0%d1%82-%d0%b2-%d0%b8%d0%bd%d1%82%d0%b5%d0%b7%d0%b8%d0%b2%d0%bd%d0%be%d1%82%d0%be-%d0%be%d1%82%d0%b4%d0%b5%d0%bb%d0%b5%d0%bd%d0%b8%d0%b5-%d0%b7%d0%b0/", "text": "Нов мултифункционален монитор повишава нивото на сигурност по време на ортопедични операции на деца в университетската МБАЛ „Света Анна – Варна“. Апаратурата е дарение от „Ротари клуб Варна“ за Отделението по анестезиология, реанимация и интензивно лечение в спешната болница на Североизточна България. „Мултифункционалният монитор е чакано и желано оборудване за нашето отделение. Апаратът е съвременен и отговаря на всички реанимационни изисквания. Той осигурява високо ниво на сигурност по време на планови и спешни интервенции на ортопедични травми при деца, тъй като отчита прецизно всички жизнени показатели на пациента.“ Така началникът на Отделението по анестезиология, реанимация и интензивно лечение д-р Валентин Власаков коментира дарения монитор. Изпълнителният директор на университетската МБАЛ „Св. Анна – Варна“ д-р Николай Коларов изпрати благодарствен адрес на дарителите за демонстрираната съпричастност към мисията на лечебното заведение да поема и да гарантира над 90% от хирургичната спешност в Източна България. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.30", "title": " Нов апарат в интезивното отделение за деца\t\t\t"}
{"url": "https://trud.bg/%d0%bf%d0%b5%d1%82%d0%b8%d0%bc%d0%b0-%d0%b0%d1%82%d0%b5%d0%bd%d1%82%d0%b0%d1%82%d0%be%d1%80%d0%b8-%d1%81%d0%b0%d0%bc%d0%be%d1%83%d0%b1%d0%b8%d0%b9%d1%86%d0%b8-%d1%81%d0%b5-%d0%b2%d0%b7%d1%80%d0%b8/", "text": "Петима атентатори самоубийци се взривиха в бежански лагер в Ливан, предава Би Би Си. Инцидентът се е случил по време на проверка от военните за установяване наличието на екстремисти и оръжие на територията на лагера, който се намира в близост до граничния град Арсал. В резултат от случилото се са пострадали общо 7 войници, като към този момент няма информация за жертви.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.30", "title": " Петима атентатори самоубийци се взривиха в лагер за бежанци в Ливан"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d0%b4%d0%b2%d0%b0%d0%bc%d0%b0-%d0%b1%d1%8a%d0%bb%d0%b3%d0%b0%d1%80%d0%b8-%d0%bd%d0%b0-%d0%b3%d1%80%d0%b0%d0%bd%d0%b8%d1%86%d0%b0%d1%82/", "text": "Двама български граждани са задържани за срок до 72 часа при операция за противодействие на нелегалния трафик на мигранти в област Видин, съобщават от полицията в крайдунавския град. Близо до границата със Сърбия, по пътя към село Макреш, е установена група от 19 чужденци, сред които и деца, от Афганистан и Бангладеш. Задържани са шофьорът на товарния автомобил, който превозвал мигрантите и водачът на пилотна кола, пътувала преди него.", "date": "2017.06.30", "title": " Арестуваха двама българи на границата със Сърбия за трафик на бежанци\t\t\t"}
{"url": "https://trud.bg/%d0%b0%d0%bd%d0%b3%d0%b5%d0%bb-%d0%bc%d0%b8%d1%82%d0%b5%d0%b2-%d1%89%d0%b5-%d0%b1%d1%8a%d0%b4%d0%b5-%d0%bd%d0%be%d0%b2%d0%b8%d1%8f%d1%82-%d0%b8%d0%b7%d0%bf%d1%8a%d0%bb%d0%bd%d0%b8%d1%82%d0%b5%d0%bb/", "text": "Изпълнителен директор на НДК ще стане Ангел Митев, който до днес изпълняваше същата дейност в държавно дружество „Реставрация“. Компетентен човек, който от години се занимава със строителство и опазване на културното наследство. Това каза на брифинг министърът културата Боил Банов. „От 3 дни НДК е част от Министерството на културата. Връща се там, където му е мястото“, посочи Банов. „Моят избор не е съсредоточен върху творческата част от работата на НДК, а е свързан с основната задача – приключване качествено и в срок на ремонтните дейности“, допълни министър Банов. В съвета на директорите ще участват още Красимир Петков, Росица Бачева, Татяна Цветанова, Борислав Велков.", "date": "2017.06.30", "title": " Ангел Митев ще бъде новият изпълнителен директор на НДК"}
{"url": "https://trud.bg/%d1%84%d0%b0%d0%bb%d1%88%d0%b8%d0%b2-%d1%81%d0%b8%d0%b3%d0%bd%d0%b0%d0%bb-%d0%b7%d0%b0-%d1%83%d0%b1%d0%b8%d1%82-%d1%86%d0%b8%d0%b3%d0%b0%d0%bd%d0%b8%d0%bd-%d1%80%d0%b0%d0%b7%d0%bf%d0%b0%d0%bb%d0%b8/", "text": "Фалшив сигнал за убит циганин, който впоследствие се оказало, че е само леко ранен, е била искрата, подпалила войната и сблъсъците пред болницата в Асеновград  на 26 юни (понеделник), когато над 150 души от ромската махала „Лозница” се събраха, за да се саморазправят със състезателите от местния клуб по кану-каяк „Асеновец” и техните родители. Това съобщи в петък сутринта пред Районния съд в Асеновград окръжният прокурор на Пловдив Румен Попов. Той добави, че на 9 от биячите са повдигнати обвинения за хулиганство с изключителен цинизъм и дързост. Двама са с обвинения за нанасяне на две средни телесни повреди. „Ще има и още задържани лица, но в момента се изяснява самоличността  на още две лица, замесени в инцидентите. Ще има и нови обвинения за закана за убийство и опит за прегазване с автомобил. По досъдебното производство има данни, че някои от участващите в побоя цигани са се заканвали персонално на пострадалите, че ще отрежат главите им и други подобни заплахи”, обяви Румен Попов, който призова хората да са разумни и да не се поддават на провокации. Окръжният прокурор допълни, че по време на протестите, организирани две вечери поред, е имало хора във видимо нетрезво състояние, които са направили опит да се насочат към ромската махала, но са били спрeни от полицаите и жандармеристите. Шефът на Областна дирекция на МВР-Пловдив комисар Атанас Илков уточни, че няма данни за насилие от страна на полицията, ангажирана с гарантиране и осигуряване на обществения ред в Асеновград. Комисар Илков уточни, че няма задържани протестиращи. Прокуратура и полиция работят и за установяване на лицата, които са се опитали да подклаждат етническо напрежение в Асеновград. Деветимата биячи, обвинени за насилието и побоя над млади кануисти и каякари, бяха докарани от съдебна охрана и полиция в Районния съд в Асеновград. Всички бяха с медицински маски на лицата си, след като през миналата седмица в Пловдивския затвор имало случай на заболял от морбили. На двама от арестуваните – Абдраман Абдраманов и Васил Иванов, са повдигнати обвинения и за причиняване на средни телесни повреди на две лица по хулигански подбуди, като деянието е извършено в съучастие – престъпление по чл. 131 ал.1 т.12 пр.2 вр. чл. 129 ал.2 вр. ал.1 от Наказателния кодекс. Срещу двамата, както и срещу останалите седем цигани – Емрал Емралов, Костадин Мечев, Стефан Димитров, Измир Мюфти, Яшар Съми и Рангел Михайлов, са повдигнати  обвинения за хулиганство – престъпление по чл. 325 ал.2 във връзка с ал.1 във връзка с чл. 20 ал.2 във връзка с ал.1 от Наказателния кодекс. Максималната присъда, която могат да получат по това обвинение, е 5 години  лишаване от свобода, а за причинените средни телесни повреди законът предвижда до 6 години затвор. Обвиняемите се явиха в Районния съд в Асеновград с общо 7 адвокати, които поискаха поне час и половина, за да се запознаят с материалите по досъдебното производство и мотивите за искането на прокурорите Димитър Молен и Венелин Савов за налагане на най-тежката мярка за неотклонение „задържане под стража” на клиентите им. Районният съдия на Асеновград Иван Шейтанов пък разреши на делото да присъства и по един роднина или близък на обвиняемите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.30", "title": " Фалшив сигнал за убит циганин разпалил войната в Асеновград\t\t\t"}
{"url": "https://trud.bg/%d0%b4%d0%be-44-%d0%b3%d1%80%d0%b0%d0%b4%d1%83%d1%81%d0%b0-%d0%b2-17-%d0%be%d0%b1%d0%bb%d0%b0%d1%81%d1%82%d0%b8-%d1%83%d1%82%d1%80%d0%b5/", "text": "Червен код за екстремно високи температури е обявен в 17 области на страната за 1 юли. Това сочи справка на сайта на Националния институт по метеорология и хидрология. Кодът е в сила за областите Монтана, Враца, Плевен, Ловеч, Габрово, Велико Търново, Русе, Търговище, Разград, Силистра, Шумен, Сливен, Ямбол, Хасково, Стара Загора, Пловдив и Пазарджик. Ще бъде много горещо с максимални температури 41°-44°C. В останалите области от страната е в сила оранжев код за екстремно високи температури. В областите Видин, Софийска област, София-град, Перник, Кюстендил, Благоевград, Смолян, Кърджали, Бургас, Варна и Добрич ще бъде много горещо с максимални температури 38°-41°C. По морския бряг – 32°-35°C.", "date": "2017.06.30", "title": " До 44 градуса в 17 области утре"}
{"url": "https://trud.bg/%d0%bd%d0%b8%d0%bd%d0%be%d0%b2%d0%b0-%d0%ba%d1%8a%d0%bc-%d0%b3%d0%bb%d0%b0%d0%b2%d1%87%d0%b5%d0%b2-%d0%b8%d0%b7%d0%bf%d1%8a%d0%bb%d0%bd%d0%b5%d1%82%d0%b5-%d0%b7%d0%b0%d0%ba%d0%be%d0%bd%d0%b0-%d0%be/", "text": "„Борисов да дойде да обясни- защо нарушава правилника на НС и какви ще са приоритетите на председателството“. С тези думи се обърна лидерът на БСП Корнелия Нинова към председателя на НС Димитър Главчев, съобщава пресцентърът на партията. Тя обясни, че   чл. 99 от Правилника за дейността на НС казва, че на питания се отговаря в срок до 14 дни от регистрирането им, с възможност министър-председателят да поиска продължаване на срока не повече от 7 дни, след тези 14.  „Задала съм питане на 05.06.2017г. към министър-председателя Бойко Борисов. Допустимият срок с възможността за отлагане изтече на 26.05.2017г. Питането ми е за приоритетите на Българското председателство и позицията на премира, и правителството по 5-те сценария за развитие на Европа, предложени в „Бялата книга“, заяви Корнелия Нинова. Тя подчерта, че в последните дни се занимаваме с председателството на друго, много ниско равнище – обществени поръчки, плочки и съмнение за корупция. Според нея пропускаме голям шанс за България. „Бихме искали да поставим въпроса за политиките и приоритетите, и това е начин да спасим председателството. Затова настоявам да изпълните поне изискването на правилника в чл. 101, където се казва, че министър-председателя е длъжен в 10 дневен срок да се яви лично в НС и да даде обяснение за неизпълнение на своето задължение“, заяви лидерът на БСП. Тя подчерта, че 10 дневния срок по този закон изтича следващия четвъртък. „Настоявам да осигурите министър-председателя лично, както изисква законът, да дойде да обясни, защо не го изпълнява и да се опитаме заедно, наистина да наложим политиките по европредседателството като приоритет. Колеги, обявихме, че по тази тема, от първия ден, имате нашата подкрепа. Така ще остане и до последния, но по политики и по приоритети, а не по обществени поръчки, кражби и далавери“, заключи Корнелия Нинова.       ", "date": "2017.06.30", "title": " Нинова към Главчев: Изпълнете закона. Осигурете Борисов лично да обясни пред НС защо го нарушава"}
{"url": "https://trud.bg/%d0%bc%d0%b0%d0%ba%d0%b5%d0%b4%d0%be%d0%bd%d1%81%d0%ba%d0%b0%d1%82%d0%b0-%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0-%d0%bf%d0%be%d0%b8%d1%81%d0%ba%d0%b0-%d0%b0%d1%80%d0%b5/", "text": "Специалната прокуратура /СП/ в Македония поиска арест за бившия премиер Никола Груевски. Ръководителката на СП Катица Янева ще иска задържане за общо 18 обвиняеми. Сред тях са бившия директор на Дирекцията по сигурност и контраразузнаване Сашо Миялков, както и за бившите министри Миле Янакиевски, Гордана Янкуловска, Елизабета Канчевска-Милевска и скандалния журналист Драган Павлович -Латас, който бе главен редактор на телевизия „Сител“. Янева е убедена, че ще се докаже тяхната вина по време на съдебните процеси. Груевски и Янакиевски /бивш министър на транспорта и комуникациите, бел.ред./ имат общо по четири обвинения. Срещу тях са повдигнати обвинения за незаконно финансиране на предизборна кампания, нарушаване на избирателните права и получаването на награда за противозаконни действия. Съдът в Скопие съобщи, че е получил всички обвинения на СП. По отношение на исканията за задържане Основният съд в Скопие-1 ще се произнесе в рамките на 24 часа. Бившият министър на вътрешните работи Гордана Янкуловска, която бе сред най-близките на Груевски, получи три обвинения – за участие в престъпнна група, нарушаване на избирателното право, злоупотреба със служебното положение и фалшифициране на лични документи. Досега в историята на Република Македония не е имало подобно класическо преследване на ВМРО-ДПМНЕ. Всичко това е с цел да бъде унищожена партията. Става въпрос за политически, а не за съдебен процес. СП се превърна в офис на Социалдемократическия съюз /СДСМ/. Това каза лидерът на ВМРО-ДПМНЕ Никола Груевски по повод обвиненията от страна на СП срещу него и най-близките му министри – Миле Янакиевски и гордана Янкуловска. „Спецпрокуратурата взима решение без никакви доказателства. Целта е унищожаването ВМРО, политическо елиминиране. Но, искам да им кажа: Няма да успеете“, каза още Груевски и добави: Единвестният ни грях е, че в продължение на 11 години защитавахме националните интереси. Спецпрокуратурата, която се ръководи от Катица Янева, бе създадена по време на споразуменията от „Пържино“, които бяха подписани от четирите тогавашни парламентарни партии – ВМРО-ДПМНЕ на Никола Груевски, СДСМ на Зоран Заев, ДСИ на Али Ахмети и ДПА на Мендух Тачи. Нейният мандат бе 18 месеци и той изтича в края на този месец. В публичното пространство в Република Македония, а и от самата Специална прокуратура, на няколко пъти бе повдигнат въпросът за удължаването на нейния мандат. От началото на месец юни западната ни съседка има ново правителство, което се ръководи от Зоран Заев. В близките седмици предстои и смяната на сегашния главен прокурор Марко Звърлевски. Никола Груевски бе министър-председател на Република Македония от 26 август 2006 до 18 януари 2016 година. / / АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.30", "title": " Македонската прокуратура поиска арест за Никола Груевски"}
{"url": "https://trud.bg/%d0%b2%d1%8a%d1%80%d0%bd%d0%b0%d1%85%d0%b0-%d0%b4%d0%b2%d0%be%d0%b5%d0%bd-%d1%83%d0%b1%d0%b8%d0%b5%d1%86-%d0%be%d0%b1%d1%80%d0%b0%d1%82%d0%bd%d0%be-%d0%b2-%d0%b7%d0%b0%d1%82%d0%b2%d0%be%d1%80%d0%b0/", "text": "Апелативният съд във Варна уважи протеста на Окръжната прокуратура срещу предсрочно пускане на двоен убиец на свобода според определението на първа инстанция. Варненският окръжен съд е освободил предсрочно осъдения на 20 години затвор Лазар Касабов за умишлено убийство на приятелката му и му дал изпитателен срок за остатъка от неизтърпяното наказание, съобщиха от пресслужбата на Апелативна прокуратура. 43-годишният мъж е бил осъден първоначално на 13 години за извършеното тежко убийство през март 2001 г. на приятелката си Кремена Ат. и за придобиване на автомат „Калашников“ със заличени серийни номера. След протест на държавното обвинение  въззивната инстанция е изменила присъдата от 13 на 20 години. Убийството, извършено от Лазар Касабов, работещ като охранител, шокирало Варна преди 16 години.Той застрелял тогава приятелката си -студентка с автомата, след това разчленил тялото й с трион и го изхвърлил в района на телевизионната кула над града, като трупа затрупал с камъни. Личните вещи на момичето и оржието на убийството изхвърлил близо до Делфинариума. Останките от тялото на Кремена били открити почти месец по-късно от пастир. В биографията на Лазар Касабов фигурира и причиняване на смърт по непредпазливост след умишлено нанесена тежка телесна повреда на студента Стефан Ст., извършено на 26 януари 1998 г. Тогава той сключил споразумение, по което за престъплението му било наложено условно наказание от 3 год. с петгодишен изпитателен срок. Въпреки че Лазар Касабов показал положителните резултати в затвора, в определението на Апелативния съд, с което се уважава  протестът на Окръжната прокуратура във Варна и се отказва условно предсрочното му освобождаване от затвора, се посочва, че той е причинил смъртта на две лица, а деянията му се отличават с особена жестокост и бруталност.", "date": "2017.06.30", "title": " Върнаха двоен убиец обратно в затвора след предсрочното му пускане"}
{"url": "https://trud.bg/%d0%bf%d1%80%d0%be%d1%84-%d0%b8%d0%b2%d0%be-%d1%85%d1%80%d0%b8%d1%81%d1%82%d0%be%d0%b2-%d0%bf%d1%80%d0%b5%d0%b4-%d1%82%d1%80%d1%83%d0%b4-%d1%86%d0%b8%d0%b3%d0%b0%d0%bd%d1%81%d0%ba/", "text": " – Не. Това е елементарен поглед, който изобщо не отчита сложността и комплексността на проблема. По този начин се взима само един елемент от цялата система и се казва, че така може да се реши всичко. Така наречената интеграция на циганите – не използвам думата роми, защото е абсолютно непопулярна дори сред самото циганско малцинство в България, преминава през тяхното цивилизационно включване в обществото, от което са отпаднали повече от 25 години. Става дума преди всичко за икономическо и държавно включване, защото циганските махали са се превърнали в анклави на екстериториалност (там се подчиняват само на свои закони – б.а.). Те са гнезда на корупция, наркотрафик, проституция и всичко останало, което се сетите. Циганските общности са превърнати в донор на само две неща – гласове по време на избори и, разбира се, средство за различни престъпни схеми.  – Искам да подчертая, че циганите са жертви на процесите, които споменах. България е с най-голямо циганско малцинство в Европа като абсолютен процент от населението на страната. Интеграцията преминава през разбирането, че тази общност не трябва да бъде проблем, а източник, ресурс, шанс за тази държава. След това започват всички останали стъпки и те влизат в пълен разрез с рецептите, „предписвани“ от Европейския съюз, Международния валутен фонд и други организации. Не бива да има никакви приказки за мултикултурализъм, диверсификации и така нататък. Интеграцията трябва да е икономическа, защото циганите са първата жертва на така наречените реформи в България. Всички места, където те бяха ангажирани трудово – нископлатената работа в металургията, селското стопанство, бяха „реформирани“ и те изпаднаха от там. След това се появиха следствията като социална декласация, неграмотност, престъпност. Много често тези следствия се представят за изначалния проблем, но те не са. Затова относно циганите няма разбиране, а липсва и интерес.  – Той е съзнателно „сбъркан“. На циганите се гледаше като общност, която може да взриви българското общество и те успешно го правят, независимо дали го осъзнават или не. От друга страна това са схеми, които се използват по цял свят със същия успех – от Южна Африка до Южна Патагония. Естествено, че тук има специфики, които трябва да се имат предвид. А подходът е дълбоко сгрешен, отново ще го кажа – защото на циганите се гледа като на проблем, а не като на ресурс, който да се използва.  – Това са мащабни корупционни схеми, които са за облага на циганските тартори от една страна и от друга, за онези, които управляват. А както знаем, те не са цигани. И трето – схемата облагодетелства и съответните институции, финансиращи нещата от чужбина.  – Е, вие не знаехте ли? (смее се). От всички така наречени ромски конференции, които се правят през годините, нищо не слиза надолу – циганинът нищо не е видял от това (пари, декларации, мерки – б.а.). Но нека погледнем чисто антропологически на въпроса: На циганите се гледа като на някаква общност, която едва ли не насила е била изключена от модерността. Но това са изначално антимодерни общности, чието включване в обществото много често минава и през насилие. Такъв е целият опит на интегриране на такъв тип общности в Съединените американски щати, с аборигените в Австралия, маорите в Нова Зеландия и така нататък. Тези факти услужливо се забравят. Как са приобщени аборигенските деца в Австралия? С  пълно откъсване от тяхната социална среда, отнемане от родителите им, вкарването им в „бели“ училища, където са на пълен пансион. Накрая оттам те излизат само външно като аборигени, но се държат като останалите членове на обществото. Така се правеше, но сега вече се дават други идеи. Но си представете циганската специфика  – все едно номадите на Чингис хан, но захвърлени в 21 век. С огромни усилия България преди 50 години накара така наречените катунари, да се установят на едно място. Сега отново се възпроизвежда този феномен на номадството, както и всички онези практики за продажби на жени, деца – това при тях се счита за нормално. Но то трябва да бъде пресечено с цялата сила на държавата.  Тя  обаче няма нито интерес, нито ресурс да го стори. Като казвам „държавата“ визирам управляващите групи в страната. Но каквото е тяхното отношение към българите, такова е и към циганите – тоест използват ги за манипулации и употреба. Също така трябва да се премахне общият дискурс за нещастния ром, който е жертва на дискриминация. Това е много удобно за прокарване на мултинационалните клишета, които нямат никаква връзка с реалността. Никога по никакъв начин тази общност не е интегрирана, освен чрез груби способи.  – Добри практики? Вижте какво се случва в Англия и Франция – там колко са ги интегрирали? Колкото и да е странно такива добри практики имаше в България преди промените през 1989 г. Тогава голяма част от това население беше задължено да ходи на училище, със силата на държавата бе вкарано в различни икономически дейности. Това рязко намали социалните проблеми в тези общности. Вижте нивото на образованост на циганските малцинства до 1989 година и го погледнете сега. В момента сме в следната ситуация и тук говоря с ирония: Внучето е неграмотно в резултат на случилото се по време на прехода, а бабата, която е била „репресирана“ от комунизма, е грамотна. Внучето, което на 13-14 години е бременно отива с баба си при социалните, която му попълва молбата за помощи, защото то не може да чете и пише. Тъй като тези внучета вече стават  майки поради спецификата на тази общност, а скоро след това ще станат и баби, след 15-20 години тук ще имаме един Афганистан. Има цели анклави – давам пример със „Столипиново“ в Пловдив, където сякаш си в близкоизточна държава, а не в центъра на голям български град.  – Да и когато се говори за демографска катастрофа у нас много услужливо се пропуска основният проблем – катастрофата касае българите, не циганите. Става въпрос за пълзяща подмяна на етнокултурния и цивилизационен код на страната.  – Не виждам някой да се е притеснил, освен лицемерните вайкания.  – Разходете се там, където живеят циганските тартори. Ще видите какви къщи са си построили с такива пари – да, те наистина се включиха – с втори етаж, с още една къща и така нататък. Става въпрос за огромни пари, които вече са акумулирани във върхушката на тези общности, която се е съюзила с крадливата върхушка на българите и резултатът е налице.  – Това ще е до време. В момента циганите са обект на експлоатация от определени икономически, престъпни и псевдополитически организации. Но от друга страна тази общност е бомба със закъснител, която цъка. Само на човек, който няма никакви сетива, не би му било ясно какво ще се случи. Тези гета ще се увеличават, асоцилизацията на населението там ще бъде все по-голяма, възможностите да бъдат удържани по някакъв начин ще намаляват. Въпрос на време е всичко да прелее.  – Такива конфликти винаги се активизират, когато има външен икономически и политически благодетел. За справка – бивша Югославия, знаем за какво става дума.  – Нищо не могат да направят. Ще използвам тъпото клише, че липсва политическа воля този въпрос да бъде решен, като първо бъде разбран в неговата сложност и многоизмерност. Ще го кажа директно – просто политическата върхушка няма интелектуален капацитет по този въпрос, независимо от нейния цвят. Те не разбират системността и дълбочината на проблема. И второ, отвъд политкоректното лицемерие – това дълбоко не ги вълнува. Какво означава да се реши циганският проблем в България? Значи да извършите реиндустриализация на страната, да хванете новите цигански генерации и да ги обучавате на базово цивилизационно и образователно ниво. Така те ще бъдат включени в тази рединдустриализация. То няма работа за българите, а какво остава за циганите. Този проблем е индикация за цялостна криза, дори катастрофа на съществуващия у нас икономически, социален и политически модел.  – Оставете тези неща.  За демагогии не желая да говоря.  – Изобщо не трябва да се слага знак за равенство между двете общности.  – Това е част от другия, по-фундаментален проблем – оглупяването на българската нация по всички направления, което пък е закономерен резултат от цялостната деградация на българското общество – икономическа, политическа, културна, цивилизационна, носеща хрисимото политкоректно наименование „преход“. Оттам имаме цялостно сриване дори на възможностите за що годе цивилизовано умно съждение за проблемите като цяло. Вижте начина, по който говореха нашите генерации в началото на 90-те години и как се говори сега. Освен подлог и сказуемо в едно изречение нищо друг не може да кажат. Това е цялостно опошляване на социалната, културната и цивилизационната среда. Има следствие и причина. Но с т.нар „цигански проблем“ е налице подмяна на причината със симптома – все едно да кажете, че когато човек вдига температура това е болестта. Не, тя е следствие и индикира, че имате проблем. Но по въпроса за турското малцинство – все пак става дума за наследници на имперски народ на територията на страната. Мюсюлманите в България са с високи нравствени и семейни ценности, много добра трудова мотивация. Те са все още преобладаващо селско население и носят в себе си всички достойнства на селския, а не на урбанизирания  народ. Точно това е характерното за част от турците у нас. Ако направите анализ на престъпната среда и криминогенната обстановка, ще видите, че в населените места с турци тя е най-ниска. Това никак не е случайно.  – Означава, че има мощни действащи контролни механизми извън държавата. Защото тя е абдикирала от ценностите, като семейство, род, селска общност, градска общност. Но специалистите, които са останали в България, макар и малко, никой не ги пита. Много компетентно се изказват разни доморасли всезнайковци, които идват от чужбина, да дават акъл. ?  – Защото ние сме обект, а не субект на геополитиката.  – В огромна степен. Етническите проблеми и напрежение служат като коз и като капсул – детонатор. Когато е необходимо, те могат да бъдат разпалени с ниска, средна или висока интензивност. Веднага давам пример – вижте Саудитска Арабия. Кралството на пустинните чобани, както ги нарече един мой сирийски приятел преди време. Там има огромно напрежение между сунититското мнозинство и големите шиитски общности, които са повече в източните райони на Саудитска Арабия около Персийския залив. Да сте чули нещо за защита на правата на шиитите там? Те дори направиха опит за въстание, което беше смазано. Някой да се застъпи за тях? Следователно имаме разлом между две общности, но нищо не се прави той да бъде преодолян.  – Комбинация от тези неща – липсва интерес, експертността беше елиминирана за сметка на псевдоекспертност, която е политически угодна. И процесите вече имат собствена логика на деградация. Боя се, че сме минали точката, от която има връщане назад.  – Официалната статистика, разбира се, няма нищо общо с истината. Знаете, има лъжа, по-голяма лъжа, най-голяма лъжа, статистика. По косвени данни се говори, че са над 1 милион. Отчетете, че българското население на територията в момента фактически е около 5.5 милиона, може да направите сметка за съотношението.  – Не мога да кажа, но нали знаете – „Когато има пушка на стената, задължително тя ще гръмне в последното действие“ ( по А.П.Чехов – б.а.).  – Не може да се случи – това означава, че трябва да се промени коренно българското общество. Не виждам как ще стане без визия, без интерес, без ресурс.", "date": "2017.06.30", "title": " Проф. Иво Христов пред „Труд“: Циганският проблем е бомба със закъснител\t\t\t"}
{"url": "https://trud.bg/%d0%b8%d0%bc%d0%b0-%d0%bb%d0%b8-%d0%bc%d1%8a%d0%b6%d0%ba%d0%b0%d1%80%d0%b8-%d0%b2-%d0%ba%d0%b0%d0%b1%d0%b8%d0%bd%d0%b5%d1%82%d0%b0-%d0%b1%d0%be%d1%80%d0%b8%d1%81%d0%be%d0%b2-3/", "text": "Родните полицаи разбраха, защо са им малки заплатите. Оказа се, че вина за окаяното състояние има … армията. Това обясни . Каза им го простичко, нарече ги „скъпи мои“, както преди 5 г. отиде при стачкуващите металурзи в Кърджали и обяви също простичко: „Вие сте прости, аз съм прост и затова ще се разберем“. Та сега нямало пари за увеличение на полицейските заплати, защото го задължили да купи грипени и фрегати. Каза го пак простичко, а простите думи, извинявам се за повторенията, хващат за сърцето. И просълзяват. Униформените от МВР настояват за по-високи възнаграждения, но от ведомството искат аргументи. А какъв по-голям аргумент от празния хладилник и гладния стомах. И ето че с пръст е посочен виновникът – армията и нейните оръжия. Двата проблема нямат нищо общо, но това е дълга тема. Но знае ли човек? Премиерът гледа от най-високата камбанария. А и верояно разполага с информация, недостъпна за нас, простосмъртните. Но мисълта ми е, че не бива да се говори, като на квартална седянка в Банишора. Премиерът е като баща на нацията (имаме двама, защото не си избрахме майка) и словото му трябва да обединява. Не бива да противопоставя една общетвена прослойка на друга. Така се настройва полицията срещу армията, а те са опора на държавността. Докъде ще я докараме с подобна конфронтационна политика. Какво да очакваме- полицай, като срещне военен на улицата, да започне да го псува ли? Ами ако се хванат за гушите или пищовите. Не, не е смешно. Разстоянието от комичното до трагичното е само крачка. Точно 27 г. служих в армията като офицер – 13 в социалистическата и 14 в капиталистическата. От тях близо две години бях във военната полиция. Помагали сме на колегите от нацианалната полиция и те на нас. Изпълнявали сме заедно задачи, дневни и нощни, все в името на сигурността на държавата. Били сме като братя. И сега изведнъж- армията е виновна, че полицията гладува. Болно ми е и пиша тези редове, не като журналист, а като човек от бранша. Да оставим настрана другите детайли. Че задължили Борисов да купува грипени и фрегати. Въобще няма такова нещо. Да не би да има сключен договор, който да го обвързва. Аман от хленчене, че друг е виновен. За фрегатите пък не ми се говори. А и не са фрегати, а патрулни кораби. Разликата е като между автобус и тролей, но това са дреболии. Ако бяха бойни фрегати, цял военен бюджет за година нямаше да стигне. А този проект бе вмъкнат в последния момент и прецака този на пехотата, който бе готов, но това също е друга тема. Нали си спомняте, трагедията на 9 юни т.г., когато военен вертолет „Пантер“ на ВМС се разби и падна в Черно море, а пилотът загина. Премиерът тогава се обяви, че са потънали 50 млн лв. (цената на машината- б.а.), колкото са добавките за Коледните пенсии. И че това … военните пилоти и бойната авиация са скъпо хоби и скъпи играчки ?! А командирът на екипажа, капитан Георги Анастасов, още не беше погребан. Каквито и да са причините за тази трагедия, подобни изявления са недопустими, защото не обединяват нацията. Сега пък пенсионерите ще започнат да гледат подозрително и на кръв армията. Иска ми се да бъда разбран правилно. Не съм черноглед. Бойко Борисов прави и добри неща. Не мога да си изкривя душата. Адмирирам последните му акции срещу бумащината и раздутата админисрация. Акции, от които очакваме обществена полза. Но изказванията, за които стана дума, са неуместни. Те: разединяват нацията, което е опасно. Някой от неговите приближени трябва да събере смелост и да му го каже. В средните векове всеки крал е държал до себе си два шута- единият за добрите новини, а другият за мрачните. Единият му шепнел „кралю, ти си велик“, а другият „ти се проваляш“. Обикновено последният често го бесели. Притчите мълвят още, как един крал всяка вечер се преобличал като просяк и отивал в градските пъбове, за да чуе какво говори простолюдието за него. Но за да се знае всичко това, е необходимо да се чете класическа литература. Тя помага. Скандалът с изтребителите, който по вина на ГЕРБ тресе държавата, е изкуствен. Класирането на офертите от служебния кабинет е експертна оценка. Нещо като консултантска услуга. Сегашното правителство може да се съобрази с нея или да я хвърли в кошчето. Да си направи нова комисия, ако не вярва на тази, която е назначена от предишния кабинет на ГЕРБ, да направи ново класиране и да сключи договор, с който си иска. Толкова е елементарно. В крайна сметка защо са тези истерии? Няма ли мъжкари в кабинета – да кажат това и да сложат точка на водевила. Голямата политика е като риболова- няма слука, ако не нагазиш в дълбоките води. Дето се вика, сухо дупе риба не яде. Затова ли сме все гладни? А целта на анкетната комисия е да замете истината под черджето. „В България Gripen беше класиран първи от независимата експертна комисия, която разгледа представените три предложения. Очаква се преговорите между България и Швеция да стартират в близкото бъдеще. СААБ ще произведе нови изтребители за България и ще достави първия боен самолет в срок от 18 месеца след подписването на договора.“, написа до родните медии Даниел Боестад, вицепрезидент в СААБ. Изглежда ще вземем правилното решението, но вместо по лесния, ще е по трудния начин. След куп министри от сегашния кабинет и сини политици, изказали се срещу “Грипен”, в общия хор се включи и бившият МО-шеф Бойко Ноев. Той разбира от всичко- даваше съвети как цялата армия трябва да се изнесе на границата. Разбира и от НСО – призоваваше да се закрие, защото службата била ненужен мастодонт. Сега пък според него шведите спират “Грипен” от производство. Преди няколко месеца се изказа и бившият му колега, все още подсъдим, Николай Ненчев. Той пък се изцепи, че изборът на “Грипен” бил руски интерес. “Компетентно” отношение взе и дипломат № 1 Екатерина Захариева. Да очакваме ли и гласът на културния министър?", "date": "2017.06.30", "title": " Има ли мъжкари в кабинета “Борисов-3”?\t\t\t"}
{"url": "https://trud.bg/%d0%b7%d0%b2%d0%b5%d1%80%d1%81%d0%ba%d0%b8-%d1%81%d0%b1%d0%bb%d1%8a%d1%81%d1%8a%d0%ba-%d0%bc%d0%b5%d0%b6%d0%b4%d1%83-%d0%b4%d0%b2%d0%b0-%d0%b0%d0%b2%d1%82%d0%be%d0%b1%d1%83%d1%81%d0%b0-%d1%81-%d1%87/", "text": "Два автобуса, пълни с чужденци, са се сблъскали по пътя Бургас – Созопол. Возилата са карали летовници към Китен директно от летището. Около спирка „Моряк“ край Атия, единият е блъснал отзад другият автобус и буквално го е помлял. Катастрофата е станала в 9.20 часа. От този момент отсечката е затворена за движение. При 41-градусова жега в 13 часа пътят беше жестоко задръстен. Движението се отклоняваше през село Маринка. Пострадали фатално от катастрофата няма, казаха от полицията. Ранен е туроператорът на чехите, пътуващи в единия автобус. Той е словак, на 68 години, и е със счупени ребра. Няколко чужденци са пострадали но не сериозно, откарани са за медицинска помощ в болница „Бургасмед“. Шофьорът на втория автобус, който е родом от Русокастро, е със скъсано сухожилие. Това е втори инцидент с чужденци по морето, за щастие, без жертви. Преди седмица двойка германци- мъж и жена на 28 и 29 години са паднали от воден парашут, но се отървали само с натъртване.", "date": "2017.06.30", "title": " Зверски сблъсък между два автобуса с чужденци\t\t\t"}
{"url": "https://trud.bg/%d1%83%d1%87%d0%b5%d0%bd%d0%b8%d0%ba%d1%8a%d1%82-%d0%ba%d0%be%d0%b9%d1%82%d0%be-%d1%80%d0%b8%d1%82%d0%bd%d0%b0-%d1%83%d1%87%d0%b8%d1%82%d0%b5%d0%bb%d0%ba%d0%b0%d1%82%d0%b0-%d1%89%d0%b5-%d1%83%d1%87/", "text": "За около час тази сутрин Педогогическият съвет на Гимназията по туризъм реши единодушно да наложи най-тежкото наказание на Мартин Цанов - преместване в друго училище. Това стана факт от втория опит след като преди седмица Съветът се събра, но не дойдоха родителите на момчето. Така, според новия закон за училищното образование, без тях наказание не можеше да бъде наложено. Днес те също не присъстваха на съвета. Преместването на десетокласника ще стане факт от новата учебна година.", "date": "2017.06.30", "title": " Ученикът, който ритна учителката, ще учи в друго училище от септември\t\t\t"}
{"url": "https://trud.bg/%d0%b8%d0%b7%d0%b2%d1%8a%d0%bd%d1%80%d0%b5%d0%b4%d0%bd%d0%be-%d0%bf%d0%be%d0%bb%d0%be%d0%b6%d0%b5%d0%bd%d0%b8%d0%b5-%d0%b2-%d0%b1%d0%b5%d1%80%d0%bb%d0%b8%d0%bd-%d0%b7%d0%b0%d1%80%d0%b0%d0%b4%d0%b8/", "text": "Проливни дъждове и гръмотевични бури станаха причина за наводнения в Северна и Източна Германия, информира  . Под вода останаха пътища и сгради, блокирани бяха магистрали, а стотици домакинства са подали сигнал за бедствие. В Берлин беше обявено извънредно положение, след като повече от 700 мазета и подземни паркинги са наводнени. С часове остана затворен път А100 – един от най-натоварените в града. Спряно беше движението на две линии на метрото, които също бяха под вода. Няма данни за пострадали хора. Наводнения има още в Брандербург, Долна Саксония, както и в Хановер. Очаква се лошото време в Германия да се запази и днес.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.30", "title": " Извънредно положение в Берлин заради бури и проливни дъждове"}
{"url": "https://trud.bg/%d1%81%d1%80%d1%8a%d0%b1%d1%81%d0%ba%d0%b8%d1%8f%d1%82-%d0%b2%d1%8a%d0%bd%d1%88%d0%b5%d0%bd-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b7%d0%b0%d0%bf%d0%b0%d0%b4%d1%8a%d1%82-%d0%b5-%d0%b2/", "text": "Външният министър на Сърбия Ивица Дачич заяви, че военният неутралитет не означава единствено, че страната няма да се присъедини към НАТО, а означава, че страната няма да се присъедини към който и да е военен съюз. Той добави, че това няма да предотврати добрите отношения на Сърбия с Алианса, предаде Б-92. На журналистическа молба да даде коментар относно засилващото се руско влияние в Сърбия, Дачич заяви, че „всички страни“ прокарват влияние, а Западът е виновен за нарастването на руското. „Всички европейски страни седят на много повече столове от Сърбия“, уточни той. Дачич посочи относно руското влияние, че „тези които идват рядко в Сърбия трябва да знаят, че любовта на дълги разстояния вече не работи, включително и в политиката“. „Питах администрацията на САЩ дали помни кой е последният посетил Сърбия президент и дали има все още живи хора да помнят това. Последният британски министър-председател в Сърбия бе Маргарет Тачър. Какво е това: любов на далечни разстояния ли?“, попита той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.30", "title": " Сръбският външен министър: Западът е виновен за нарастването на руското влияние"}
{"url": "https://trud.bg/%d0%bf%d1%80%d0%b5%d0%b4%d1%80%d0%b0%d0%b3-%d0%b1%d0%be%d1%88%d0%ba%d0%be%d0%b2%d0%b8%d1%87-%d0%bd%d1%8f%d0%bc%d0%b0-%d0%b8%d0%bd%d0%b8%d1%86%d0%b8%d0%b0%d1%82%d0%b8%d0%b2%d0%b0-%d0%b7%d0%b0-%d1%83/", "text": "Министърът на отбраната на Черна Гора Предраг Бошкович заяви, че няма инициатива за установяване на бази на НАТО в страната, добавяйки, че това в момента не е в интересите на Алианса, предаде черногорската медия CDM. „Доколкото знам няма абсолютно никаква инициатива за установяване на бази на НАТО в Черна Гора. Дори и ако Черна Гора искаше да поиска такова нещо в момента, това нямаше да е в интерес на НАТО. Има други горещи места“, заяви Бошкович. Той добави, че Черна Гора се е присъединила към Алианса, за да бъде партньор, на когото да се разчита и че за страната е чест да бъде част от 29-те най-развити страни на света. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.30", "title": " Предраг Бошкович: Няма инициатива за установяване на бази на НАТО в Черна Гора"}
{"url": "https://trud.bg/%d1%82%d1%80%d0%b8%d0%bc%d0%b0-%d1%80%d1%83%d0%bc%d1%8a%d0%bd%d1%86%d0%b8-%d1%81%d0%b0-%d1%81-%d1%84%d1%80%d0%b0%d0%ba%d1%82%d1%83%d1%80%d0%b8-%d1%81%d0%bb%d0%b5%d0%b4-%d0%ba%d0%b0%d1%82%d0%b0%d1%81/", "text": "Трима румънци са пострадали при катастрофата тази сутрин на ГП Е-79 край Благоевград, предаде  . Те са с леки фрактури на крайниците и няма опасност за живота им. Към 5:25 часа тази сутрин лек автомобил „Тойота” с румънска регистрация влиза в насрещната лента и се блъска в ТИР „Мерцедес” с пазарджишка регистрация. След удара „Тойота”-та се е завъртяла и е затворила пътната лента в посока Благоевград – София. Тримата пострадали са транспортирани с линейка на ЦСМП-Благоевград до Спешно-приемно отделение на МБАЛ. Водачът на лекият автомобил, на 64 г. е с фрактура на ключица, пътуващите с него жени-на 63 и 62 години са със счупвания на ръка и рамо. Едната от тях е съпруга на водача. Тримата пътували към Гърция. Полевият тест за алкохол на 27-годишният водач на товарния автомобил е отрицателен, взета му е и кръвна проба. Такава е дал и румънецът, който предприел изпреварване и се блъснал в ТИР-а на прав участък в местността Полигона на изхода от Благоевград в посока Симитли. Движението по главния път  е затруднено. На мястото има патрули на ПП „КАТ”, които пропускат на етапи само в едната лента. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.30", "title": " Трима румънци са с фрактури след катастрофа край Благоевград"}
{"url": "https://trud.bg/%d0%bf%d0%be%d1%82%d0%b2%d1%8a%d1%80%d0%b4%d0%b8%d1%85%d0%b0-%d0%b8%d0%b7%d0%bf%d0%be%d0%bb%d0%b7%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d1%85%d0%b8%d0%bc%d0%b8%d1%87%d0%b5%d1%81%d0%ba/", "text": "Мисията на Организацията за забрана на химическото оръжие (ОЗХО) по установяването на използване на химическо оръжие в Сирия потвърди, че през началото на април в страната е използван забраненият газ зарин, предаде  . Сирийската опозиция на 4 април заяви за 80 жертви от атака с химическо оръжие в град Хан Шейхун в провинцията Идлиб. Тя посочи, че правителствената армия на Сирия стои зад нападението. На свой ред режимът на Сирия отхвърли обвиненията и стовари отговорността върху опозицията. „Повечето хора, някои от които загинали, са били подложени на въздействието на зарин или подобна субстанция. Мисията достигна до извод, че такова разпръскване на газ може да се обясни единствено в качеството му на химическо оръжие“, пише в текста на доклада. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.30", "title": " Потвърдиха използването на химическо оръжие в Идлиб"}
{"url": "https://trud.bg/%d0%bd%d0%b0%d1%81%d0%bb%d0%b0%d0%b4%d0%b8-%d1%81%d0%b5-%d0%bd%d0%b0-%d0%bc%d0%be%d0%b4%d0%b5%d1%80%d0%bd%d0%b8%d1%8f-%d0%bd%d0%b0%d1%87%d0%b8%d0%bd-%d0%bd%d0%b0-%d0%bf%d0%b0%d0%b7%d0%b0%d1%80%d1%83/", "text": "Разбираш, че лятото е дошло, когато улиците се опразнят, а в парка не можеш да намериш свободна пейка. Студените и дъждовни дни са си отишли със скъсаните от календара месеци и четирите стени са ти вече тесни. Където и да погледнеш виждаш хора, жадни за летни емоции и разхлада. Лято и музика – двойка, стара колкото света. Това предстои. Това лято за първи път посетителите на A to JazZ ще се запознаят с един алтернативен бар, който ще им даде повече време за музика и приятели. Иновативната платформата за бързо обслужване в рамките на няколко минути – Speed.bar стартира с подкрепата на Visa. От 7 до 9 юли в Южен парк 2 любителите на джаз музиката могат да използват виртуалния бар през браузъра на своя смартфон, за да си поръчат храна и напитки, без редене на опашка. За да поръчаш през Speed.bar, се нуждаеш единствено от смартфон и дебитна или кредитна карта. Не е необходимо да носиш пари в брой или да се редиш на опашка. Разплащането се извършва онлайн сигурно и бързо в реално време. Само няколко минути, след като направиш поръчката, получаваш известие с баркод на телефона си. С този баркод можеш да вземеш избраните храна и напитки в удобен за теб момент от двата Speed.Bar-а, специално изградени в зоната на фестивала. Така ще се насладиш на музикалните изпълнения, без да чакаш реда си на опашката. Виртуалният бар ще ти спести и още време, тъй като данните за банковата карта се въвеждат еднократно. Разплащането през Speed.bar осигурява спокойствие и сигурност, тъй като не се налага да се разплащаш в брой, да чакаш ресто или да търсиш банкомат. А това означава само едно – повече време в приятната компания на близки и приятели, повече музика и приятни емоции. Това става възможно с подкрепата на водещата глобална система за разплащания – Visa. Иновациите са основен приоритет за компанията и тя работи уверено със свои партньори за развитието на бъдещето на търговията, така че да намери дигитални решения за реални проблеми на бизнеса и потребителите. Visa създава и подкрепя проекти за разработването на алтернативи на кешовите разплащания, които са модерни, удобни, бързи и безопасни. Като комплимент от Visa всеки, който закупи 5 бири през Speed.bar получава една безплатно. За още по-голямо удобство виртуалният бар ще те уведоми, когато достигнеш необходимата бройка. На страницата в браузъра на телефона, с който е направена поръчката, ще се появи съобщение, че на Speed.Bar-a те очаква бирата, подарък от VISA. Разбира се, ти преценяваш кога да я вземеш, за да се насладиш максимално на музикалното изживяване, съчетано с разхлаждаща напитка. Ежегодният джаз фестивал A to JazZ посреща световноизвестни музиканти и над 20 хиляди посетители в едно издание. Можеш да научиш повече за Speed.Bar на A to JazZ, осъществен с генералното спонсорство на VISA,  .", "date": "2017.06.30", "title": " Наслади се на модерния начин на пазаруване с Visa и Speed.bar на A to JazZ\t\t\t "}
{"url": "https://trud.bg/%d1%81%d1%82%d0%be%d1%82%d0%b8%d1%86%d0%b8-%d0%b4%d0%b0%d0%bd%d1%8a%d1%87%d0%bd%d0%b8-%d0%b8%d0%bd%d1%81%d0%bf%d0%b5%d0%ba%d1%82%d0%be%d1%80%d0%b8-%d0%b7%d0%b0%d0%bf%d0%be%d1%87%d0%b2%d0%b0%d1%82/", "text": "Стотици данъчни инспектори съвместно с органите на МВР и Агенция „Митници“ започват лятната контролна кампания по Черноморието. Над 25 000 проверки предстоят от утре до края на туристическия сезон с основен акцент отчитането на обороти и издаване на касови бележки, съобщиха от НАП. За пръв път през тази година неиздаването на касова бележка се санкционира незабавно със запечатване на търговския обект, освен обичайната глоба, допълват от НАП. Обектите обикновено остават затворени в продължение на 2 седмици след запечатването. От приходното ведомство отново ще използват дистанционната връзка на всеки касов апарат със сървърите си, за да откриват рискови търговци, чиито продажби значително се различават от обичайните. Освен хотели, ресторанти, барове, магазини, паркинги и други търговски обекти на мониторинг ще бъдат подложени борси и тържища, които снабдяват хотелите с храни и напитки, допълват от НАП. В проверките, които ще обхванат цялото Черноморско крайбрежие, а не само големите курорти, ще участват и инспекторите на „Фискален контрол“. Сигнали за неиздаване на касови бележки и данъчни нарушения могат да се подават на телефона на НАП 0700 18 700 или по електронна поща на infocenter@nra.bg.", "date": "2017.06.30", "title": " Стотици данъчни инспектори започват проверки по Черноморието"}
{"url": "https://trud.bg/%d0%b4%d0%b5%d0%bf%d1%83%d1%82%d0%b0%d1%82%d0%b8%d1%82%d0%b5-%d0%bf%d1%80%d0%b8%d0%b5%d1%85%d0%b0-%d0%bf%d1%80%d0%be%d0%bc%d0%b5%d0%bd%d0%b8%d1%82%d0%b5-%d0%b2-%d0%b7%d0%b0%d0%ba%d0%be%d0%bd%d0%b0/", "text": "Народните представители приеха на първо четене промени в закона за МВР, свързани с униформеното облекло на служителите. Промените бяха подкрепени от всички парламентарни групи и приети с 171 гласа „за“. На държавните служители от МВР, които към момента на влизане в сила на закона са имали право да получат униформено облекло и за които такова не е осигурено, се изплаща левовата му равностойност в размер на лимита за съответната година, пропорционално на отработените месеци на длъжност за държавен служител, носещ униформа през календарната година, като се приспадат усвоените лимити за всяка година. Левовата равностойност няма да се изплаща, когато може да бъде осигурено униформено облекло за съответната година. Средствата за изплащане на сумите се осигуряват по бюджета на МВР за 2017 година за сметка на централния бюджет. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.30", "title": " Депутатите приеха промените в закона за МВР\t\t\t"}
{"url": "https://trud.bg/%d0%bf%d1%80%d0%b5%d0%b4%d1%81%d1%82%d0%b0%d0%b2%d0%b8%d1%85%d0%b0-%d1%80%d0%b5%d0%b7%d1%83%d0%bb%d1%82%d0%b0%d1%82%d0%b8%d1%82%d0%b5-%d0%be%d1%82-%d0%bf%d1%80%d0%be%d0%b5%d0%ba%d1%82-%d1%81/", "text": "Днес се проведе заключителната пресконференция на Проект „Създаване на звено „Център за услуги в домашна среда” към Домашен социален патронаж – Благоевград за предоставяне на интегрирани социални услуги за лица над трудоспособна възраст и лица в неравностойно положение” по Оперативна програма „Развитие на човешките ресурси” 2014-2020 г., процедура BG05M9OP001-2.002 “Независим живот”. По време на срещата присъстваха заместник- кметът по европейски проекти и програми Зорница Кралева и заместник- кметът по култура и хуманитарни дейности Христина Шопова. На пресконференцията бяха представени постигнатите резултати в рамките на проекта, който продължи 21 месеца. Ръководителят на проекта Милена Донева разясни, че за периода са сключени общо 162 договора за наети социални асистенти. Освен това са сключени 192 договора за предоставяне на услугата „Социален асистент“. През всичките 21 месеца бяха проведени въвеждащи обучения на 67 човека и две поддържащи обучения за 132 човека. Целта на обученията бе да се придобият подходящи надграждащи знания и умения от страна на социалните асистенти за предоставяне на качествени грижи в домашна среда. В рамките на проекта бяха извършени психологически консултации, както на персонала, предоставящ услугата „социален асистент“, така и на потребителите, съгласно тяхната индивидуална потребност. Заместник- кметът по европейски проекти и програми Зорница Кралева поясни, че по време на заседание на Общински съвет, ще бъде разгледано предложение за осигуряване на устойчивост за още 2 месеца „Това означава, че няма да има прекъсване на тази услуга. Преди два дни кметът на Благоевград д-р Атанас Камбитов участва в среща, която се проведе в Министерство на труда и социалната политика. Имаме уверение , че ще бъдат предоставени средства по Оперативната програма“, допълни тя. От своя страна заместник-кметът по култура и хуманитарни дейности Христина Шопова, изказа благодарност за проявеното разбиране и готовност за съдействие от страна на МТСП. „Това е една услуга, която работи пряко с хората. Това е проект, който по никакъв начин не трябва да се допуска да се прекъсва“, каза заместник-кметът. Целта на проекта бе да подобри качеството на живот на възрастните хора и лицата с увреждания чрез създаване на условия и подкрепа за ефективното упражняване на правата им за независим живот. Проектът беше насочен към подобряване качеството на живот и достъпа до социални услуги за социално включване на деца с увреждания и хора с увреждания между 18 и 65 години и хора над 65 г. в невъзможност за самообслужване с цел преодоляване на последиците от социалното изключване и бедността. Резултатите оправдаха поставените цели по проекта, който бе реализиран успешно. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.30", "title": " Представиха резултатите от проект „Създаване на звено „Център за услуги в домашна среда” към Домашен социален патронаж“"}
{"url": "https://trud.bg/%d0%bc%d0%be%d0%bc%d1%87%d0%b8%d0%bb-%d0%bd%d0%b5%d0%ba%d0%be%d0%b2-%d1%81%d0%b0%d0%bc%d0%be-34-%d0%be%d1%82-%d0%b1%d1%8a%d0%bb%d0%b3%d0%b0%d1%80%d0%b8%d1%82%d0%b5-%d0%b8%d0%bc%d0%b0%d1%82-%d0%b4/", "text": "„Мария Габриел отговаря на въпроси, които са от ресорите на различните еврокомисари. Това означава, че тя няма стратегия по нейния ресор – дигитализация”, коментира българският евродепутат Момчил Неков пред  . „Тя не каза нищо за дигиталните умения и гражданите”, коментира още той. По думите му според последни проучвания до 2020 г. 95% от професиите в ЕС ще изискват минимални дигитални умения, като в момента едва 40% от населението има такива. В България само 34% имат дигитални умения. „Тук говорим за социално изключване на тези хора”, коментира Неков. „Всяка държава има правото да има еврокомисар, всеки сектор е важен, а дигитализацията е определено важен ресор. Габриел каза, че ще слуша приоритетите на Юнкер, което потвърждава, че това е политическо назначение”, категоричен е евродепутатът. Той коментира и казуса с качеството на храните. „Разликата в качеството на храните между Западна и Източна Европа е корпоративен расизъм”, каза Неков. Преди дни се оказа, че  . Данните от проверката на Агенцията по безопасност на храните показват драстични разлики между еднакви продукти на българския и на западноевропейския пазар. По думите на Неков в страни като Чехия, Хърватия и Словакия също се правят подобни изследвания на храните. „Нашата работа е на единния пазар един и същи продукт да е с едно и също качество. Аз съм в разговор с БАБХ от няколко месеца и приветствам това тяхно изследване”, допълва Неков. По думите му през септември ще има изслушване в една от европейските комисии, за да се помисли за ново законодателство, което да уеднакви продуктите. Според него разлики има и в нехранителните продукти на двата пазара, като това лесно може да се докаже с прах за пране например. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.30", "title": " Момчил Неков: Само 34% от българите имат дигитални умения"}
{"url": "https://trud.bg/%d0%bf%d1%80%d0%b0%d0%b2%d1%8f%d1%82-%d1%80%d0%b5%d0%ba%d0%be%d0%bd%d1%81%d1%82%d1%80%d1%83%d0%ba%d1%86%d0%b8%d1%8f-%d0%bd%d0%b0-%d1%84%d0%be%d0%bd%d1%82%d0%b0%d0%bd-%d0%b2-%d1%81%d0%b2%d0%b8%d1%89/", "text": "Стартира реконструкция на фонтана на площад „Алеко“ в Свищов, която ще бъде извършена със средства дарени за празника на града. В четвъртък Юлиян Николов – член на Съвета на директорите на „Пропъртис мениджмънт груп“ ЕАД, връчи на кмета на Свищов Генчо Генчев сертификат за дарение за ремонта на съоръжението. Ще бъде направено и частично изкърпване на две улици в града и алеи в местността „Паметниците“. Общата стойност на дарението е 38 700 лева. Връчването на сертификата стана символично пред фонтана. Той ще е с нова система за разпръскване на водата и осветление, което променя своите цветове. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.30", "title": " Правят реконструкция на фонтан в Свищов с дарения"}
{"url": "https://trud.bg/%d0%bd%d0%be%d0%b2%d0%be%d1%82%d0%be-%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%be-%d0%bd%d0%b0-%d1%81%d1%8a%d1%80%d0%b1%d0%b8%d1%8f-%d0%bf%d0%be%d0%bb%d0%be%d0%b6%d0%b8/", "text": "В Сърбия новото правителство, оглавявано от премиера Ана Бърнабич, положи клетва. На тържествената церемония присъстваха президента Александър Вучич, чуждестранни лидери и дипломати. Патриархът на Сръбската православна църква – Ириней, обаче, отсъстваше. Причината за бойкотът на духовническата общност е  . Тя е и първата жена премиер в страната. Новото сръбско правителство ще има 18 министерства – с две повече от предишното. Създадени са министерство за защита на околната среда и министерство на европейската интеграция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.30", "title": " Новото правителство на Сърбия положи клетва"}
{"url": "https://trud.bg/%d0%b5%d1%81%d1%82%d0%be%d0%bd%d0%b8%d1%8f-%d0%bf%d0%be%d0%b5%d0%bc%d0%b0-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb%d1%81%d1%82%d0%b2%d0%be%d1%82%d0%be-%d0%bd%d0%b0-%d1%81/", "text": "От утре Естония официално поема председателството на Съвета на Европейския съюз. Мотото по време на 6-те месеца ще бъде „баланс чрез обединение”. Снощи събитието беше отбелязано с концерт в стара електроцентрала в столицата Талин и на него присъстваха председателя на Европейския съвет Доналд Туск и този на Европейската комисия – Жан-Клод Юнкер. Те похвалиха страната, която трябваше да премести председателството с шест месеца по-рано, след като миналата година Великобритания реши да напусне ЕС. „Естонското правителство е отлично подготвено. Министър-председателят знае какво е Европа. Нямаме причина да се съмняваме, че това ще бъде успешно председателство”, каза Юнкер. Брекзит няма да бъде определящ за нашето председателство, но покрай този процес всички разбраха, че да обвиняваш Брюксел излиза скъпо, коментира президентът на Естония Керси Калюлайд. Тя определи като голям приоритет за Естония укрепването на Шенген и добави, че страната не се страхува от Русия, заради членството си в НАТО. „Имаме много да научим от Естония, особено по въпроса за цифровизацията”, коментира още Жан-Клод Юнкер. 96% от естонците подават данъчните си декларации онлайн. Гражданите имат право да попълват данните и на хартия, но фирмите могат да общуват с администрацията само по електронен път. Като резултат от това Естония има най-добра данъчна събираемост в света и 50 пъти по-добра полиция, сочат данни на естонското министерство на икономиката. В страната 85% от училищата са електронизирани, а от преди повече от десетилетие са въведени електронни здравни картони. Естония е първата страна в света, която през 2005 г. въвежда електронното гласуване, достъпно от 116 държави, което прави изборите с 2,5 пъти по-евтини. Сред малкото услуги, недостъпни онлайн, са сключването на брак и изповядването на имотна сделка. Те обаче са изключени от електронното управление от съображения за сигурност. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.30", "title": " Естония поема председателството на Съвета на ЕС от утре"}
{"url": "https://trud.bg/%d1%82%d1%80%d0%b8%d0%bc%d0%b0-%d0%b4%d1%83%d1%88%d0%b8-%d1%81%d0%b0-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb%d0%b8-%d0%bf%d1%80%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be-3/", "text": "Катастрофа между два автобуса е станала на пътя Бургас-Созопол, по първоначални данни има трима пострадали. Това съощиха от ОДМВР-Бургас. Инцидентът е възникнал в 09.19 часа по пътя Бургас-Созопол в района на спирка „Моряк“, непосредствено преди отбивката за с. Атия. По първоначални данни един автобус застига и удря отзад втори автобус. Има трима пострадали при инцидента. На място са три полицейски екипа, служители от Спешен център и пожарна. Движението се отклонява през село Маринка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.30", "title": " Два автобуса се удариха край Бургас, трима ранени"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%ba%d1%8a%d0%bc-%d0%b1%d1%81%d0%bf-%d1%81%d0%b8%d1%81%d1%82%d0%b5%d0%bc%d0%b0%d1%82%d0%b0-%d0%bd%d0%b0-%d0%bc%d0%b2%d1%80-%d0%b5-%d0%bc%d0%bd%d0%be/", "text": "Днес системата е много по-стабилна, отколкото при вас. Това каза председателят на ПГ на ГЕРБ Цветан Цветанов по време на дебатите по промените в Закона за МВР на първо четене по повод изказвания на депутати от БСП. „Колегата Румяна Бъчварова, която искате да вкарате в някаква интрига, вие сте майстори в тази посока, направи невъзможното, за да стартират и да наваксат изоставането. През 2015 година има приключена процедура, има подписано рамково споразумение и в момента полицаите вече започват да получават своите униформи“, обясни той. „Днес не обсъждаме реформите в системата на МВР, а да можем да оправим вашите грешки“, коментира Цветан Цветанов. „Искаме само да изплатим неизползваната сума от полицаите през 2013,2014 и 2015 година“, заяви той. „Ако искате да правим някаква политическа риторика с негативен оттенък, не искаме да участваме в този дебат. Искаме да решаваме проблемите на българските полицаи, както сме го правили винаги“, каза още председателят на групата на ГЕРБ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.30", "title": " Цветанов към БСП: Системата на МВР е много по-стабилна, отколкото беше при вас"}
{"url": "https://trud.bg/%d1%82%d1%80%d0%b8-%d0%bf%d0%be%d0%ba%d0%be%d0%bb%d0%b5%d0%bd%d0%b8%d1%8f-%d0%bd%d0%b0%d0%bf%d1%80%d0%b0%d0%b2%d0%b8%d1%85%d0%b0-%d0%b2%d1%8a%d0%b7%d1%81%d1%82%d0%b0%d0%bd%d0%be%d0%b2%d0%ba%d0%b0/", "text": "Възстановка на традиционна българска сватба представиха лясковчани. Церемонията бе с ритуали типични за Лясковско, каквито е описал в повестта си „Женитба” възрожденският писател Цани Гинчев. Инициативата бе на клуб „Млад етнограф” при читалище „Напредък-1870” във винарския град и бе реализирана с помощта на Община Лясковец и пенсионерите от клуб „Мазневска чешмичка”. В сватбата се включиха и самодейци от читалището начело с председателя му Васил Русев, влязъл в ролята на кум и доброволци, повечето от които младежи и деца. В празничната проява взеха участие три поколения лясковчани. Основните акценти бяха обредите, описани от нашите съграждани Цани Гинчев и Димо Минев, които млади и стари днес пресъздадоха в момковата, кумовата и момината къща. За момкова къща бе използвана къщата със запазен възрожденски стил, където се помещава пенсионерския клуб „Мазневска чешмичка”. Къщата за гости на семейство Качамакови бе предоставена за ритуалите, свързани с кумуването, а в музея на градинарството се състояха всички обредни действия, свързани с момата. В ролите на младоженци влязоха Ивелин Иванов и Десислава Димитрова. Техни кумове бяха Васил Русев и Мариела Терзиева, свекър и свекърва бяха Мария Драева и Дончо Стоянов, а родители на момата Кремена Енчева и Илия Илиев. В ролята на „Келеш” влезе танцьорът Красен Стоянов. Всички бяха облечени в традиционни народни носии, реквизит на няколко читалища от областта. Сватбата започна в момковата къща с ритуално бръснене на младоженеца, обличане и извеждане. Пред къщата над главата на момъка бе разчупена пита „меденик” и всички опитаха от нея и от бъклицата с вино. И както е по лясковски обичай, гости и сватбари завиха момковото хоро, след което под звуците на жива музика, празничното шествие премина по старинната калдъръмена улица, за да стигне до една от най-красивите къщи в града. В къща за гости „ЕПОХИ ОТ 1871” – реставрирана, но в типичен стил на къща от 19 век, се състоя церемонията по ритуално вземане на кумовете. По лясковска традиция кумата приготви и носи на младоженката було и венец от бръшлян до момината къща. И пак по лясковски обичай кумът спази традицията и спря сватбата, за да поиска да носят кумата на ръце и да пие вода. „Кумовете са най-важните гости на сватбата още от древни времена и тъй като „пред кум вода се не гази”- всяка прищявка е закон”, разказват за обичая самодейците. След като беше угодено на най-важният сватбар и чевръсти момци носиха жена му и му играха хоро, за да му направят вятър, сватбата продължи. Последваха ритуалите в момината къща, където жениха се качи на оградата да гледа там ли е избраницата му. В музея на градинарството дружки на булката сплитаха момините коси на малки плитки. Приятелките на булката поискаха и отплата за момата, след което се състоя и основния ритуал със забулването и извеждането на невестата. След като целуна ръка на родителите си, тя се сбогува с тях и баща й я изведе от дома, като на всеки праг булката се поклони по три пъти. Също по лясковски обичай майката на момата прехвърли през пояса на младоженеца три пъти една кърпа, преди да му я даде, а той я дари с пари и й целуна ръка. На изхода бе спазен и обичая с преливането на менче с вода и хвърлянето на саханче с просо. След обичайното хоро и пред момината къща, шествието тръгна за последните сватбени действия – всеобщата веселба, която протече в централния градски парк. В хоротеката се включи мало и голямо, както организатори на събитието, така и граждани, дошли да се повеселят заедно със сватбарите Ваня Попова, Моника Илиева, Зорница Кънева, Мария Бърнева, Гергана Терзиева, Ангел Кръстев, Петър Валенков, Теодора Табакова, Яница Драганска, Даниел Петков, Мирена Стоянова, Венцислав Стоянов, Георги Андреев – всички водени на хорото от баш танцьорът, келешът Красен Стоянов и неговият жив петел. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.30", "title": " Три поколения направиха възстановка на лясковска сватба"}
{"url": "https://trud.bg/%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%be%d1%82%d0%be-%d1%81%d0%b4%d1%80%d1%83%d0%b6%d0%b5%d0%bd%d0%b8%d0%b5-%d0%bd%d0%b0-%d0%be%d0%b1%d1%89%d0%b8%d0%bd%d0%b8%d1%82%d0%b5-%d0%bd/", "text": "От позицията си на председател на Националното сдружение на общините в Република България (НСОРБ) кметът на Велико Търново Даниел Панов поиска подкрепата на министъра на регионалното развитие и благоустройството Николай Нанков за увеличение на средствата за четвъртокласната общинска инфраструктура. „Средствата за рехабилитация и изграждане на четвъртокласна инфраструктура за всички общини в страната са около 60 млн. лева. Като съпоставим републиканската инфраструктура, която е 24 000 км, с общинската – 21 000 км, държавните пътища получават средства в размер на 750 млн. лева , а четвъртокласните общински – 60 млн.лв. По време на последния управителен съвет на Националното сдружение на общините проведохме дискусия по тази тема и приоритетната ни задача за следващата година е да се увеличат средствата за четвъртокласната общинска инфраструктура. Именно за тези пътища постъпват най-много жалби във всички общини. Затова ще искаме увеличение на тези средства, защото ние няма как да се справим с тези 60 млн.лв“, изтъкна Даниел Панов. Министър Нанков обяви, че подкрепя искането на НСОРБ и, че увеличение на средствата за тази категория пътища с още 50-60 млн. лева биха могли да решат проблема със състоянието и качеството на четвъртокласната пътна мрежа. „Всичко това обаче не зависи от мен, а от Министерството на финансите, там трябва да се дискутира този въпрос“, заяви строителният министър. Николай Нанков обяви, че до две седмици след излизане на Постановление на Министерски съвет ще бъдат започнати ремонтните дейности по пътищата Велико Търново – Горна Оряховица и Самоводене – Ресен, а рехабилитацията им ще приключи в рамките на летния сезон. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.30", "title": " Националното сдружение на общините настоява за увеличение на средствата за четвъртокласните пътни мрежи"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d0%bc%d1%8a%d0%b6-%d0%b7%d0%b0%d0%bf%d0%bb%d0%b0%d1%88%d0%b8%d0%bb-%d0%b4%d0%b2%d0%b0%d0%bc%d0%b0-%d1%81-%d1%83%d0%b1%d0%b8%d0%b9%d1%81/", "text": "Бързо производство за закана за убийство е започнато в полицейското управление в Горна Оряховица срещу 54-годишен мъж от лясковското село Джулюница. В 3,13 часа призори в четвъртък в полицията е получен сигнал за пристигнал в жилището на тъжителката в Лясковец мъж, който отправял закани за убийство към обитателите на дома. Изпратеният на мястото полицейски екип е установил в жилището 54-годишния С. И., който се заканил със смъртна саморазправа към стопанката на имота и съседът й, който бил в къщата и. Мъжът е задържан за срок до 24 часа по Закона за МВР.", "date": "2017.06.30", "title": " Арестуваха мъж, заплашил двама с убийство"}
{"url": "https://trud.bg/%d1%81%d1%8a%d0%b4%d1%8f%d1%82-%d0%bf%d0%b0%d0%b7%d0%b0%d1%80%d0%b4%d0%b6%d0%b8%d0%ba%d0%bb%d0%b8%d1%8f-%d0%b7%d0%b0-%d0%b4%d0%b2%d0%be%d0%b9%d0%bd%d0%be-%d1%83%d0%b1%d0%b8%d0%b9%d1%81%d1%82%d0%b2/", "text": "Окръжният съд в Пазарджик гледа делото срещу 31-годишния Иван Н., който без причина уби в дома им 68-годишната Василка Илиева и 77-годишния Асен Илиев в дома им, а  по-късно откри огън с въздушна пушка по събралите се роми пред зачернената къща и рани две жени. Това съобщиха от пресцентъра на съда. За днес е предвидено предварително изслушване, а подсъдимият Иван Н. се признава за виновен. Съдия-докладчик по делото е Ирина Джунева. На 5 ноември 2016 г. мъжът умъртви по жесток начин двама души в къща на ул. „Дунав“ в Пазарджик.  Обвинението е, че Иван Н. е убил двама души по расистки подбуди, като убийството е извършено по особено мъчителен за жертвите начин и с особена жестокост. Както и, че на 6 ноември 2016 г. по расистки подбуди е причинил леки телесни повреди на две жени. По време на разследването бе изготвена и втората съдебна психологично-психиатрична експертиза, която окачестви обвиняемия за вменяем.  Очаква се защитата на подсъдимия ще внесе искане за съкратена съдебна процедура. Ще пледира и за по-леко наказание от доживотен затвор, като ще иска от съда да постанови  25 години лишаване от свобода.", "date": "2017.06.30", "title": " Съдят пазарджиклия за двойно убийство по расистки подбуди\t\t\t"}
{"url": "https://trud.bg/%d0%ba%d0%be%d0%bb%d0%b0-%d0%b1%d0%bb%d1%8a%d1%81%d0%bd%d0%b0-%d0%bf%d1%80%d0%b5%d1%81%d0%b8%d1%87%d0%b0%d1%89%d0%b0-%d0%bf%d0%b5%d1%88%d0%b5%d1%85%d0%be%d0%b4%d0%ba%d0%b0-%d0%b2-%d1%81%d0%b2%d0%b8/", "text": "77-годишна жена пострада при пътен инцидент в Свищов. Произшествието е станало в четвъртък сутринта. По първоначална информация лек автомобил «Мазда», управляван от 35-годишния Н. Н. от крайдунавския град, при маневра на заден ход блъснал неправилно пресичащата пешеходка. В резултат на това възрастната жена е с фрактура на ключицата и е откарана за лечение в плевенската болница, без опасност за живота. По случая е започнато досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.30", "title": " Кола блъсна пресичаща пешеходка в Свищов"}
{"url": "https://trud.bg/%d1%80%d1%83%d0%bc%d0%b5%d0%bd-%d0%b3%d0%b5%d1%87%d0%b5%d0%b2-%d0%bd%d0%be%d0%b2%d0%b8%d1%8f%d1%82-%d0%b7%d0%b0%d0%b5%d0%bc-%d0%be%d1%82-200-%d0%bc%d0%bb%d0%bd-%d0%b5%d0%b2%d1%80%d0%be-%d0%b5-%d0%ba/", "text": "„Правителството поставя страната ни в опасна ситуация с новия заем от 200 млн. евро”, заяви депутатът от БСП Румен Гечев пред  . По думите му договорът, сключен между управляващите и ЕС, позволява парите да бъдат изразходвани, освен за образование, за мигранти и разселени лица на територията на страната. „Никъде не пише какво е съотношението, дали няма да бъдат използвани 5 евро за образованието, а другите – за разселване на бежанците?”, попита Гечев. Той определи новия заем като кредитен капан. „Българското общество и парламент са подведени”, категоричен е Гечев. Според него след отказа на страни като Полша, Унгария, Чехия и Словакия да приемат мигранти, трябва една държава, която да е послушна. „Тия мигранти не могат да отидат в тези 4 страни, те трябва да отидат някъде другаде”, намекна Гечев. Според депутата на левицата другото притеснително е, че влизаме в риск чисто финансово, ако вземем нов заем. „Ако наистина имаме 13 млрд. лв. резерв, защо трябва да влизаме в такъв риск с мигранти за 200 млн. евро”, допълва Гечев. По повод скандала – НДК Гечев е категоричен: „Свидетели сме на пълен цирк. Искаме да разберем кой е оказвал натиск на Мирослав Боршош”. По думите му залогът за този скандал е председателство на Съвета на ЕС в България, което реално започва само след няколко месеца. Депутатът коментира и Комисията за изтребителите: „Интересите са и геополитически, и лобистки. Има един разлом в ориентацията на България – тя трябва да купи изтребители, които са съобразени с нейните икономически възможности”, смята Гечев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.30", "title": " Румен Гечев: Новият заем от 200 млн. евро е кредитен капан"}
{"url": "https://trud.bg/%d0%bf%d1%80%d0%b8%d0%b7%d0%be%d0%b2%d0%b0%d1%85%d0%b0-%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d0%ba%d0%b0%d1%82%d0%be-%d1%81%d0%b2%d0%b8%d0%b4%d0%b5%d1%82%d0%b5%d0%bb-%d0%bf/", "text": "Президентът Румен Радев, който беше командир на Военновъздушните сили, е призован за свидетел по делото срещу бившия военен министър Николай Ненчев. Заседанието е насрочено за 4 юли, вторник. Делото в Софийския градски съд започна в края на февруари, като по време на целия процес ще бъдат разпитани общо 23 свидетели. Според прокуратурата като министър на отбраната Ненчев не е изпълнил служебните си задължения и не е осигурил авиационна безопасност и летателна годност на самолети от изтребителната авиация на ВВС на страната ни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.30", "title": " Призоваха Румен Радев като свидетел по делото срещу Николай Ненчев"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d1%82%d1%80%d0%b8%d0%bc%d0%b0-%d0%b4%d0%be%d0%ba%d0%b0%d1%82%d0%be-%d1%83%d0%b3%d0%be%d0%b2%d0%b0%d1%80%d1%8f%d0%bb%d0%b8-%d1%81%d0%b4/", "text": "Полицията задържа трима мъже в момент на уговаряне на сделка с наркотични вещества, съобщиха от Областната дирекция на МВР – Монтана. Вчера в Районно управление „Полиция” – Лом е получена информация за лица притежаващи наркотични вещества. Незабавно е изготвен план за провеждане на специализирана полицейска операция. Около 22.20 часа в Лом, кв. Младеново, на площада са установени лицата 37-годишен с инициали Г.А., 21-годишен с инициали В.Р. и 27-годишен с инициали Е.М. от град Лом в момент на уговаряне на сделката с наркотични вещества. В лек автомобил марка Ауди , в дамска чанта, са намерени 1 полиетиленов плик, съдържащ 8 топчета зелена суха тревиста маса с общо тегло 5,29 грама, полиетиленов плик, съдържащ суха зелена листна маса с тегло 21,32 грама, като при направеният полеви тестове веществата реагират на канабис. Намерена е и електронна везна, неустановена марка, а под предна дясна седалка е намерен газов пистолет със 7 бр. боеприпаси.  В непосредствена близост до лек автомобил марка „Мерцедес“, бяха намерени 1 полиетиленов плик, съдържащ суха зелена листна маса с общо тегло 100 грама, който при направения полеви тест реагира на канабис и 1 политиетиленов плик с бяло на цвят, твърдо вещество, във вид на две бучки, с общо тегло 101, 24 грама, което при направения полеви тест реагира на амфетамин. При направения личен обиск на лицата е намерена сумата от 650 лева и 150 евро. Лицата са задържани в Районно управление „Полиция” – Лом за срок от 24 часа,.", "date": "2017.06.30", "title": " Арестуваха трима докато уговаряли сделка с наркотици\t\t\t"}
