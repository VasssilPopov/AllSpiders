{"url": "https://trud.bg/%d0%b4%d0%bd%d0%b5%d1%81-%d0%b4%d0%b0-%d0%bf%d0%be%d1%87%d0%b5%d1%80%d0%bf%d1%8f%d1%82-280/", "text": "Aлбена Ставрева, актриса.Борислав Белазелков, съдия, 61 г.Григор Димитров, тенисист, 26 г.Дани Милев, композитор и певец, 49 г.Проф. Димитър Джеров, хирург ортопед, бивш ректор на Медицински университет – София, 83 г.Ерол Ибрахимов, фронтмен на „Уикеда“, 48 г.Станислав Яневски, актьор, 32 г.", "date": "2017.05.16", "title": " Днес да почерпят"}
{"url": "https://trud.bg/%d1%84%d1%83%d1%82%d0%b1%d0%be%d0%bb%d0%bd%d0%b0%d1%82%d0%b0-%d1%80%d0%b5%d0%b2%d0%be%d0%bb%d1%8e%d1%86%d0%b8%d1%8f-%d0%bd%d0%b0-%d0%b3%d0%b5%d0%be%d1%80%d0%b3%d0%b5-%d1%85%d0%b0%d0%b4%d0%b6%d0%b8/", "text": "„Виторул“, отборът на школата на Георге Хаджи, спечели историческа титла в Румъния. Клуб, който бе основан от легендарният атакуващ халф само преди 8 години, покори най-големия футболен връх в северната ни съседка след като тръгна от трета аматьорска дивизия през 2008 г. Политиката на академията е развиване на млади таланти от страната. В нея тренират близо 300 играчи, а резултатите са вече налице – спечелена титла в Румъния при конкуренцията на милионните селекции на грандовете „Стяуа“ и „Динамо“.А Хаджи, който освен собственик е и треньор на мъжкия тим на „Виторул“, изведе отбора до златото с най-ниска заплата на наставник в шампионата – само… 500 евро.„Успехът е план, а не късмет, който идва за една нощ – каза Хаджи след футболната революция. – Винаги съм знаел, че съм талантлив, но се оказах и амбициозен. Точно амбицията прави разликата в живота. Именно заради това не съм съгласен с твърденията, че сме станали шампиони с късмет. Това е специален момент, за който дори не съм мечтал. Целта ни беше да развиваме таланти и именно заради това успехът е по-сладък, защото го постигнахме с много млади румънски играчи. Сънувах тази академия, инвестирах в нея и сега съм щастлив, защото направих нещо правилно. Ние сме най-младият шампион в Европа. Не се съмнявам, че нещата ще стават все по-добри и хубави.“И следващата цел пред новият шампион на Румъния също е планирана. Академията на Хаджи работи по проекта „Следващите 11“.„Не съм такъв, че да мисля сега какво ни чака в Шампионската лига – добави бившият играч на „Реал“ (Мадрид) и „Барселона“. – Работата, която вършим е много по-важна. Йохан Кройф ме е научил как се правят нещата – от прости до сложни. Най-трудно се правят простите неща. Снощи станах шампион, а днес съм на стадиона и гледам мач на юношите. При мен е така. Имаме близо 300 играчи и деца, като само 66 не са от Констанца. На тези, които не са от града им плащаме всичко – настаняване, храна, училище… Всички са част от нашия грандиозен проект – „Следващите 11“. Идеята е след 2020 г. националният отбор на Румъния да бъде изграден само от играчи на нашата академия. Компанията за безалкохолни напитки „Пепси“ е един от нашите партньори и дори пусна на пазара марка „Следващите 11“. Вижте резултатите ни. Проектът върви по график.“Цели 70% от шампионския състав на „Виторул“ е изграден от играчи от школата. Юношите са шампиони в последните 5 години, а през този сезон дори стигнаха до 1/8-финалите в младежката Шампионска лига.Но не всичко е цветя и рози. Голямата болка на Хаджи е, че не получи обществена подкрепа. Легендарният футболист от близкото минало сам финансира своя проект. Почти всички отбори в първенството обаче получават пари от държавата чрез своите общини.И докато грандовете „Стяуа“ и „Динамо“ имат по един вагон чужденци в своя състав, „Виторул“ разполага само с… 1 легионер. Всички останали играчи са румънци.„Станахме първи без да привличаме играч с трансфер – добавя гордият Хаджи. – Има хора, които не могат да губят и да приемат нашия успех, но в крайна сметка маслото винаги излиза на повърхността.“И след спечеленото злато, целият щаб на „Виторул“ празнува заслужено до ранни зори в дискотека в Констанца. Във вихъра на купона бе треньорът и собственик Хаджи, който пя и танцува с играчите до ранни зори.А вестниците и сайтовете в Европа преливаха с новини за историческото постижение на тима.„Фабриката за таланти в Румъния привлече вниманието на европейските клубове“, съобщи френския вестник „Екип“.„Първа титла за създадения отбор на Хаджи“, добави каталунският в.„Спорт“.„Галатасарай“, бивш клуб на румънеца, поздрави треньора за историческия успех. „От нулата до титлата. Честито!“, написаха от турския гранд в своя фейсбук профил.Но нито едно заглавие не разчуства 52-годишния румънец, който е известен в родината си като Краля, така както две изречения от дъщеря му Кира. Написаният от нея поздрав бе прочетен на Хаджи в ефир, който го разплака.„Гордея се с теб! За мен вече не си Крал, вече си Бог“, написа Кира.И ако днес някъде в Европа се договаря поредният рекорден трансфер за милиони, по същото време Георге Хаджи е на едно от помощните игрища в Констанца и създава нещо, което плаши всички останали. Румънецът е избрал да прави сложните неща прости. А навсякъде другаде, както и у нас, е точно обратното.", "date": "2017.05.16", "title": " Футболната революция на Георге Хаджи"}
{"url": "https://trud.bg/%d0%bd%d0%b0%d1%83%d0%ba%d0%b0-%d0%b8-%d0%bf%d1%80%d0%be%d0%bf%d0%b0%d0%b3%d0%b0%d0%bd%d0%b4%d0%b0/", "text": "Идеята на екипа на ФХСИ да изследва антидемократичната пропаганда в българското медийно пространство заслужава аплодисменти. Не бих казал същото обаче за начина, по който той е започнал да я осъществява. Намирам публикуваните резултати от първия етап на изследването „Антидемократичната пропаганда в България. Новинарски сайтове и печатни медии: 2013-2016 г.“ за незадоволителни от чисто научна гледна точка. Макар и ясно назован, предметът на изследване е немарливо определен. Както вече изтъкна доц. Димка Гочева, авторите на изследването не са се потрудили да уточнят какво разбират под „демокрация“ и, съответно, са допуснали да увисне въпросът за обема на понятието „антидемократична пропаганда“. Не е трудно да се подразбере, че техният изследователски фокус е бил настроен според вярването, че в наши дни единствената легитимна форма на демокрация е либералната демокрация, но това вярване е останало теоретично необосновано. Този пропуск пък е довел до недостиг на яснота и отчетливост при артикулирането на понятието „пропаганда“. Не се чувствам достатъчно компетентен, за да оценя детайлно количествената страна на изследването, но нейната научна стойност не ще да е много висока, като се има предвид, че няма как да се направят точни измервания на неточно определен обект.Ако понятието „демокрация“ беше по-грижливо дефинирано, като се вземат предвид както неговата богата история, така и конкурентните начини, по които то се тълкува в наши дни, вместо произволното отъждествяване на демокрация и либерална демокрация, а оттук и не по-малко произволното свеждане на антидемократичната до антилиберална пропаганда, вероятно щеше да бъде логически изведена, а сетне и материално идентифицирана пролибералната форма на антидемократична пропаганда. До същия резултат може, разбира се, да се стигне и по обратния път, като се върви от явленията към тяхното теоретично обобщаване и категоризиране. Така или иначе, съвестният изследовател на антидемократичната пропаганда не би подминал ухаещи на либерализъм медийни послания от рода на „Бъди свободен!“, „Бъди себе си!“ и „Вземи живота си в ръце!“. Освен че са абсурдни, доколкото предписват императивно свобода, автентичност и самостоятелност, те биват най-често употребявани за пазарни цели и в ущърб на чувствата за социална солидарност и социална справедливост, изграждащи емоционалния скелет на демократичната политическа култура.Същата критика може да бъде отправена и към еднозначното обвързване на антидемократичната пропаганда с популизма. Не че популизмът не е по самата си природа антидемократичен, но какво би бил той без неговия по-голям брат елитаризма? Отговорът е: нищо. Ако бяха посветили повече време и усилия на изучаването на историята и теорията на пропагандата, авторите на изследването щяха навярно да отчетат поне две неща: първо, че тя възниква като проект за ограничаване на властта на народа чрез манипулиране на неговите нагласи и мнения; и второ, че този проект е елитаристки и по рождение, и по същност. Тези две неща се подчертават от всички големи изследователи на пропагандата, от Токвил до Чомски. Още по-важно е, че те не се премълчават и от нейните родители. Ето например какво пише един от тях, Едуард Бернайс (1891-1995), в книгата си „Пропаганда“(1928): „Малцинството откри, че може да влияе върху мнозинството в духа на своите интереси. […] При настоящата структура на обществото тази практика е неизбежна. […] В миналото управляващите са били водачи и са определяли посоката на историята, като просто са правели това, което са искали да правят. Днешните им наследници […] не могат да правят това, което искат, без одобрението на масите, и откриха в пропагандата едно все по-надеждно средство за получаване на това одобрение. Пропагандата, значи, има хубаво бъдеще.“Днес, след близо сто години, сме длъжни да признаем, че Бернайс не е бил лишен от пророческа дарба. Навсякъде по света икономическите и политическите елити контролират почти изцяло медийното пространство и според нуждите на деня определят баланса между популистки и елитаристки пропагандни послания. Това, което функционира като идеологическа непроменлива в основата и на двата вида послания, е схващането, че обществото е сякаш по природа разделено на елит и маси, или – за да го кажа на един наложил се напоследък в България жаргон – на по-качествен и по-некачествен човешки материал.Чест прави на авторите на изследването, че са идентифицирали някои клишета на популистката антидемократична пропаганда и че са претеглили тяхната тежест в българското медийно пространство. Но резултатът от тази нелека работа олеква на фона на отсъствието на анализ на различните регистри на употреба на разпознатите от тях като клишета думи и изрази. Изразът „продажни елити“, например, може да бъде употребен както като пропагандно клише, така и като момент в разгръщането на аргументирана критическа теза. Същото важи и за изрази от рода на „глобален международен ред“, „международен правов ред“, „ценности на либералната демокрация“, „меритократична легитимност“, „евроатлантически ценности“, „цивилизационен избор“ и т.н. Само че читателят на изследването остава с впечатлението, че тези последните са единствено и само елементи от семантичната структура на едно незасегнато от пропаганда гражданско съзнание. Мисля, че това е илюзия. А колкото до включването на десетки сериозни критически публикации в придружаващия изследването индекс на единиците антидемократичен пропаганден дискурс, мисля, че това е просто скандал. Той, струва ми се, се дължи на неразбирането, че пропагандата не е особен език, а особен регистър на употреба на езика.Но този скандал е малък в сравнение със скандала, произтичащ от експлицитната употреба на науката като средство за постигане на извъннаучни цели. Залогът на изследването, сподели в интервю за вестник „Дневник“ един от неговите автори, е „да се поддържа доверие в политическата рамка на нашето общество, в либералната демокрация и членството в ЕС“. Нямам нищо против този залог, стига той да бъде честно определен като изцяло политически и, съответно, да се отстоява с политически средства. Колкото и старомодно да звучи, науката не е и не бива да бъде такова средство. От зачеването й в Древна Гърция, та до ден днешен тя има само една неизменна, неконюнктурна цел – незаинтересованото търсене на истината. Подчиняването й на всякакви други цели, пък било то и безкрайно благородни, неминуемо я осакатява и компрометира, като задължително я превръща в псевдонаука, а когато съзнателно обслужва политически проекти, и в пропаганден инструмент.", "date": "2017.05.16", "title": " Наука и пропаганда"}
{"url": "https://trud.bg/%d0%b8%d1%82%d0%b0%d0%bb%d0%b8%d0%b0%d0%bd%d1%81%d0%ba%d0%b0%d1%82%d0%b0-%d0%bc%d0%b0%d1%84%d0%b8%d1%8f-%d0%b8%d0%b7%d1%82%d0%be%d1%87%d0%b2%d0%b0-%d0%b4%d1%8a%d1%80%d0%b6%d0%b0%d0%b2%d0%bd%d0%b8/", "text": "Италианската организирана престъпност се е внедрила в един от най-големите приемни центрове за мигранти в Европа, присвоявайки държавни средства, предназначени за новопристигнралите, съобщиха прокурори, цитирани от .Полицията арестува  68 души при акции, вчера сутрин, в най-южната част на страната, включително свещеник и ръководител на католическа асоциация, която управлява центъра за имигранти „Сант’Ана Кара“ в град Изола ди Капо Рицуто, област Калабрия. Обвиненията към арестуваните включват участие в мафиотска структура, изнудване, злоупотреба с държавни средства и измама, се казва в съобщение на полицията в град Катандзаро.По данни на полицията, мнозина от арестуваните са от клана „Арена”, част от мощната калабрийска организация „Ндрангета”. Полицията подозира, че кланът „Арена“ е печелил обществени поръчки за кетъринг за  мигрантите и в центъра в Изола ди Капо Рицуто, и на остров Лампедуза, който е на предната линия на мигрантската криза. ", "date": "2017.05.16", "title": " Италианската мафия източва държавни средства от мигрантски центрове"}
{"url": "https://trud.bg/%d0%bc%d1%8a%d0%bb%d1%87%d0%b0%d0%bd%d0%b8%d0%b5%d1%82%d0%be-%d0%bd%d0%b0-%d1%81%d0%bf%d0%b0%d1%81-%d1%80%d1%83%d1%81%d0%b5%d0%b2-%d0%b5-%d0%b7%d0%b0%d1%80%d0%b0%d0%b7%d0%bd%d0%be/", "text": "За формата на един български отбор вече може да се съди не по резултатите, а по медийните изяви на ръководителите. Типичен пример за това е „Левски“. На „Герена“ настана гробна тишина след поредното фиаско и загубата от „Локо“ (Пловдив) с 1:2. След двубоя на „Лаута“ спортният директор Даниел Боримиров излезе безмълвен. Мъките на отбора от терена пък се пренесоха и пред микрофона, където Николай Митов видимо се затрудняваше да отговаря на въпросите на журналистите първо от „Диема“, а след това и от останалите медии.И за да си спести нови неловки моменти като този, Митов взе кардиналното решение да не дава брифинг преди дербито с „Лудогорец“. Няма лошо. Може би самият треньор е предпочел да работи повече и да говори по-малко. А може би някой така да му е наредил.В интерес на истината наставникът на „Левски“ вече не е толкова колоритен пред камерата. Докато при първия си престой на „Герена“ като старши треньор той ръсеше лаф след лаф, сега отговорите му са по-скучни и от играта на неговите футболисти. И логично някой ще си помисли, че са му запушили устата.За последно Славиша Йоканович говореше „право, куме, в очи“ преди и след срещите. И така сърбинът бързо се оказа ненужен в „Левски“. Явно не заради резултатите, защото… те бяха далеч по-добри от тези на сегашното треньорско ръководство.", "date": "2017.05.16", "title": " Гробна тишина на „Герена“"}
{"url": "https://trud.bg/%d1%8e%d0%bd%d0%ba%d0%b5%d1%80-%d0%bf%d1%80%d0%b8%d0%b5%d0%bc%d0%b0-%d0%bc%d0%b0%d1%80%d0%b8%d1%8f-%d0%b3%d0%b0%d0%b1%d1%80%d0%b8%d0%b5%d0%bb-%d0%b4%d0%bd%d0%b5%d1%81/", "text": "Номинираната от България за еврокомисар Мария Габриел ще бъде изслушана днес от председателя на Европейската комисия Жан-Клод Юнкер. След този разговор Юнкер трябва да прецени дали Габриел е подходяща за поста и какви ще бъдат нейните отговорности в Европейската комисия.В 11 часа българско време Мария Габриел ще отиде на интервю при Жан Клод Юнкер. Това е първата фаза от процедурата за назначаване й за комисар. Ако Юнкер прецени, че българката е подходяща, той ще определи и нейния ресор.След това трябва да бъде насрочена дата за изслушването й от доскорошните й колеги в Европарламента. Ако успее да премине и това второ изпитание, Габриел трябва да бъде утвърдена от Съвета на Европейския съюз. Българският външен министър Екатерина Захариева коментира вчера в Брюксел, че очаква блестящо представяне от Габриел.Ако Мария Габриел поеме цифровата икономика, през следващите месеци и по време на българското председателство на ЕС, тя ще има много работа в тази област.", "date": "2017.05.16", "title": " Юнкер приема Мария Габриел днес"}
{"url": "https://trud.bg/%d1%81%d1%82%d0%b0%d1%87%d0%bd%d0%b8-%d0%b4%d0%b5%d0%b9%d1%81%d1%82%d0%b2%d0%b8%d1%8f-%d0%b1%d0%bb%d0%be%d0%ba%d0%b8%d1%80%d0%b0%d1%82-%d0%b3%d1%8a%d1%80%d1%86%d0%b8%d1%8f-%d0%b7%d0%b0-%d1%82%d1%80/", "text": "Стачки отново блокират Гърция от днес, предаде .Общественият транспорт в страната ще се движи с нарушен график заради протест на работещите в сектора. Той ще продължи три дни.48-часова стачка от тази вечер започват и моряците. На котва ще останат както товарните кораби, така и фериботите. Всички гръцки пристанища ще останат блокирани две денонощия.От днес на улиците излизат и журналистите, и железничарите по решение на техния синдикат.Утре в страната е обявена национална стачка.Протестите са насочени срещу поредните нови мерки за икономии, договорени от правителството с кредиторите на страната в замяна на международни заеми. ", "date": "2017.05.16", "title": " Стачни действия блокират Гърция за три дни"}
{"url": "https://trud.bg/%d0%ba%d0%be%d1%81%d1%82%d0%b0%d0%b4%d0%b8%d0%bd%d0%be%d0%b2-%d0%b8-%d1%83%d1%80%d0%b0%d0%bb-%d0%bd%d0%b5-%d1%81%d0%b5-%d1%80%d0%b0%d0%b7%d0%b1%d1%80%d0%b0%d1%85%d0%b0/", "text": " Трансферът на халфа на „Левски“ Георги Костадинов в Русия е пред провал. Българският национал имаше конкретна оферта от „Урал“, но двете страни не са се разбрали за условията по договора. Причина за разминаванията са конкретни клаузи, заложени в контракта на 26-годишния играч, които не са му се понравили.Самият Костадинов е считан за сигурен напускащ „Герена“ през лятото. Неговият договор изтича, а полузащитникът така и не успя да се договори с ръководството за преподписване. Това е и причината националът да не попада в състава на „Левски“ в последните срещи.Подобно на Костадинов и друг бивш играч на „Левски“, нападателят Венцислав Христов, бе близо до договор с „Урал“ преди година. По същия сценарий и тогава причината за провалената сделка бе същата – лоши условия по договора.", "date": "2017.05.16", "title": " Костадинов и „Урал“ не се разбраха"}
{"url": "https://trud.bg/%d0%bd%d0%b8%d1%82%d0%be-%d0%b5%d0%b4%d0%bd%d0%b0-%d1%84%d0%b5%d0%b4%d0%b5%d1%80%d0%b0%d0%bb%d0%bd%d0%b0-%d1%81%d0%b8%d1%81%d1%82%d0%b5%d0%bc%d0%b0-%d0%b2-%d1%81%d0%b0%d1%89-%d0%bd%d0%b5-%d0%b5-%d0%b7/", "text": "Нито една федерална система в САЩ не е засегната от глобалната кибератака. Това съобщи съветникът на президента Доналд Тръмп за вътрешната сигурност Том Босърт съобщи пред журналисти в Белия дом, цитиран от .Федералното правителство следи внимателно атаката, засегнала 300 000 компютри в 150 страни, каза Босърт и добави, че в САЩ е имало пробиви в някои бизнеси, включително „Федекс“.Според Босърт досега са платени по-малко от 70 000 долара откуп за атакувани компютри от вируса WannaCry, но не е известно след плащане на откупа данните да са възстановени, съобщи Ройтерс. ", "date": "2017.05.16", "title": " Нито една федерална система в САЩ не е засегната от глобалната кибератака"}
{"url": "https://trud.bg/%d1%82%d1%80%d1%8a%d0%bc%d0%bf-%d1%81%d0%bf%d0%be%d0%b4%d0%b5%d0%bb%d0%b8%d0%bb-%d1%81%d1%82%d1%80%d0%be%d0%b3%d0%be-%d1%81%d0%b5%d0%ba%d1%80%d0%b5%d1%82%d0%bd%d0%b0-%d0%b8%d0%bd%d1%84%d0%be%d1%80/", "text": "Около президента на Съединените щати Доналд Тръмп се разрази нов скандал – според в. „“ държавният глава е споделил строго секретна информация за „Ислямска държава“ с руския външен министър Сергей Лавров и посланика на Русия Сергей Кисляк по време на срещата им в Белия дом миналата седмица.Вестникът се позовава настоящи и бивши служители на американската администрация.Данните били получени от партньор, който не е дал разрешение да бъдат споделени с Москва. Освен това информацията била толкова поверителна, че била държана в тайна от съюзници и била известна само на тесен кръг хора във Вашингтон.Представители на Белия дом, присъствали на срещата, включително държавният секретар Рекс Тилърсън, опровергаха статията на „Вашингтон пост“. Заместник-съветникът за националната сигурност Дайна Пауъл също обяви публикацията за невярна. „Президентът обсъди само общите заплахи, пред които са изправени двете страни“, заяви тя. ", "date": "2017.05.16", "title": " Тръмп споделил строго секретна информация за ИДИЛ на руснаците"}
{"url": "https://trud.bg/%d0%ba%d1%80%d0%b8%d0%bf%d1%82%d0%be%d0%b2%d0%b8%d1%80%d1%83%d1%81%d1%8a%d1%82-wannacry-%d0%bc%d0%be%d0%b6%d0%b5-%d0%b4%d0%b0-%d0%b5-%d1%81%d0%b2%d1%8a%d1%80%d0%b7%d0%b0%d0%bd-%d1%81-%d0%ba%d0%bd/", "text": "Вирусът WannaCry, който причини безпрецедентна кибератака по целия свят, може да е свързан със Северна Корея. Това показва проучване на групи по киберсигурността, предаде .Според компаниите „Симантек“ и „Касперски“, част от кода на предишните версии на опасния софтуер са се появявали и в програми, използвани и от групата Лазарус – севернокорейска хакерска организация. И двете компании смятат, че е твърде рано да се твърди, че Северна Корея стои зад глобалната атака.Междувременно германската Федерална служба за информационна сигурност предупреди, че очаква да се появят нови варианти на вируса.Вчера ръководителите на агенциите за киберсигурност на Австрия, Германия, Швейцария и Люксембург се срещнаха в германския град Бон, за да обсъдят международната координация за защита срещу подобни нападения.", "date": "2017.05.16", "title": " Криптовирусът WannaCry може да е свързан с КНДР"}
{"url": "https://trud.bg/%d0%be%d0%be%d0%bd-%d0%be%d1%81%d1%8a%d0%b4%d0%b8-%d0%bf%d0%be%d1%80%d0%b5%d0%b4%d0%bd%d0%be%d1%82%d0%be-%d1%80%d0%b0%d0%ba%d0%b5%d1%82%d0%bd%d0%be-%d0%b8%d0%b7%d0%bf%d0%b8%d1%82%d0%b0%d0%bd%d0%b8/", "text": "Съветът за сигурност на ООН категорично осъди поредното ракетно изпитание на Северна Корея,  предаде .В приетата с единодушие декларация, получила подкрепата и на Китай, основния съюзник на Северна Корея, Съветът за сигурност призова Пхенян „да покаже с конкретни действия искрен ангажимент към премахването на ядрените оръжия“.В изявлението се заявява, че Съветът иска от Корейската народнодемократична република да не извършва повече ядрени опити и изпитания на балистични ракети и че е е готов да наложи нови санкции. Вчера Пхенян съобщи, че е извършено изпитание на балистична ракета, която е способна да пренася голяма и мощна ядрена бойна глава. Според експерти тестът показва напредък в разработването на междуконтинентална балистична ракета.  ", "date": "2017.05.16", "title": " ООН осъди поредното ракетно изпитание на Северна Корея"}
{"url": "https://trud.bg/%d0%b2%d0%be%d0%b4%d0%b0%d1%82%d0%b0-%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d0%bf%d0%be%d1%81%d0%ba%d1%8a%d0%bf%d0%b2%d0%b0-%d1%81-%d0%b4%d0%be-50/", "text": "Питейната вода за бита в Пловдив поскъпва с до 50%. Увеличението е заложено в проект на комисията за енергийно и водно регулиране, който ще бъде обсъден днес, предаде .Питейната вода за битовите абонати ще поскъпне различно, в зависимост от начина, по който водата достига до тях.За клиентите, които ползват помпена вода – увеличението с близо 20%. За останалите домакинства обаче се очертава поскъпване с 50 на сто.„ВиК-Пловдив” обслужва над 670 хиляди души в областта. ", "date": "2017.05.16", "title": " Водата в Пловдив поскъпва с до 50%"}
{"url": "https://trud.bg/%d0%ba%d1%80%d0%b0%d1%81%d0%b8%d0%bc%d0%b8%d1%80-%d1%8f%d0%bd%d0%ba%d0%be%d0%b2-%d0%bd%d0%b8%d0%bd%d0%be%d0%b2%d0%b0-%d0%bd%d1%8f%d0%bc%d0%b0-%d0%b4%d0%b0-%d1%81%d0%b5-%d0%b7%d0%b0%d0%b4%d1%8a%d1%80/", "text": "Ще бъде ли след 4 години Корнелия Нинова председател на БСП? Не мисля, че ще има толкова дълъг живот това ръководство, защото един ръководител трябва да обединява, а не да разделя, отговори предбившият организационен секретар на партията Красимир Янков, който беше отстранен от Изпълнителното бюро на пленум през уикенда.„Мотивите й са лични. Това беше един разговор между мен и Корнелия Нинова, все пак някакви аргументи трябва да изложи пред мен, 1 година работихме заедно, минахме една кампания – президентските избори и още една – парламентарните избори (…) Само лични причини – аз знаят и тя знае. Едностранно е отношението, аз нямам личен конфликт с Корнелия Нинова”, обясни Янков.Според него вероятно Нинова смята, че като отстранява някои от разпознаваемите членове на „червеното” ръководство се освобождава от зависимости. Депутатът посочи, че преди година я е подкрепил, защото и сам като кандидат за председател е настоявал за промяна вътре в БСП.Какъв е резултатът? „За съжаление, общото усещане е, че няма да се чува различното мнение от това на Корнелия Нинова в Изпълнителното бюро”.По темата „ЦУМ-гейт”, Янков беше категоричен: „Не мисля, че БСП трябва да се превръща в трибунал”. По думите му при изключването на Георги Гергов от ръководството не е бил изказан нито един „аргумент срещу социалиста Георги Гергов”.", "date": "2017.05.16", "title": " Красимир Янков: Нинова няма да се задържи 4 години начело на БСП"}
{"url": "https://trud.bg/%d0%bf%d1%8a%d1%80%d0%b2%d0%b0%d0%bd-%d1%81%d0%b8%d0%bc%d0%b5%d0%be%d0%bd%d0%be%d0%b2-%d1%81%d0%be%d1%86%d0%b8%d0%be%d0%bb%d0%be%d0%b3-%d0%be%d1%82-%d0%b3%d0%b0%d0%bb%d1%8a%d0%bf/", "text": "– Г-н Симеонов, да се хвърляме в огъня направо – политическият сезон на новото управление започна. Как се описва родният политически пейзаж, в новата му „стара“ форма, с ГЕРБ отново на власт за трети път от създаването си?– На първо време ми се струва, че с новата конструкция продължава да живее мечтата на премиера Бойко Борисов един ден да е президент на България. Особено когато погледнем перспективите – в края на новия мандат на ГЕРБ ще се изчерпи и европейското финансиране по актуалната бюджетна рамка на ЕС; най-вероятно на този етап ще се изчерпят и всепобеждаващите възможности на ГЕРБ. Ако бъдем честни, БСП по-скоро изгуби последните избори, отколкото ГЕРБ ги спечели. Едновременно с това партията на Бойко Борисов също започна да изчерпва политическия си капитал; лидерът й си дава сметка за това. И съответно единствената им цел в настоящото управление е да удържат. Ще получат висок прилив на легитимност около европейското председателство, ако премине правилно.– Какво разбирате под „да удържи“?– Това означава да не губят рейтинга. Което предполага да задоволяват всички претенции. Сами виждате, че в новия кабинет „Борисов“ има представители на всякакви политико-икономически-медийни кръгове. Да го кажем директно – според запознати има участници и близки и до кръга „КОЙ“ и до т.нар. кръг „Капитал“.– Да кажем че, на пръв поглед няма предполагаем подмолен кръг, който да не участва? Консенсусен кабинет на участниците в реалното управление?– По-скоро да кажем, че всеки има „акции“ в новото правителство. Бойко Борисов балансира между тях. Нещо, което той обича да прави. И третото, на което си заслужава да се обърне внимание, е включването на социалната съставка. Борисов от много време се опитва да играе „изразено социално“, защото няма такъв човек в кабинета. И търси лява съставка. Примерно увеличение на пенсиите. Подобно разбиране предполага по-малко реформи за сметка на някаква политическа стабилност. Дали хората ще го харесат, зависи от това как ще им бъде представено.– Можем ли да кажем, че ГЕРБ с обявените си политики търсят ляв уклон – това тенденция ли е да се експлоатира лявата електорална база, в случай че ГЕРБ изгубят посоката и доверието на традиционните си избиратели? И къде застава БСП в подобна схема?– Не смятам. Корнелия Нинова играе много по-амбициозно и чрез нея БСП може да се позиционира като единствена реална и ефективна опозиция на това управление. Единствената й конкуренция са дяснолиберално ориентираните, реформаторски настроени, непредставени в парламента хора. Което ще им позволи да се позиционират като опозиция „на всичко и всички“, което у нас винаги се харчи.– „Срещу всички“ у нас е най-лесно.– Така е. Но те са в много по-неизгодно медийно положение спрямо БСП, което компенсират с креативност. Слави Трифонов също се опитва да играе „сам срещу всички“, но ми се струва, че на този етап ГЕРБ обезвреждат тази мина и дори използват вълната срещу себе си, за да сърфират върху нея.– Има ли смисъл в наблюдението ми, че и Бойко Борисов, и Слави Трифонов залагат на една и съща електорално-телевизионна база?– През последните години в България е имало немалко популистки позиционирания на различни играчи – Сакскобургготски, Сидеров, Бареков; сега Трифонов. Като казвам „популистки“, нямам предвид задължително „лошо“, а залагам на онази стара формула „няма ляво, няма дясно – има народ срещу елит“. В този контекст – да, Слави Трифонов е конкурент на ГЕРБ, които в момента го опитомяват.– Да ви върна на БСП – смятате ли тези ходове на Корнелия Нинова през последните дни – с рокадите в Националния съвет на партията – за част от някаква мащабна стратегия?– По-скоро ми се струва част от единствената възможна стратегия в БСП и това е обновяване. Разбира се, става въпрос и за интерпретация – едни биха го нарекли обновяване, други чистка. Несъмнено партията изживява трансформации. Премахването на „средния ешелон“ в БСП – хората, които докарват гласове, ще е труден етап. А и на нея, засега й се „получава“.– БСП изживява вътрешна метаморфоза?– Не бих се ангажирал с мнение по този въпрос. Корнелия Нинова доказа пред себе си, че обича да играе „ва банк“. И ще се бори да застъпва само позитивната роля.– Загатнахте в коментар по-рано, че на последните избори БСП е победила сама себе си. В една посока ли мислим?– БСП имаше възможност да спечели тези избори, но ГЕРБ по-успешно експлоатираха слабостите на социалистите по време на кампанията. БСП сега е в по-изгодна позиция. „Социалистите на власт“ не само не идваше с ясен план, но и щеше да получи високо обществено неодобрение и допълнително да обърка избирателите. Докато сега БСП се озовава в благодатната роля на онзи, който търси кусурите – което, когато си в Народното събрание, създава необходимата тежест. На фона на новото управление на Борисов, който трябва да прави мъчни съюзи; да вади нови и нови символи вместо ресурси – там вече се поизчерпва харизмата. Така че каквито и сътресения да се случват, в момента БСП е в най-удобната поза да потрива ръце. Но както и да го погледнем, г-жа Нинова до момента се справя успешно с управлението на партията.– Според вас БСП щеше ли да спечели, или да загуби, ако се беше осъществила широката управленска коалиция с ГЕРБ по време на преговорите за съставянето на новото правителство? Свършен факт е, но все пак?– БСП щеше да загуби, ако се беше озовала младши партньор в подобна коалиция с ГЕРБ. Същевременно е трудно да се предвиди, коя от двете сили щеше да понесе най-големи щети от подобен съюз. Обикновено „го отнася“ този с най-неустойчив електорат. Въпрос на преценен риск. За БСП коалиция с ГЕРБ щеше да е в разрез с ентусиазма, манифеста и пр. От друга страна, от ГЕРБ трябва да се радват, че има кой да им създаде реална, твърда парламентарна опозиция. Имат „лош“. Имат с кого да плашат.– За финал нека ви върна към една общоприета теза – с четирите букви Е-В-Р-О се изчерпва мантрата на ГЕРБ. Но европредседателството ще отмине, бюджетната рамка ще се изчерпи… има ли тази партия потенциал за управление без европейската мантия, която всеки си приписва?– На първо време ще трябва да намерят нещо, с което да заместят сегашната си привлекателност. Иконата „Борисов“ вече започна да се изчерпва. Бяха много „успешни“ с резултатите на местната власт, което се дължи на най-големия им коалиционен партньор – еврофондовете. Което може би предполага, че има някакъв замисъл – ГЕРБ с времето да се позиционират в собствена дяснолиберална ниша ала „Виктор Орбан“, но по български. Нашият гостПърван Симеонов е роден през 1982 г. в Стара Загора. Изследовател в областта на политическите партии, докторант по политология в СУ „Св. Климент Охридски“. Изпълнителен директор е на „Галъп Интернешънъл Болкан“. Част от мрежата на Института по социология „Иван Хаджийски“ и на клуба „Конрад Аденауер“. Участник в научни изследвания в различни области.", "date": "2017.05.16", "title": " Първан Симеонов, социолог от „Галъп“, пред „Труд“: Най-големият коалиционен партньор на ГЕРБ са еврофондовете"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d0%b8-%d1%82%d0%b5%d0%b6%d0%ba%d0%be-%d1%80%d0%b0%d0%bd%d0%b5%d0%bd-%d1%81%d0%bb%d0%b5%d0%b4-%d0%ba%d0%b0%d1%82%d0%b0/", "text": "Тежка катастрофа стана на пътя за Петрич , при която загинаха двама млади мъже, а един е тежко ранен. Инцидентът е станал около 21:10 часа на 15.05.2017г. по пътя за Петрич на прав участък.Лек автомобил „Ауди“ управляван от 32-годишен водач от с.Старчево, общ. Петрич, предприема маневра изпреварване ,навлиза в лентата за насрещно движение, блъска се челно в движещ се по нея лек автомобил „Опел Вектра“ с 29-годишен водач от гр.Петрич, излиза в ляво от пътното платно и се преобръща. В резултат на инцидента са загинали: водачът на лекия автомобил „Ауди“ и 36-годишен мъж от гр.Петрич, пътуващ в лекия автомобил „Опел Вектра“, а с опасност за живота е пострадал водачът на лекия автомобил „Опел Вектра“, който е настанен за лечение в МБАЛ-Петрич.Според КАТ причината за тежкото ПТП е неправилната маневра за изпреварване и висока скорост. Загиналият водач на Аудито е Димитър Тодоров от село Старчево, младежът планирал годеж. А вторият починал от другата кола е 36-годишния Руслан от ромската махала в Петрич. Мъжът е баща на три деца.", "date": "2017.05.16", "title": " Двама загинали и един тежко ранен при челен удар на пътя за Петрич"}
{"url": "https://trud.bg/%d0%b0%d0%bd%d0%b3%d0%b5%d0%bb-%d0%ba%d1%83%d0%bd%d1%87%d0%b5%d0%b2-%d0%bd%d0%b0%d0%b4%d1%8f%d0%b2%d0%b0%d0%bc%d0%b5-%d1%81%d0%b5-%d0%b2-%d1%81%d0%bb%d0%b5%d0%b4%d0%b2%d0%b0%d1%89%d0%b8%d1%82%d0%b5/", "text": "Надяваме се в следващите две седмици да имаме резултати от изследванията на водата с уран в Хасково, каза главният държавен здравен инспектор д-р Ангел Кунчев, предаде .Технологията на изследване на радионуклеиди изисква доста време, затова не можем веднага да кажем дали може да се пие водата в Хасково, добави той. Според Кунчев за Хасково трябва да се търсят съвсем нови водоизточници в бъдеще.Докато не сме на 100 % сигурни, препоръката да не се пие водата в Хасково остава. Всички кладенци, показали завишение на вредните частици, са спрени, обясни Кунчев.Изключени са кладенците, показали наднормено количество на уран:„При урана имаме точно определена норма и има ли завишение автоматично се изключва кладенецът. Докато алфа активността не е с пределно допустима норма. Тя е така нареченото контролно ниво, което ни дава информация, че трябва да продължим да търсим, а това търсене е точно изследването, което правим в момента за радионуклеиди. Докато нямаме тях, за да разберем, кое предизвиква алфа активността, ние не можем да изчислим т.нар. негативна доза, която е окончателният показател дали тази вода има отношение към човешкото здраве, или не.“, каза д-р Кунчев.Главният здравен инспектор отбеляза, че се опитват да избегнат воден режим: „Ако се забавят изследванията, възможностите да поддържаме нормално водоснабдяване в Хасково, наистина намаляват, а консумацията при повишаване на температурите ще нарасне. Не бихме искали бягайки от един проблем да създадем друг и затова се надявам тези изследвания да се получат в рамките на следващите две седмици и да кажем проблем ли е, или не е. Но отпускането на 2-та милиона лева и правенето на нови кладенци може да реши проблема, макар и в краткосрочен план“.Според Кунчев за Хасково трябва този проблем да се разреши радикално и да се търсят съвсем нови водоизточници или докарване на вода от по-голямо разстояние от достатъчно чисти и сигурни водоизточници.", "date": "2017.05.16", "title": " Ангел Кунчев: Надяваме се в следващите две седмици да има резултати за водата в Хасково"}
{"url": "https://trud.bg/%d0%bc%d0%b0%d0%bb%d1%8a%d0%ba-%d1%81%d0%b0%d0%bc%d0%be%d0%bb%d0%b5%d1%82-%d1%81%d0%b5-%d1%80%d0%b0%d0%b7%d0%b1%d0%b8-%d0%b2-%d0%bd%d1%8e-%d0%b4%d0%b6%d1%8a%d1%80%d1%81%d0%b8-%d0%b7%d0%b0%d0%b3%d0%b8/", "text": "Малък самолет се разби в американския щат Ню Джърси. Двамата пилоти са загинали. Няма пострадали на земята.Машината излетяла от Филаделфия и се разбила при опит да кацне на малко летище близо до Ню Йорк. При сблъсъка й със земята е избухнал пожар.По щастлива случайност никой от намиращите се на земята не е пострадал.   Две от трите сгради, засегнати при катастрофата, са се подпалили и са понесли сериозни щети. В самолета освен двамата пилоти, не е имало други пътници. След инцидента летището е било затворено и полетите са били преустановени. ", "date": "2017.05.16", "title": " Малък самолет се разби в Ню Джърси, загинаха и двамата пилоти"}
{"url": "https://trud.bg/%d0%b4%d0%b0%d0%bd%d1%8a%d1%87%d0%bd%d0%b0-%d1%83%d0%bd%d0%b8%d1%84%d0%b8%d0%ba%d0%b0%d1%86%d0%b8%d1%8f-%d0%b8%d0%bb%d0%b8-%d0%b4%d0%b0%d0%bd%d1%8a%d1%87%d0%bd%d0%b0-%d0%ba%d0%be%d0%bd%d0%ba%d1%83/", "text": "Бюрократите умират да ни убеждават колко нормални са високите данъци, стига те да не ги плащатНапоследък все по-често бюрократите в Брюксел призовават за данъчна унификация в съюза под флага на справедливостта. Няма да коментирам лицемерието на тези чиновници, които са се самоосвободили от данъци, но смятат, че останалите трябва да плащаме уеднаквени, и то високи данъци. Но то винаги е било така, будалите да плащат високите заплати на тарикатите. Не остават по-назад и някои български политици, които са просто по-лошокачествено издание на европейските.Само 25 години, след като беше подписан договорът от Маахстрихт, благодарение на некадърни, но алчни за власт лидери ЕС започна да показва дефекти и мнозина вече открито предричат срив и разпад на съюза, който иначе беше заченат като една прекрасна идея – уви, безнадеждно опорочена от чиновническа некомпетентност.Пишман икономистите много обичат да дават за пример една или друга държава, когато искат да ни убедят колко всъщност са нормални високите данъци и как всички развити, или „бели“ държави, видите ли, имали високи данъци. Подобно избирателно сочене на примери от една или друга страна, разбира се, не само не е коректно, но и дълбоко заблуждаващо. Тези шарлатани всъщност натаманяват примерите така, че да докажат тезата си.Да видим, дали високите данъци наистина са типични за високоразвитите държави?Вместо да критикувам ЕС, искам да ви разкажа за един положителен пример. Една страна, която съществува от столетия и се радва на завидно благосъстояние и в която не само няма данъчна унификация, а напротив, има данъчна конкуренция. По-знаещите сигурно са се досетили, че става въпрос за Швейцария. Ако някъде има що-годе добре развит демократичен процес, това е там.За да може да се направи коректно сравнение как се отразяват високите или ниските данъци, трябва да има съпоставимост в културата, икономиката, валутата, законите и регулациите, условията на живот и какво ли още не. Затова е много трудно, а всъщност и неправилно да се сравняват данъчните системи/режими на различни страни, и то в различни периоди от време.Швейцария обаче ни дава възможност да направим такова сравнение.Как е устроена данъчната система в Швейцария?Швейцарският данъчен федерализъм е противоположен на това, което се предполага в много други страни и в частност в ЕС. Политическата власт е построена от долу на горе. Швейцарското федерално правителство черпи своята легитимност от 26 кантона, а не обратно. В резултат на това централното правителство играе само субсидиарна роля – има само ограничени компетенции, които съответстват на по-малко от една трета от общите данъци и разходи.Всичките 26 кантона се радват на действителен данъчен суверенитет, докато централното правителство може да налага данъци само дотолкова, доколкото това е предвидено в конституцията, а нейната легитимност произтича от по-голямата част от кантоните и гласоподавателите. Централното правителство не само получава своята легитимност от кантоните, но и неговата власт да облага с данъци е ограничена във времето. Неговата възможност да налага данъци върху доходите и данък добавена стойност, т.е. 60% от неговите данъчни приходи, периодично се подлага на преоценка чрез референдум (последният през 2004 г.) и в момента е валидно до 2020 г., когато ще има нов референдум, на който ще му е необходимо двойно мнозинство на кантоните и гласоподавателите.Например гласът на най-малкия кантон Ури, с 35 хил. жители, има същата тежест като гласа на най-големия кантон Цюрих с милион и 300 хиляди жители. Кантоналният суверенитет ограничава „тиранията на мнозинството“ и защитава правата и свободата на избор на жителите на по-малките кантони.На кантонално ниво различните общини (2800 на брой) се радват на суверенитет в различна степен в зависимост от кантоналната конституция. Кантоните, включително общините, играят далеч по-значителна роля в данъчната система. В повечето случаи решенията за изразходване на публични средства се вземат на същото ниво, на което се налагат и данъците, като има много малко разминаване между данъчния суверенитет и разходите. Всеки кантон има свободата да определя сам данъците и е независим от другите кантони. По този начин данъчната конкуренция играе положителна роля да държи под контрол данъчните ставки и публичните разходи.Тъй като гражданите и компаниите могат да избират свободно своето местожителство, политиците и администрациите са принудени да предлагат привлекателни комбинации на публични услуги при минимална данъчна тежест. Швейцария е живото доказателство, че данъчната конкуренция всъщност не довежда до толкова ниски нива на данъците, че обществото да страда. Напротив, във властта на гражданите е да одобряват или да отхвърлят едни или други данъци и обществени проекти.Благодарение на данъчното разнообразие Швейцария ни дава възможност да видим на практика резултатите от една или друга данъчна политика, тъй като юрисдикциите са почти идентични като култура, икономика, обща валута.Един показателен пример е сравнението на два съседни кантона – Нидвалден и Обвалден. Първият прилага една от най-привлекателните данъчни политики в продължение на много години. В резултат на това БВП на глава от населението сега е 44% по-висок, отколкото във втория, който до 2006 г. имаше най-високото данъчно бреме в Швейцария и оцеляваше единствено благодарение на субсидиите от централното правителство.Именно благодарение на възможността за такива различия в данъчните режими на две съседни долини, каквито всъщност са двата кантона, най-сетне грешната данъчна политика на Обвалден беше призната. Положителното е, че негативните последствия бяха ограничени до тази малка територия, чиито продуктивни граждани могат лесно да се преместят в друг кантон. При едно напълно централизирано правителство това обаче не може да се случи, особено когато сравнението може да се прави само с други държави, което е трудно и често заблуждаващо.Предполагам, че мнозина вече са готови да спорят и да обясняват защо Швейцария е богата и че причината е в банковата й система и офшорния й статус. Бъркате. Несъмнено финансовата система играе съществена роля, но за по-малко любопитните искам да привлека вниманието им към факта, че Швейцария е третата страна в света по индустриализация. И това не са банки и шоколади, а машиностроене, химия, фармацевтика и какво ли още не.Когато следващия път чуете някой европейски или местен политик или пишман икономист с много титли, но без никакъв практически житейски опит, да ви обясняват как високите данъци водят до справедливост и са необходимото зло, за да живеем по-добре, сетете се за този пример. Истината е съвсем друга. Всички тези търтеи просто искат да живеят на наш гръб. Ако сме луди, ще ги оставим да изядат баницата, която ние сме изработили. ", "date": "2017.05.16", "title": " Данъчна унификация или данъчна конкуренция"}
{"url": "https://trud.bg/%d1%85%d0%b0%d1%81%d0%b0%d0%bd-%d0%b0%d0%b4%d0%b5%d0%bc%d0%be%d0%b2-%d1%83%d0%b1%d0%b5%d0%b4%d0%b5%d0%bd-%d1%81%d1%8a%d0%bc-%d1%87%d0%b5-%d0%bd%d1%8f%d0%bc%d0%b0-%d0%b4%d0%b0-%d0%b8%d0%bc%d0%b0/", "text": "Убеден съм, че няма да има никакви реформи, в това число и в социалната сфера няма да бъдат извършени в рамките на т. нар. стабилност, коментира Хасан Адемов пред БНТ. Според него това е така, понеже управляващата коалиция иска стабилност, т.е. 4 -годишен мандат.„А реформите предполагат непопулярни мерки, които водят до инкасирене на политически дивиденти. Водят до напрежение в обществото, а напрежението по никакъв начин не се връзва с желанието за стабилност.“Според Хасан Адемов пенсиите трудно могат да бъдат предвидени с административни мерки, с някаква преценка, която да бъде на базата на политическо желание.„Истината е, че на базата на отчети на приходи и разходи може да се предвиди в рамките на бюджетната процедура размерът на пенсиите.Трябва да се актуализира бюджетът на държавното обществено осигуряване, понеже на базата на този бюджет всяка година се определя минималната пенсия за осигурителен стаж и възраст. Минималната пенсия в бюджета не е определена нито като 180, нито като 200 лева и затова трябва актуализация.“Той коментира и държавният бюджет: „Имаме информация от НОИ, че има първото тримесечие преизпълнение на приходите от осигурителни вноски за пенсии в размер на 45 милиона лева. Това е една добра база да не се налага актуализиране на държавния бюджет.“", "date": "2017.05.16", "title": " Хасан Адемов: Убеден съм, че няма да има никакви реформи"}
{"url": "https://trud.bg/%d0%b8%d0%bc%d0%b0-%d0%b7%d0%b0%d1%80%d0%b0%d0%b7%d0%b5%d0%bd%d0%b8-%d1%81-%d0%ba%d1%80%d0%b8%d0%bf%d1%82%d0%be%d0%b2%d0%b8%d1%80%d1%83%d1%81%d0%b0-%d0%b2-%d1%81%d0%be%d1%84%d0%b8%d1%8f-%d0%b8-%d0%b2/", "text": "Компютърният вирус WannaCry достигна България. На глобалната карта на заразените компютри светят две точки в София и Варна, като втората е изгаснала след няколко часа. Това според специалистът по дигитална сигурност Ясен Танев значи, че устройството е изключено, предаде .Той е категоричен, че вирусът е направен за пари и се „храни” от безхаберието и липсата на дигитална култура на потребителите.Wannacry се базира на пробиви в операционната система „Уиндоус” и изтекла информация за хакване на лични компютри от Националната агенция за сигурност на САЩ.По думите на специалиста Wannacry е криптовирус и  червей едновременно, защото не само, че блокира достъпа до личните ти файлове, но и търси място в мрежата ти, за да се настани и мултиплицира.Вирусът е направен за пари. Биткойните, които са валутата, в която хакерите искат да получат откупа си, са криптовалута. С този начин на плащане не се знае кой плаща и кой ги получава тези пари.„Това което предлагаме е потребителите да архивират данните си и ако ги загубят няма да плащат откупи и няма да подкрепят кибертерористите. Да архивират и онлайн и офлайн”, съветва Танев.Според данните заразените компютри са 200 000 в над 100 държави. Русия води по брой инфектирани, но не по политически причини, а заради огромния брой по-стари версии на “Уиндоус” и пиратските му версии. На Балканите най-силно засегната е Румъния.По повод двата случая в България Танев призова потребителите да се свържат с него.Специалистът посочи, че единственото спасение е да внимаваме онлайн както и офлайн. „Както внимаваме къде ходим, какво ядем, така и трябва да внимаваме и в интернет.”, посочи той.", "date": "2017.05.16", "title": " Има заразени с криптовируса в София и Варна"}
{"url": "https://trud.bg/%d0%b4%d0%b0%d0%bd%d1%8a%d1%87%d0%b5%d0%bd-%d0%bd%d0%b0%d0%b3%d0%bb%d0%be-%d0%bc%d0%b0%d0%bc%d0%b8-%d1%87%d0%b5-%d1%89%d0%b5-%d0%bd%d0%b0%d0%bc%d0%b0%d0%bb%d0%b8-%d0%b3%d0%bb%d0%be%d0%b1%d0%b0/", "text": "Мъж от руенското село Рожден е бил измамен в НАП Бургас. Непознат се приближил до него, докато човекът чакал да си плати наложена глоба. Измамникът се представил за служител на агенцията и предложил да намали размера на глобата, но в замяна поискал 620 лева за „услугата“. „Данъчният“ взел парите и изчезнал.След повече от час никой не се появил и глобеният мъж от Руенско разбрал че е измамен. Извършителят се издирва от Първо РУП.", "date": "2017.05.16", "title": " „Данъчен“ нагло мами, че ще намали глоба"}
{"url": "https://trud.bg/%d0%b8%d0%b7%d0%bb%d0%be%d0%b6%d0%b1%d0%b0-%d0%bd%d0%b0-%d0%b8%d1%81%d0%bf%d0%b0%d0%bd%d1%81%d0%ba%d0%b8%d1%8f-%d1%84%d0%be%d1%82%d0%be%d0%b3%d1%80%d0%b0%d1%84-%d1%80%d0%be%d0%bc%d0%b0%d0%bd-%d0%bc/", "text": "Mes Hispanico – Месецът на испаноезичните държави във Велико Търново продължава в сряда 18 май, с откриването на изложбата „Реални нереалности“ на испанския фотограф Роман Монтесинос. Събитието е в Изложбени зали „Рафаел Михайлов“ с начален час 18:00ч.Колекцията от 34 цветни и черно-бели фотографии на испанския фотограф Роман Монтесинос изненадва зрителя с необичайния си поглед към съвсем обичайни заобикалящи ни обекти и неща от ежедневието. Самият той нарича творбите си „визуални метафори“ и „визуални поеми“.Фотоизложбата представя необичайни композиции и грабващи образи – една артистична, предизвикателна и провокативна симбиоза между различни предмети и символи, които съчетават хаплива ирония и дълбока социална критика. Авторът ненатрапчиво предлага на зрителите своята специфична и интригуваща форма на изкуство, играейки си с приликите и отликите между различни предмети и правейки находчиви асоциации. Монтесинос нарича своите творби „голи фотографии“, защото сниманите обекти доминират над фона, акцентът е върху концепцията на творбата, вниманието на зрителя не се отвлича от други детайли, а внушенията са завладяващи. Фотографиите предлагат своеобразни игра и диалог между автор и зрител, като същевременно разкриват богатото въображение и фантазия на твореца.Цялото творчество на фотографа се характеризира с голяма доза чувство за хумор, безпощадна ирония, контрасти и неочаквани връзки между нещата. То е като криво огледало, в което се отразяват ситуации, нагласи, интереси и предпочитания на съвременното общество.Роман Монтесинос е професор геолог, преподавател по палеонтология в университета в Ла Коруня, Испания. Фотографията му е хоби, което в последните години той развива до професионално ниво. Представя свои творби в общи проекти с други автори, участва в редица конкурси и салони на фотографията. Има над 50 самостоятелни изложби в Испания и Португалия.Изложбата „Реални нереалности“ е в Изложбени зали „Рафаел Михайлов“ до 31 май и се организира с подкрепата на Дома на хумора и сатирата – Габрово.Месецът на испаноезичните държави във Велико Търново за поредна година включва събития, посветени на испаноезичната култура и българо-испанските взаимоотношения през месец май във Велико Търново. Организатори на събитието са Институт Сервантес, съвместно със сдружение „VT EVENTS” / „ТАМ“ – пространство за култура и социални инициативи и PR агенция „Властелини“. Програмата включва изложби, кино прожекции, музикални събития и тематични лекции в периода 02 до 31 май 2017 г.Всички събития в рамките на фестивала ще бъдат с вход свободен (с изключение на специалните уъркшопи с уроци по салса с кубински преподаватели).", "date": "2017.05.16", "title": " Изложба на испанския фотограф Роман Монтесинос представят във Велико Търново"}
{"url": "https://trud.bg/%d0%b5%d0%b2%d0%b0-%d0%bc%d0%b0%d0%b9%d0%b4%d0%b5%d0%bb-%d1%84%d0%b8%d0%bd%d0%b0%d0%bd%d1%81%d0%b8%d1%80%d0%b0%d0%bd%d0%b5%d1%82%d0%be-%d0%bd%d0%b0-%d0%bf%d1%80%d0%be%d0%b5%d0%ba%d1%82%d0%b8-%d0%bf/", "text": "„Финансирането на проекти в България по плана Юнкер ще стане по-лесно след измененията, които приехме днес в Европейския парламент. Пътна или цифрова инфраструктура, свързваща отделни държави или региони, или иновативни енергийни инсталации са само няколко примери за възможни проекти, които са от стратегическо значение за страната ни и ще могат по-лесно да получават инвестиции по Плана“, заяви българският евродепутат от ГЕРБ/ЕНП Ева Майдел по повод  гласуваното късно снощи в Европарламента предложение за удължаване на плана Юнкер до 2020 г.Майдел, която е единствен български представител в Комисията по икономически и парични въпроси на ЕП, допълни, че една от промените е отпадане на ограничението за минимална стойност на допустимите проекти. Друго въведение предвижда Европейската инвестиционна банка да взима предвид особеностите на икономиките на различните държави при оценяването на проекти, както и да публикува публично оценката на всеки проект по утвърден списък с критерии.„В другата част на плана Юнкер – за малки и средни предприятия, българският бизнес е даван за пример в цяла Европа за активността си в търсенето и използването на средства. У нас има подписани споразумения за 202 млн. евро, които ще доведат до почти 1 милиард евро инвестиции. Това е 2% от целия брутен вътрешен продукт на страната ни за 2016 г.“, допълни българският евродепутат.„Въпреки че постига целта си и увеличи финансирането за бизнеса у нас и в ЕС, ЕФСИ не е панацея. Резултатите ще се временни и непълни, ако не се обърне внимание на цялостната бизнес среда. Това включва промяна на икономически и фискални политики, провеждане до край на често непопулярни реформи. Важно е, че подобряването на инвестиционната среда и улесняването на бизнеса са сред приоритетите в икономичеклска програма на новото правителство“, заяви Майдел.Българският евродепутат работи пo плана „Юнкер“ и неговия първи стълб – Европейския фонд за стратегически инвестиции (ЕФСИ) още от момента на създаването му. Тя беше докладчик за групата на ЕНП по доклада за напредъка на ЕФСИ в комисията по вътрешен пазар в Европарламента, чиито текстове в последствие бяха отразени в предложението на Европейската комисия за удължаване на срока на ЕФСИ. Майдел участва в редица информационни срещи и кампании за подобряване на ефективността на Плана и популяризирането му в България.", "date": "2017.05.16", "title": " Ева Майдел: Финансирането на проекти по плана Юнкер в България вече ще бъде по-лесно"}
{"url": "https://trud.bg/%d0%bf%d1%8a%d1%80%d0%b2%d0%b8%d1%8f%d1%82-%d0%b8%d0%bd%d1%82%d0%b5%d0%bb%d0%b8%d0%b3%d0%b5%d0%bd%d1%82%d0%b5%d0%bd-%d0%b3%d1%80%d0%b0%d0%b4-%d1%89%d0%b5-%d0%b8%d0%b7%d0%bd%d0%b8%d0%ba%d0%bd%d0%b5/", "text": "Проектът “Св. София” (край Равно поле) ще се превърне в първия корпоративен интелигентен град в Европа. Благоприятното местоположение и възможностите, които осигурява “Един пояс – един път”, ще привлекат гости от цял свят и ще дадат тласък на туристическия бизнес в София”, обяви Албърт Хунг Чао Хонг, вицепрезидент на BDHL на форума за международно сътрудничество „Един пояс – един път“ на 14 май в Пекин. Стартът на проектът стана възможен след подписването на договор за стратегическо партньорство между компаниите Bulgaria Development Holdings Limited (BDHL) и ZTEICT. Това партньорство ще превърне проекта “Св. София” в първия интелигентен град (smart city) в Европа.Форумът в Пекин е най-значимата проява от началото на “Един пояс – един път” през 2013 г. – най-мащабната и стратегическа китайска инициатива за международно и регионално сътрудничество. 29 държавни и правителствени ръководители и 1200 делегати присъстваха на събитието, сред които китайският президент Си Дзинпин и руският му колега Владимир Путин.Споразумението за партньорство между BDHL и ZTE е сред най-важните през последните години в развитието на “Един пояс – един път” и плановете за сътрудничество “16+1” между Китай и Централна и Източна Европа, а България има безспорно стратегическо местоположение за “Един пояс – един път”.“Тъй като ние и ZTE споделяме еднаква визия за внедряването на технологии в ежедневието и бизнеса, решихме да работим заедно за изграждане на интелигентен развлекателен и търговски комплекс с възможности за бизнес, професионално обучение, образование, здравеопазване, живеене, туризъм и комунални услуги.Проектът ще има ключово значение за бизнес контактите между Европа и Азия и ще бъде модел за търговско-развлекателен комплекс. На площ от 1.56 млн. кв. м “Св. София” ще включва международен търговски център, луксозен 5-звезден хотел, първокласен изложбен и конгресен център, най-големия в света закрит аквапарк, мега мол, луксозни апартаменти и вили.“Посредством интернет на нещата, облачна платформа за данни и 5G технологии, приложими в областта на услугите, ще бъдат осигурени иновативни технологични решения за бизнеса, професионалното обучение, образованието, туризма и комуналните услуги и ще бъде изграден иновативен европейски туристически център”, обяви Минг Сиао, вицепрезидент на ZTE.Компанията BDHL, основана в България през 2014 г., е собственост на Capital Concept Limited с основна цел набиране на инвестиции за проекта “Св. София”, чиято първа фаза възлиза на 1.5 млрд. евро. Тази фаза включва луксозен хотел с близо 2000 стаи, първокласен изложбен и конгресен център с площ 65 000 кв. м, бизнес квартал с 4-6 офис сгради клас А, многофункционална закрита част, най-големия в света закрит аквапарк, мега мол и голф игрище “Св. София”.", "date": "2017.05.16", "title": " Първият „интелигентен град“ ще изникне край Равно поле"}
{"url": "https://trud.bg/%d0%b1%d0%b5%d0%bb%d0%b8%d1%8f%d1%82-%d0%b4%d0%be%d0%bc-%d0%be%d1%82%d1%80%d0%b5%d1%87%d0%b5-%d1%82%d1%80%d1%8a%d0%bc%d0%bf-%d0%b4%d0%b0-%d0%b5-%d0%b8%d0%b7%d0%b4%d0%b0%d0%b2%d0%b0%d0%bb-%d1%81%d0%b5/", "text": "Белият дом отрече информацията в американските медии, че американският президент Доналд Тръмп е  разузнавателна информация на срещата си миналата седмица с руския външен министър Сергей Лавров и руския посланик Сергей Кисляк.Съветникът на президента по националната сигурност Хърбърт Макмастър обясни: „Няма нещо, което президентът да приема по-сериозно от сигурността на американския народ. Историята, която беше публикувана тази вечер, е погрешна по начина, по който е съобщена. Президентът (Тръмп) и въшният министър (Лавров) разгледаха много общи заплахи за двете ни страни, включително заплахи за гражданската авиация. В нито един момент не бяха обсъждани източници или методи за разузнаване. Президентът не разкри никакви военни операции, които не са вече публично известни“.Двама други високопоставени представители на администрацията, които присъстваха на срещата, включително държавният секретар Рекс Тилърсън, си я спомнят по същия начин, допълни съветникът по националната сигурност. Самият Тилърсън публикува изявление, в което посочи, че „естеството на специфични заплахи е било обсъждано, но не са били дискутирани източници, методи или военни операции“.Вестник „Вашингтон пост“, който първи публикува информацията, обаче подчерта, че реакцията на Белия дом всъщност не отрича публикуваната статия. В нея се посочва, че президентът е разкрил подробности, които могат да доведат до разкриването на източник на разузнавателни данни за „Ислямска държава“. Те са били предоставени на Вашингтон от американски съюзник, който преценил, че данните са прекалено чувствителна информация, за да бъдат споделяни дори с останалите съюзници на САЩ.„Естеството на информацията, която президентът е разкрил пред руснаците, ще им позволи да разберат източниците и методите. С други думи, той е казал толкова много, че човек може да се досети“, обясни журналистът Грег Джаф от „Вашингтон пост“.Срещата между Тръмп и Лавров миналата сряда беше осъществена ден след като президентът уволни директор на ФБР Джеймс Коми. Коми оглавяваше разследването на Бюрото за предполагаема руска намеса на в изборния процес в САЩ.", "date": "2017.05.16", "title": " Белият дом отрече Тръмп да е издавал секретна информация пред руснаци"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%bf%d1%80%d0%be%d1%84%d0%b5%d1%81%d0%be%d1%80%d0%b8-%d0%b0%d1%80%d0%b5%d1%81%d1%82%d1%83%d0%b2%d0%b0%d0%bd%d0%b8-%d0%b2-%d0%bf%d0%bb%d0%be%d0%b2%d0%b4%d0%b8%d0%b2/", "text": "Двама преподаватели от Университета по хранителни технологии в Пловдив са били арестувани по подозрение в корупция, съобщи БТВ.Единият задържан е професор от катедра „Механика и машинознание“, на когото скоро предстои пенсиониране. Другият е просеро от катедра „Електротехника“. Срещу двамата до момента не е имало по-ранни сигнали.Преди месец студенти се оплакали на ректора Кольо Динков, че изпитите в двете катедри умишлено се правят със завишена трудност и се намеква на учащите, че до добра оценка може да се стигне и по друг начин. Динков подал сигнал в полицията и била направена постановка, при която един от професорите получил белязани 300 лв. чрез посредник.Ректорът каза, че ако бъде доказана корупцията, двамата преподаватели ще бъдат уволнени.От прокуратурата обявиха, че ще разпространят повече информация по случая по-късно днес.", "date": "2017.05.16", "title": " Двама професори арестувани в Пловдив, искали пари от студентите"}
{"url": "https://trud.bg/%d0%be%d1%81%d0%b5%d0%bc-%d1%83%d1%87%d0%b8%d0%bb%d0%b8%d1%89%d0%b0-%d1%81-%d0%bb%d0%b5%d1%82%d0%bd%d0%b8-%d0%b7%d0%b0%d0%bd%d0%b8%d0%bc%d0%b0%d0%bb%d0%bd%d0%b8/", "text": "В осем бургаски училища ще бъдат разкрити летни занимални, съобщават от общината.Зам.-кметът по образование и култура Йорданка Ананиева е провела среща с директорите на всички учебни заведения, които имат паралелки от 1 до 4 клас и подробно ги е запознала с концепцията и необходимостта от нейното прилагане. Таксите за целодневен престой в лятната занималня са както следват: за целодневно обучение – за седмица 45 лв. и 150 лв. за месец. За полудневен престой съответно за седмица 25 лв. и за месец 80 лв. До момента училищата, които са потвърдили, че ще разкрият летни занимални, са  ОУ „Антон Страшимиров“, СУ „Константин Петканов“, СУ „Кирил и Методий“, ОУ „Княз Борис I“, СУ „Епископ Константин Преславски“, СУ „Йордан Йовков“, ОУ „Св. Климент Охридски“ и Начално базово училище „Михаил Лъкатник“.", "date": "2017.05.16", "title": " Осем училища с летни занимални"}
{"url": "https://trud.bg/%d0%bd%d0%be%d0%b2%d0%b0-%d1%81%d1%82%d1%80%d0%b5%d0%bb%d0%b1%d0%b0-%d0%bf%d0%be-%d0%b0%d0%b2%d1%82%d0%be%d0%b1%d1%83%d1%81-%d0%b2-%d0%bf%d0%bb%d0%be%d0%b2%d0%b4%d0%b8%d0%b2/", "text": "След като вчера два чисто нови автобуса по линия 66 на градския транспорт в Пловдив отидоха за ремонт с разбити стъкла, а полицията установи, че е , днес сутринта още един автобус по същата линия бе атакуван, предаде .Очевидно и стрелбата е от едно и също място – около последната спирка на автобуса в зона А-12 на район Тракия. Там е краят на маршрута и на други линии, стопанисвани от други превозвачи. Според собственика на фирма „Автобусни превози – Пловдив“, акцията е целенасочена срещу неговия бизнес. ", "date": "2017.05.16", "title": " Нова стрелба по автобус в Пловдив"}
{"url": "https://trud.bg/%d0%bc%d0%b5%d0%bd%d0%b4%d0%b0-%d1%81%d1%82%d0%be%d1%8f%d0%bd%d0%be%d0%b2%d0%b0-%d0%bc%d0%b8%d0%bd%d0%b8%d0%bc%d0%b0%d0%bb%d0%bd%d0%b0%d1%82%d0%b0-%d1%80%d0%b0%d0%b1%d0%be%d1%82%d0%bd%d0%b0-%d0%b7/", "text": "Продължава дебатът за размера на минималната работна заплата у нас. Пред председателят на Комисията по бюджет и финанси Менда Стоянова коментира, че минималната работна заплата у нас трябва да достигне до 40 процента от средното възнаграждение за страната. Тя каза още, че бюджетът не трябва да бъде двигателя на икономиката, не трябва да бъде център, около който се водят дискусии, защото бюджетът е просто един инструмент на държавата за преразпределение на едни пари, които се изземват от хората и бизнеса и чрез държавата се преразпределят за т.нар. публични услуги.По отношение на Бюджет 2016 г., по думите на Менда Стоянова, той е завършил много добре и през първите три месеца на тази година тенденцията е продължила.„Финансовата и фискална устойчивост на държавата е много добре към този момент. Към месец март бюджетът е на излишък около 1 милиард лева, което е една сериозна сума. Приходите са над 660 милиона лева, което е повече за същия период на миналата година, което е 8,5%, а само данъчните приходи са над 10,5% повече от приходите за същия период на 2016 г. Тогава имаше сериозен ръст на приходите спрямо 2015 г. Така, че тенденцията наистина е много добра.“По данни на НСИ, безработицата е 6,9% – ниво, което рекордно ниско, а средната работна заплата за първото тримесечие на тази година е 1006 лв., което означава, че се запазва нивото и ръста, което беше постигнато през четвъртото тримесечие на м.г., каза Стоянова. Едновременно с това имаме един сериозен фискален резерв от порядъка на 12-13 милиарда лева – страхотен буфер в държавата.И всичко това показва от гледна точка на фискалната политика, от гледна точка на държавните финанси, нещата наистина са много добре. Но не трябва да забравяме и, че държавните финанси са огледало на самата икономика, уточни още Менда Стоянова.", "date": "2017.05.16", "title": " Менда Стоянова: Минималната работна заплата трябва да достигне до 40% от средното възнаграждение за страната"}
{"url": "https://trud.bg/%d1%82%d0%be%d0%b2%d0%b0%d1%80%d0%b5%d0%bd-%d0%b2%d0%bb%d0%b0%d0%ba-%d0%bf%d1%80%d0%b5%d0%b3%d0%b0%d0%b7%d0%b8-%d0%b6%d0%b5%d0%bd%d0%b0-%d0%ba%d1%80%d0%b0%d0%b9-%d0%b2%d1%80%d0%b0%d1%86%d0%b0/", "text": "Влак е прегазил жена, седяла на ж.п. линията до прелез в Криводол, съобщиха от ОД на МВР – Враца.Вчера в 23.42 часа в Районно управление „Полиция” – Враца е получено съобщение от машинист на товарен влак по линия Видин – Пирдоп. Мъжът е заявил, че на железопътно трасе до прелез в Криводол, влакът преминал през човек, седял на ж.п. линията.При извършения оглед на местопроизшествието е установен трупът на лице от женски пол с неустановена самоличност до момента. Трупът е извозен за аутопсия в МБАЛ „Хр.Ботев” – Враца.По случая в Районно управление „Полиция” – Враца е образувано досъдебно производство.", "date": "2017.05.16", "title": " Товарен влак прегази жена край Враца"}
{"url": "https://trud.bg/%d1%85%d0%b8%d0%bb%d0%b0%d1%80%d0%b8-%d0%ba%d0%bb%d0%b8%d0%bd%d1%82%d1%8a%d0%bd-%d0%bf%d1%80%d0%b0%d0%b2%d0%b8-%d0%b4%d0%b2%d0%b8%d0%b6%d0%b5%d0%bd%d0%b8%d0%b5-%d1%81%d1%80%d0%b5%d1%89%d1%83-%d0%bf/", "text": "Хилари Клинтън обяви, че се връща на политическата сцена. Съпругата на президента Бил Клинтън, която миналата година загуби президентските избори в Съединените щати планира да създаде ново движение „Заедно напред“. То ще пропагандира политическа ангажираност и съпротива срещу действията на президента Доналд Тръмп.Според нея политическата ангажираност на гражданите е от жизненоважно значение за американската демокрация", "date": "2017.05.16", "title": " Хилари Клинтън прави движение срещу президента Тръмп"}
{"url": "https://trud.bg/%d0%bd%d0%b0%d0%b9-%d0%b4%d0%be%d0%b1%d1%80%d0%b8%d1%82%d0%b5-%d0%be%d0%b3%d0%bd%d0%b5%d0%b1%d0%be%d1%80%d1%86%d0%b8-%d0%be%d1%82-4-%d0%be%d0%b1%d0%bb%d0%b0%d1%81%d1%82%d0%b8-%d0%bc%d0%b5%d1%80%d0%b8/", "text": "Свищов бе домакин на зонален турнир по пожаро-приложен спорт, в който мериха сили най-добрите огнеборци от областите  Велико Търново, Плевен, Ловеч и Габрово. Надпреварата започна с дисциплината „изкачване с щурмова стълба”, която се проведе на пожарната  кула в „Свилоза” АД. Състезанията между отборите продължи на стадион „Академик”  с дисциплините 100-метрова пътека,  пожарна щафета  и бойно разгръщане от мотопомпа.Победител в комплексното класиране стана отборът на РДПБЗН Плевен, който се класира за участие в републиканският преглед през месец юни. Само малшансът попречи на отбора на РДПБЗН Велико Търново да заеме призово място и в крайна сметка остана на 3-то място с еднакъв брой точки с втория – отбора на РДПБЗН Габрово. Победител в индивидуалната надпревара стана Пламен Руменов Стойков от  отбора на РДПБЗН В.Търново.  Победителите бяха отличени с купи, медали, плакети  и грамоти осигурени от Община Свищов, Спортен клуб по пожаро-приложен спорт „Боляри 2007“ – В.Търново и РДПБЗН – В.Търново.Гости на турнира бяха Генчо Генчев – кмет на Община Свищов,  Кристиян Кирилов – председател на общинския съвет в гр. Свищов, Венцислав Танев – помощник ректор на  СА „Д. А. Ценов”, Борислав Замфиров – зам.-кмет на Община Свищов и Йордан Недев представител на „Свилоза” АД, които връчиха наградите на победителите.  Официални гости на турнира бяха и полк. Кристиян Крачунеску – упълномощен заместник на началника на инспектората при пожарната на област Телеорман, Румъния; майор Флорин Панда – началник на противопожарната служба в гр. Александрия; мл. лейт. Валентиниян Неделчу – офицер в оперативен център Александрия Румъния и бившият началник на пожарната служба в гр. Лейланд  Великобритания – Стивън Робърт Снейп.Почетни плакети за оказаното съдействие при подготовката и провеждането на турнира  и във връзка с 10 годишнината от създаването на СКППС „Боляри-2007” –  В.Търново бяха връчени на Генчо Генчев –кмет на Община Свищов, доц. д-р Иван Марчевски – ректор на СА „Д. А. Ценов” Свищов и инж. Михайл Колчев – изп. директор на „Свилоза” АД Свищов.За приноса в развитието на пожаро-приложния спорт на територията на областите участвали в турнира и 10 годишнината на СКППС „Боляри- 2007”,  бяха отличени с плакети и директорите на РДПБЗН В.Търново – комисар Красимир Кръстев, РДПБЗН Плевен – комисар Станислав Атанасов, на РДПБЗН Ловеч – комисар Владимир Кацарски и на РДПБЗН Габрово – комисар Георги Русинов.", "date": "2017.05.16", "title": " Най-добрите огнеборци от 4 области мериха сили в пожаро-приложен спорт\t\t\t"}
{"url": "https://trud.bg/%d0%ba%d0%b0%d0%ba%d0%b2%d0%be-%d0%b4%d0%b0-%d0%bd%d0%b0%d0%bf%d1%80%d0%b0%d0%b2%d0%b8%d1%82%d0%b5-%d0%b0%d0%ba%d0%be-%d0%b8%d0%bc%d0%b0%d1%82%d0%b5-%d1%81%d0%bf%d0%b5%d1%88%d0%bd%d0%b0-%d0%bd%d1%83/", "text": "В днешно време и особено в България острата нужда от пари е често срещан феномен. Дали за ежедневни разходи, дали за колата, за наем или за какво ли още не, всеки е попадал във финансова дупка, от която му се струва, че няма измъкване.И точно, защото много хора са попадали в такава ситуация, има много възможни начини за справяне. Най-удобният разбира се е да вземете пари назаем от приятел или роднина, като по този начин си спестявате главоболията по банките, не плащате лихви, такси и какво ли още не. Не всеки обаче има такива приятели, пък и в наше време не може да се вярва, че ще си върне заема. Не се притеснявайте – има и друг, дори по-надежден вариант, а именно тегленето на кредит.Кредитът е като да вземете пари от приятел, но с разликата, че вместо да черпите след като върнете парите плащате лихва. Освен това трябва по-стриктно да си внасяте вноските, в сравнение от варианта със заем от приятел.Може би се притеснявате, ако нямате работа или пък работите, но не можете да докажете дохода си. И в този случай кредиторите са измислили вариант – . При тях не е задължително да можете да докажете дохода си, а просто да имате редовна сума, която да постъпва по банковата ви сметка, независимо дали парите са от собствен бизнес, работа по проекти, свободна професия или работа онлайн.Как да разберете каква сума ви е нужна в същност? За да не плащате излишно лихви, такси и да внасяте години наред вноски за нещо, за което вече сте забравили отдавна е добре да седнете и да премислите точно колко пари ще са ви необходими.Ето как. Ако имате спешна нужда от пари за плащане на сметки, предвиждате сумата за въпросните разходи плюс малка сума (обикновено равна на една – две месечни вноски по кредита), която да имате за всеки случай, като ако например нямате възможност първия месец или два да си погасите вноската по изтегления кредит.Ако обаче вашият случай е по-тежък и имате нужда от пари за всичките си битови нужди, тогава трябва да пресметнете разходите си за периода, в който смятате, че няма да имате друг доход, след което трябва да се придържате към сметката, която сте направили.Къде можете да намерите повече информация относно кредитни продукти, които биха ви устройвали? Ако сте се спрели на вариант кредит за справяне с недостига на пари е добре да знаете какво избирате. Ако не сте сигурни кой кредитор или банка могат да ви предложат най-добрите условия е добре да посетите CredPro.bg, където ще намерите информация за кредитните продукти на всички известни и не толкова частни кредитори и банки.Сайтът  има цел да ви информира и подготви за крачката, която сте на път да направите- тегленето на кредит. Повече информация може да бъде намерена на страницата на CredPro.bg. Каквито и въпроси да имате относно кандидатстването, усвояването и връщането на кредити, можете да намерите на CredPro.bg.", "date": "2017.05.16", "title": " Какво да направите ако имате спешна нужда от пари?\t\t\t "}
{"url": "https://trud.bg/6-%d0%ba%d0%b8%d0%bb%d0%be%d0%b3%d1%80%d0%b0%d0%bc%d0%be%d0%b2-%d1%82%d1%83%d0%bc%d0%be%d1%80-%d0%b8%d0%b7%d0%b2%d0%b0%d0%b4%d0%b8%d1%85%d0%b0-%d0%be%d1%82-%d0%ba%d0%be%d1%80%d0%b5%d0%bc%d0%b0-%d0%bd/", "text": "6-килограмов тумор откриха и извадиха от корема на 70-годишна жена хирурзи от варненската Онкологична болница. Пациентката постъпила там с оплаквания от кървене от стомашно-чревния тракт.Преди това жената лежала в болница в Добрич, където й поставили диагноза ерозивен гастрит. Компютърна томография обаче показала, че в корема й има тумор.При тежката операция, извършена от екипа на управителя на болницата проф. д-р Георги Кобаков хирурзите установили, че огромната злокачествена маса е проникнала в тънкото черво. „Става дума за т.нар. гастроинтестинален стромален тумор, който е изключително рядък. Характерен симптом е кървенето и то се случва едва след проникване на тумора в кух коремен орган или при перфорацията му. Затова тези образувания се откриват в сравнително напреднал стадий и се оперират обичайно по спешност“, коментира проф. Кобаков.След успешната операция пациентката вече се възстановява и й предстои лечението със специфична химиотерапия.", "date": "2017.05.16", "title": " 6-килограмов тумор извадиха от корема на пациентка"}
{"url": "https://trud.bg/%d0%bd%d0%b0%d0%b9-%d0%b2%d0%b0%d0%b6%d0%bd%d0%b8%d1%8f%d1%82-%d0%b0%d0%ba%d1%81%d0%b5%d1%81%d0%be%d0%b0%d1%80-%d0%b7%d0%b0-%d0%b0%d0%b1%d0%b8%d1%82%d1%83%d1%80%d0%b8%d0%b5%d0%bd%d1%82%d1%81%d0%ba-2/", "text": "С наближаването на абитуриентските балове, навлизащите в живота младежи и техните родители са на финалната права на трескавата подготовка.С избора на тоалет, обувки и бижута обаче съвсем не приключват приготовленията за тържественото събитие. За да се чувства прекрасно в кожата си, абитуриентът трябва добре да се погрижи за нея с подходяща козметика. Не трябва да се забравя и един от най-важните аксесоари – парфюмът. Неговият правилен избор може да придаде на бляскавата вечер завършеност, съчетана с изтънчен шик.Парфюмните комплекти от серията  вече си спечелиха много почитатели сред младите хора. Свежите и модерни аромати от колекцията непрекъснато се обогатяват и в момента се предлагат комплекти с пет дамски и шест мъжки завладяващи ухания.Специално за предстоящите балове пловдивският козметичен бранд прави елегантен жест към абитуриентите. Всеки от парфюмните комплекти от серията GOLD се предлага и с ароматно допълнение. Дамите получават освен парфюм 100 мл, душ-гел 150 мл и лосион за тяло 150 мл в една и съща ароматна гама, още и три ароматни допълнения към комплекта в опаковки от 50 мл. – душ- гел и лосион за тяло с един от най-популярните дамски аромати на REFAN – GOLD 192, както и душ-гел GOLD 219 за мъже – с него ще може да зарадва свой приятел или роднина.Предложенията за мъжете включват парфюм 100 мл и шампоан душ-гел 150 мл в същата ароматна гама, като към тях са добавени и душ-гел GOLD 219- 50 мл и душ-гел GOLD 192 – 50 мл, с който господата приятно да изненадат представителка на нежния пол.Козметичните продукти в комплектите REFAN GOLD COLLECTION деликатно почистват и се грижат за кожата, като запазват влагата в нея и трайно я ароматизират, а неустоимите парфюми от серията са със специално разработени благоуханни композиции, които щадят кожата и въодушевяват сетивата. Младостта се свързва с пролетта и романтиката. За красивите абитуриентки са подходящи свежите, цветисти и плодови аромати. Младите дами могат да избират между следните дамски ухания на REFAN GOLD COLLECTION:WOMEN 191 – с нежен цветист мирис, в който се долавя цвят на праскова, ароматен люляк, червен божурWOMEN 155 – цветист букет от пролетни цветя, роза, жасмин, ябълков цвятWOMEN 126 – с начало от искрящи плодови нотки: диня, киви, пъпеш плюс нежно докосване на жасмин, розова циклама и топъл мускусWOMEN 192 предлага богата палитра от ухания: портокалов цвят, докосване от малина, арабски жасмин, гардения, мед, пачули, ванилия, амбърWOMEN 187 е аромат с трайно присъствие на цветисти нотки от фрезия, орхидея, момина сълза и романтика от сладка ванилия и сандалово дървоЗа младите господа са подходящи ароматите, част от мъжката секция на REFAN GOLD COLLECTION: MEN 203 е класически мъжки аромат с начало от свежа лавандула , салвия и бергамот , елегантни цветни нотки и основа от пачули, кедър, сандалово дърво, мускусMEN 214 представлява чувствен ориенталски аромат със свежо цитрусово начало , цветни акорди , топли дървесни нотки с нюанси от подправкиMEN 251 е привлекателен и мъжествен аромат с връхни ноти на бергамот и лимон, последвани от звездовиден анасон, тютюн, кожа и дървесни елементиMEN 219 притежава модерен и чувствен мирис на грейпфрут, топли подправки, роза и канела, кожени и дървесни нотки, пачули, амбърMEN 211 – елегантно съчетание от фини цитруси, топли дървесни и балсамови нотки, тютюн и мускусMEN 407 е изключително модерно и елегантно съчетание от водни и дървесни нотки, дафинов лист, жасмин, пачули, кедър, джинджифилПарфюмните комплекти REFAN GOLD COLLECTION дават възможност на абитуриентите да оставят незабравима ароматна следа в празничната нощ, а на техните гости, роднини и приятели – да направят подходящ и желан подарък на зрелостниците, за да може те да поемат към новия си живот с увереност и свежо самочувствие.  ", "date": "2017.05.16", "title": " Най-важният аксесоар за абитуриентския бал е парфюмът!\t\t\t "}
{"url": "https://trud.bg/%d0%b4%d0%b5%d1%86%d0%b0-%d0%b4%d0%b0%d1%80%d1%8f%d0%b2%d0%b0%d1%82-%d0%bf%d0%b0%d1%80%d0%b8-%d0%b7%d0%b0-%d0%b1%d1%83%d0%ba%d0%b5%d1%82%d0%b8-%d0%bd%d0%b0-%d0%b1%d0%be%d0%bb%d0%bd%d0%be-%d0%bc%d0%be/", "text": "Учениците от ОУ „Петко Р. Славейков“ в Пещера ще дарят парите за цветя, които биха подарили на учителките си за  24 май, на онкоболно момченце. Така децата ще се включат в дарителската кампания, организирана за да бъде спасен животът на малкия Борис Чуралски. Болното момченце е на 2 годинки и 10 месеца. Той страда от злокачествен невробластом. В България всички възможности са изчерпани – претърпял е операция, химиотерапия, но болестта надделява.Единственият му шанс е лечение със скъпо струващ медикамент от САЩ на стойност 90 000 лева.Благородната идея дошла от 2А клас с ръководител Елена Арнаудова, като примера им ще последват и други паралелки.Инициаторите призовават всички училища и градини в града да направят този жест, за да спасят живота на малкия Борис.Целият град се е мобилизирал да помага. На много места има дарителски кутии, бяха организирани и благотворителни базари. Разкрита е и банкова сметка, по която може да бъдат превеждани дарения:Борис Венциславов Чуралски IBAN: BG02BPBI79304034655401 BIC: BPBIBGSF Юробанк България", "date": "2017.05.16", "title": " Деца даряват пари за букети на болно момченце"}
{"url": "https://trud.bg/%d0%bc%d0%b8%d0%bb%d0%b8%d1%86%d0%b0-%d0%b3%d0%bb%d0%b0%d0%b4%d0%bd%d0%b8%d1%88%d0%ba%d0%b0-%d0%b8%d1%81%d0%ba%d0%b0%d0%bc-%d1%85%d0%be%d1%80%d0%b0%d1%82%d0%b0-%d0%b4%d0%b0-%d1%81%d0%b5-%d0%b7%d0%b0/", "text": "С Албена Михова и Маца можем да направим страхотен купон, мечтае актрисата певица– Глад за какво има повече Милица Гладнишка – към словото или към музиката? – И към двете. Много обичам театъра, все пак съм завършила кукловодство в НАТФИЗ, но пък от малка свиря на пиано, уча оперно пеене, а и в моето семейство музиката е много застъпена – сестра ми е виолистка, а майка ми – тромпетистка. Джазът ми позволява да комбинирам и двете – и словото, и музиката. Той е, както знаем, свобода! Позволява ти да имаш много близък контакт с публиката, да се шегуваш с нея, да й задаваш някакви въпроси, да получаваш в отговор реплики, с две думи казано, обичам да общувам с публиката.– С какво може да излъже един артист – със слово или с музика? – Да излъже? Не бих казала, че го правим, че лъжем. Просто пренасяме хората в други светове. И това го правят и актьорите, и музикантите. Създават други светове, атмосфера, която може да е тъжна или весела, но винаги е различна от ежедневните проблеми, от дребните сплетни, тя те пренася в друго по-добро място или поне ти дава магията да се пренесеш в него, да се втурнеш в пътешествие, измислено от нас.– Как влезе музиката в живота ви? – Влезе още от най-ранна детска възраст. У нас се слуша много класическа музика и със сестра ми като малки сме отраснали с Чайковски, с Берлиоз, с оперите на Верди, на Пучини. Някак си аз късно разбрах, че има и поп музика, и дълго време бях почитателка на Майкъл Джексън. После разбрах, че има и други поп певци… /Смее се./ За да дойде денят, в който избягах в народното читалище и станах… актриса!– В Ловеч гостувате с „Михаил Йосифов секстет“ с „Да хвърлим операта в джаза“. Природата на музиката позволява ли тя да бъде дефинирана? – За мене музиката е това явление, което няма аналог в природата. Защото, примерно, изобразителното изкуство е вид неин аналог – самите природни картини, в комбинирането на цветове от заобикалящия ни многообразен свят, на багрите на крилата на пеперудите и на птичето братство… Докато музиката, особено нейното композиране, е без препратки към материалния свят. Тя е над боговете дори. Много често се шегувам, че властта на музиката е такава, че тя заставя даже боговете да слушат и Бах, и „Гънс енд роузис“…– Хенрик Сенкевич казва, че музиката е единственото доказателство за съществуването на свръхестественото? – Да! Точно така!– Казват, че гласът е като нешлифован диамант – как трябва да бъде „обработен“, за да засияе в пълния си блясък? – Гласът е много деликатно нещо наистина. Не може да го смениш, както, примерно, един музикален инструмент с друг. Трябва да съобразиш певческите си усилия и с възможностите на тялото си, и ако имаш късмет, с правилния учител, може и да ти се получат нещата. За мене най-важното е да не чувстваш болка и дискомфорт, когато пееш. И да слушаш най-добрите. Тогава интуитивно хващаш най-добрата постановка. Разбира се, ако нямаш добър учител!– Как изработвате една своя песен – музикантски и актьорски? – Музиката действа на подсъзнателно ниво. Артистът с чувство сам усеща накъде трябва да поведе песента. Понякога я обръщаш, някое тъжно парче го правиш весело… Това вече е различният поглед. Например, в „Да хвърлим операта в джаза“ преобръщаме нещата, защото арията на Кармен, на тази красавица, я пречупваме през погледа на старата Кармен, на тази баба, която, седнала на пейката пред къщата си, клюкарства и връща назад спомените си. Този наш поглед, този наш прочит на арията я прави доста страховита… „Арията на клеветата“ пък я обръщаме в реге…– Сама ли подбирате тоалетите си за концерт или работите със стилист – винаги сте елегантно облечена? – Откакто се срещнах със Серго Кръстевски – един човек с голям опит в шиенето на епохални костюми – това са всичките рокли с кринолини, с дантели, с корсети и т.н., за мене стана почти задължително да се появявам в някакъв блестящ тоалет всеки път. Обичам да има на сцената освен пеене, освен хубава музика, и хора с прекрасен външен вид.Д-р Николай Георгиев: Пластичната хирургия е мехлем и подарък за душата– Д-р Георгиев, отмина ли бумът на пластичните операции? – Наистина преди около 12-15 години финансовото състояние на по-голяма част от българите беше стабилно, което им даваше възможност да си позволяват много повече неща, за разлика от днес. Пластичната хирургия променя тялото, но в същия момент гали душата, защото тя е пожелала тази промяна. И понеже хората имаха повече финансови възможности, действително имаше бум. Графикът ми беше запълнен за 3-4 месеца напред. И сега, да ви кажа честно, не се оплакваме от липса на работа. Имаме записвания с 3-4 седмици напред. Вече сме си извоювали име и се радваме на доволни пациенти. Имаме и сектор за присаждане на коса, разполагаме със собствен рехабилитационен център и се опитваме да бъдем максимално полезни, като следим всички световни новости в нашата област. Специалистите ни също са на много високо ниво. Иначе всеки човек трябва да е наясно, че пластичната хирургия е свързана с операционна намеса, поради което не бива към нея да се подхожда лекомислено.– Какво трябва да знае един пациент, преди да се подложи на някаква пластична интервенция? – Много важна част от всяка хирургична дейност е консултацията. Тогава обикновено пациентът идва със съпруг, приятел или познат, за да може 4 очи да гледат и 4 уши да слушат. На тази консултация внимателно се обсъжда какво и как ще бъде направено, за да се постигне желаният резултат, алтернативите на избрания метод, както и възможните усложнения. Когато пациентът е наясно с всичко това, вероятността от неудовлетвореност от операцията или нереалистични очаквания е сведена до минимум.– Задават се абитуриентските балове. От години се носят слухове, че родители подаряват силикон на дъщерите си по повод завършването. Вие имате ли такива случаи? – Не съм чувал на консултация при мен родители да влязат и да кажат: „Докторе, за абитуриентската вечер направете еди какво си“. Дамите, които си увеличават бюста при нас, са предимно над 20 години. Трябва да призная, че най-възрастната ни пациентка, на която увеличихме гърдите, беше датчанка на 74 години. Имаме широка палитра от пациенти, но хора, които все още не знаят какво точно искат от живота, не са подходящи за пластични операции. Аз лично смятам, че ако неприемането на част от тялото може да доведе до тежък психологически проблем у някого, би могло да се пристъпи към подходяща интервенция, но не съветвам момичета преди да навършат 20 години да правят подобни операции, и то по-скоро от психологическа гледна точка, а не от здравословна.– И все пак, според вашите наблюдения, силиконът като подарък често срещано явление ли е? – Да, но обикновено при по-сериозни двойки. Идват хора, които са заедно от години и обикновено съпругът казва, че иска да подари бюст на жена си. Имал съм и обратния случай – преди около половин година една дама подари на мъжа си операция на носа и присаждане на коса. Лично аз смятам, че пластичната хирургия е мехлем и подарък за душата.– Разкажете за някой интересен случай от вашата практика, който ще запомните завинаги. – Никога няма да забравя първата операция за увеличаване на бюст, която направих съвсем сам. Имах 3-годишен стаж, но реших, че съм достатъчно подготвен и само с една операционна сестра направихме интервенцията. Отне ми около два часа. Докато сега, благодарение на апаратурата, която имаме, и на екипа, с който работя, подобна операция продължава максимум 40 минути, без кървене и сваляне на конци, а на следващия ден пациентката спокойно може да си вземе душ. Досега съм оперирал над 6000 жени само за увеличаване на бюст. Но трябва да признаем, че пластичната хирургия не е само поставяне на силикон в гърдите, коригиране на носа или присаждане на коса. Често идват хора с изгаряния. Всъщност в България имаме няколко клиники по изгаряния, където работят превъзходни специалисти, и когато чуя, че някой е отишъл да се оперира в чужбина, не ме радва много.* Софи Маринова и Гринго ги е страх от брака* Прочути жени са изнасилвани като малки* Създателите на „Кухня“ се завръщат с нов хитов сериал* Известен руски медиум съветва как да подобрим материалното си положениеТЕЗИ И ДРУГИ ЧЕТИВА – В „ЖЪЛТ ТРУД“ ОТ 17 МАЙ!", "date": "2017.05.16", "title": " Милица Гладнишка:  Искам хората да се забавляват"}
{"url": "https://trud.bg/%d0%b2%d0%b0%d0%bd%d0%b4%d0%b0%d0%bb%d0%b8-%d0%be%d1%82%d1%81%d1%8f%d0%ba%d0%be%d1%85%d0%b0-%d0%b4%d0%b5%d1%81%d0%b5%d1%82%d0%ba%d0%b8-%d0%be%d0%b2%d0%be%d1%88%d0%ba%d0%b8-%d0%bd%d0%b0-%d0%b7%d0%b5/", "text": "Вандали режат овошките в градините на земеделци в Тутраканско.Преди време Валентин Солай намира 60 отрязани дръвчета в собствената си градина. Сигурен е, че целта на сечта не е за огрев, а да се навреди. Няма обяснение защо обаче.Семейството има съмнение, че вандалът е човек, когото са наели за работник, но останали недоволни. Но не само градината на семейство Солай е опустошена. 116 черешови дръвчета на Петър Калчев са унищожени, заедно с плодовете върху тях, които щяха да узреят само след дни.”Още от пътя виждам десетина овошки паднали, около 15-тина бяха изцяло посечени, другите на 99% се крепят, дето се казва, на кората”, коментира Калчев пред .Наскоро бригада, наета от горското стопанство, е почиствала пояса от дръвчета и храсти. Петър също като Валентин се съмнява, че е станал жертва на вандализъм заради забележка за лошо свършена работа.Солай допълва, че е имало ясни следи от кола и стъпки. „Обадихме се в полицията, нямаше никакъв ефект. Казаха, че това не е доказателство и не могат да предприемат никакви следствени мерки”, оплаква се потърпевшият.Калчев е разочарован от работата на полицията. Според него е можело поне да се измери междуосието на следите от гуми и да се разбере каква кола са карали.От полицията в Силистра увериха, че работят по случаите.", "date": "2017.05.16", "title": " Вандали отсякоха десетки овошки на земеделци край Тутракан"}
{"url": "https://trud.bg/%d1%81%d0%bb%d1%83%d0%b6%d0%b8%d1%82%d0%b5%d0%bb-%d0%b7%d0%b0%d0%b4%d1%8a%d1%80%d0%b6%d0%b0-%d1%80%d0%b5%d1%86%d0%b8%d0%b4%d0%b8%d0%b2%d0%b8%d1%81%d1%82-%d0%be%d0%bf%d0%b8%d1%82%d0%b0%d0%bb-%d0%b4/", "text": "Рецидивист  от Ботевград е задържан при опит за въоръжен грабеж от бензиностанция, съобщиха от ОД на МВР – София.Екшънът се разиграл около полунощ. Сигналът е постъпил в Районно управление „Полиция” – Ботевград  в 0.45 часа вчера.  Съобщено било, че в салона на бензиностанция в района на 37 км на автомагистрала „Хемус“ е нахлул маскиран мъж, въоръжен с револвер, който е направил опит да задигне наличната в касата парична сума.Служите на бензиностанцията обаче проявил хладнокръвие и задържал обирджията.Изпратените на място полицейски служители установили, че извършителят на престъплението е 25-годишен с инициали И.Д. от Ботевград, криминално проявен и осъждан. След оглед на местопроизшествието по случая е образувано досъдебно производство, в рамките на които И.Д. е привлечен в качеството на обвиняем за извършено престъпление по чл. 198, ал.1 вр. чл. 18, ал.1 от НК.С постановление на наблюдаващ прокурор му е наложена мярка за неотклонение „задържане под стража“ за срок до 72 часа.", "date": "2017.05.16", "title": " Служител задържа рецидивист, опитал да обере бензиностанция\t\t\t"}
{"url": "https://trud.bg/%d0%b5%d0%bf-%d0%bf%d1%80%d0%b8%d0%b7%d0%be%d0%b2%d0%b0-%d0%b4%d1%8a%d1%80%d0%b6%d0%b0%d0%b2%d0%b8%d1%82%d0%b5-%d0%be%d1%82-%d0%b5%d1%81-%d0%b4%d0%b0-%d0%b8%d0%b7%d0%bf%d1%8a%d0%bb%d0%bd%d1%8f%d1%82/", "text": "Парламентът ще повтори своя призив към държавите членки за преместване на бежанци от Италия и Гърция в други държави членки на ЕС, както те се споразумяха в рамките на Съвета през септември 2015 г. Това се казва в съобщение, разпространено от пресслужбата на Европейския парламент.Въпреки ангажимента от септември 2017 г. на държавите членки на ЕС да преместят 160 000 лица, търсещи убежище, от Италия и Гърция, до момента само около 18 000 са били пренастанени (данни от месец май). Това представлява само около 11% от общия брой. След дебата със Съвета и Комисията във вторник сутрин, в четвъртък евродепутатите ще гласуват резолюция.На фона на острата миграционна и бежанска криза от лятото на 2015 г. ЕС прие две спешни решения за преместването на хиляди бежанци. 160 000 лица, търсещи убежище, които са с висок шанс да получат статут на бежанци, трябва да бъдат преместени до септември 2017 г. от Италия и Гърция в други държави членки, където да бъдат разгледани техните молби за бежански статут.В последващо решение, прието от Съвета през септември 2016 г., на което Парламентът се противопостави, държавите членки се споразумяха 54 000 от тези 160 000 бройки да бъдат използвани за допускането на сирийски бежанци от Турция по силата на споразумението между ЕС и съответната страна, а не за преместване на лица от Италия и Гърция.Според данни на ВКБООН до момента в Гърция са останали около 50 000 лица, търсещи убежище. В Италия през 2016 г. пристигнаха рекордните 181 436 души.", "date": "2017.05.16", "title": " ЕП призова държавите от ЕС да изпълнят задълженията си за пренастаняването на бежанци"}
{"url": "https://trud.bg/%d0%b2%d0%b0%d0%bb%d0%b5%d0%bd%d1%82%d0%b8%d0%bd-%d1%80%d0%b0%d0%b4%d0%b5%d0%b2-%d0%b5%d0%b2%d0%be%d0%bb%d1%8e%d1%86%d0%b8%d0%be%d0%bd%d0%b5%d1%80%d1%8a%d1%82/", "text": "Валентин Радев е поредният български министър, завършил Висшето военно артилерийско училище в Шумен. Това учебно заведение, което в годините на реформи бе свито до факултет на НВУ „Васил Левски”, се оказва добра школа за политици. Там получиха своето образование военните министри на прехода Николай Цонев, Аню Ангелов и Стефан Янев. Полковник от запаса Валентин Радев е четвъртият. Роден е на 6 февруари 1958 г. в гр. Елин Пелин. Притежава образователно-квалификационна степен магистър, офицер от артилерийско въоръжение – инженер по боеприпаси и химия на взривните вещества. Има аспирантура по аеродинамика и балистика във Военния научно-технически институт в София. Магистър е по икономика – стопанско управление и управление на персонала от Университета за национално и световно стопанство. Доктор е от 1991 г. и старши научен сътрудник II степен от 1996 г. Преминал е курсове и специализации в Русия, Канада, Чехия и Германия, както и обучение на ръководни кадри в Европейския център за изследване на сигурността “Джордж Маршал”.Звездата на Валентин Радев изгря след взривяването на военните складове в Челопечене, край София, през лятото на 2008 г. Като експерт и председател на Сдружението на специалистите по боеприпаси той се превърна в точката за контакт между институциите, медиите и обществото, когато трябваше на точен и в същото време на разбираем и достатъчно умерен език да се обяснява какво е станало и какво трябва да се направи, за да не се допускат подобни инциденти. Четири години по-късно, вече като заместник-министър на отбраната, той обяви успешния край на операция „Горещо лято“ за прочистване от боеприпаси на района на поделението в Челопечене.В изпълнителната и в законодателната власт Валентин Радев не забрави професията си, която му даде военното училище. Той продължи да реагира първи на големи взривове в държавни и частни заводи и складове, които в един период ставаха доста често. Вече не само като експерт, но и като ръководител и политик, който от тези позиции е длъжен да формулира най-ефективните мерки, акцентираше най-вече на необходимостта от недопускането на некомпетентност и подценяване на разписаните правила за съхранение и работа с боеприпасите и другите взривни вещества.Като управленец Валентин Радев не е склонен към резки движения. Известна е неговата фраза от времето му на заместник-министър на отбраната, че трябва да се пипа с кадифени ръкавици. В същото време не е чужд на промените. Това става ясно още от професионалната му биография на военен. Носител е на званията „млад изобретател” и „почетен изобретател”. Автор е на 17 изделия с военно предназначение, всичките внедрени в редовно производство и приети на въоръжение в нашата и други армии. Има 9 патента, 3 промишлени дизайна, 2 марки и 17 предложения с полезен ефект. Тоест не е броил годините в армията до придобиване на право на пенсия.Ако се съди по първите му думи като министър, приказката за кадифените ръкавици не е забравена. Не съм революционер, обратното – занимавам се с еволюции, заяви той при приемането на поста. Наясно е също, че във вътрешното министерство е необходима много повече дипломация, отколкото във военното. Най-малкото защото трябва да се комуникира с няколко синдикални организации, които в годините показаха, че не се колебаят, когато се наложи да призоват служителите да излязат на улицата. Тук трябва да му помогне и опитът като заместник-председател на комисията по отбрана и член на комисията по вътрешен ред и сигурност от предишните състави на парламента.Прави са тези, които очакваха Валентин Радев да поеме Министерството на отбраната. Поне това сочат професионалният и политическият му път. Решението, обаче, е друго. Може да е за добро, що се отнася до все по-нарастващата необходимост от координирани действия между военното и вътрешното министерство. Армията трябва да помага на границатаВалентин Радев е един от вносителите на промените на Закона за отбраната и въоръжените сили в началото на 2016 г., когато бе разрешено армията да помага за охраната на границата. Страната ни е подложена, каза той тогава, на засилен миграционен натиск, породен от външнополитически обстоятелства. И продължи: „МВР полага всякакви усилия за овладяване на този натиск, но трябва да му бъде оказано съдействие и от други държавни органи. Такъв орган е Министерството на отбраната с неговите въоръжени сили. Те разполагат със съответните сили и средства, които биха могли да бъдат използвани за съвместно участие при изпълнение на подобни задачи.” За негоИнтелигентен и мотивиранТой е изключително добре подготвен в областта на националната сигурност. Неговият живот е преминал в тази сфера, включително и политическата му кариера през последните няколко години. Интелигентен е, подготвен, дисциплиниран, мотивиран. Мисля, че ще се справи, но ще му бъде много трудно. Това, че е подготвен за системата, но външен за МВР, прави изборът му удачен, но рисков. Има нашата подкрепа, надявам се да спечели доверието на професионалистите в МВР, защото без тях няма да се справи. Добър експерт в сферата на сигурносттаКато заместник-министър на отбраната и по-късно народен представител се справяше добре със задачите си. Очаквам и във вътрешното министерство да продължи с този професионализъм. Важно е да подбере можещ и знаещ екип. Хората се нуждаят от спокойствие, което трябва да бъде основната му грижа. Нека да не забравя бившите служители на МВР. Винаги сме готови да помагаме. Очакваме нов Закон за МВРКабинетът и вътрешният министър би трябвало да знаят още отсега, че диалогът със синдикатите ще започне и ще преминава най-вече по темата увеличаване на доходите, т.е. на основната заплата на служителите в МВР. Не само на тези, които изпълняват полицейски функции. Главното, което ще стои пред министър Радев, е подготовката на изцяло нов Закон за МВР.", "date": "2017.05.16", "title": " Валентин Радев – Еволюционерът"}
{"url": "https://trud.bg/%d0%ba%d0%be%d0%bb%d0%b0-%d0%b1%d0%bb%d1%8a%d1%81%d0%bd%d0%b0-%d0%b8-%d1%83%d0%b1%d0%b8-82-%d0%b3%d0%be%d0%b4%d0%b8%d1%88%d0%b5%d0%bd-%d0%b2%d0%b5%d0%bb%d0%be%d1%81%d0%b8%d0%bf%d0%b5%d0%b4%d0%b8%d1%81/", "text": "Възрастен велосипедист, блъснат от кола, е починал тази сутрин в болницата в Ямбол, съобщиха от ОДМВР – Ямбол.Около 7:25 ч. на кръстовището на ул. „Ямболен“ и ул. „Индустриална“ в Ямбол е станало тежко пътнотранспортно произшествие.При инцидента лек автомобил „Тойота Ярис”, управляван от 52-годишен мъж, е блъснал по посока на движението си пресичащ пред него 82-годишен велосипедист, който от своя страна не е спрял на знак „стоп“.Пострадалият е транспортиран в Центъра за спешна медицинска помощ в Ямбол, където по-късно, вследствие на нараняванията си, е починал. Водачът на автомобила е тестван за употреба на алкохол, като пробата е отрицателна.На местопроизшествието е извършен оглед, образувано е досъдебно производство.Процесуално-следствените действия по случая продължават.", "date": "2017.05.16", "title": " Кола блъсна и уби 82-годишен велосипедист"}
{"url": "https://trud.bg/%d0%b2%d1%8a%d0%b2-%d0%b2%d0%b5%d0%bb%d0%b8%d0%ba%d0%be-%d1%82%d1%8a%d1%80%d0%bd%d0%be%d0%b2%d0%be-%d0%b7%d1%80%d0%b5%d0%bb%d0%be%d1%81%d1%82%d0%bd%d0%b8%d1%86%d0%b8%d1%82%d0%b5-%d0%bf%d1%80%d0%b5/", "text": "1854 дванайсетокласници от област Велико Търново са подали заявления за участие в държавния зрелостен изпит по български език и литература. Кандидатите за втората задължителна матура са 1561. Повече от 300 ученици са пожелали оценката им от изпита по професия да се впише като резултат от втория зрелостен изпит. Новото тази година е, че решаването на тестовете е организирано по модули.  Всеки от модулите ще бъде с различна продължителност в зависимост от предмета, по който се провежда изпитът, каза началникът на РУО Розалия Личева. Матурите по български език и литература, френски език, немски език, руски език, испански език, италиански език, история и цивилизация и философски цикъл са разделени на три модула, като първите два са по 60 минути, а третият – 120 минути. Изпитите по английски език и география и икономика са също с три модула, но при тях само първият е 60 минути, а вторият и третият са по 90 минути. Изпитите по математика, химия и опазване на околната среда, биология и здравно образование и физика и астрономия ще се проведат в два модула, като първият е с продължителност 90 минути, а вторият – 150 минути. След като изтече определеното време за даден модул, съответният лист с отговори ще бъде затворен в плик и зрелостникът няма да има възможност да се връща и да прави поправки по него, обясни Личева. Предметът биология и здравно образование е най-харесан за втора матура от абитуриентите в региона. 444 са го предпочели. Следват география и икономика /431/, английски език  /344/, философски цикъл – /122/. 12 зрелостници са избрали да се явят на третия държавен изпит, който е по желание. Четирима от тях ще проверяват знанията си по математика, трима по английски език и по един по физика и астрономия и биология и здравно образование. Изпитите се полагат на 29, 30 и 31 май по график на просветното образование. ", "date": "2017.05.16", "title": " Във Велико Търново зрелостниците предпочитат биологията за втора матура"}
{"url": "https://trud.bg/%d0%be%d1%82%d0%ba%d1%80%d0%b8%d0%b2%d0%b0%d1%82-%d0%b8%d0%b7%d0%bb%d0%be%d0%b6%d0%b1%d0%b0-%d0%b7%d0%b0-%d0%bd%d0%b0%d0%b1%d0%be%d1%80%d0%bd%d0%b0%d1%82%d0%b0-%d1%81%d0%bb%d1%83%d0%b6%d0%b1%d0%b0/", "text": "На 19 май, от 16.30 часа в Националния военноисторически музей на ул. „Черковна“ 92 в София ще бъде открита изложбата „Дълг по задължение: история и гледни точки“, съобщиха от пресцентъра на НВИМ.Тя е организирана по повод Международния ден на музеите и Европейската инициатива Нощ на музеите, отбелязването на които тази година е под наслов Музеите и оспорваните истории: да кажем в музеите неизразимото.Изложбата представя историята на наборната служба в България от 1878 г. до 2007 г. С богатство от фотографски и видео материал, част от който е предоставен от Българска национална филмотека и Военния телевизионен канал, униформи и снаряжение, типични за войниците в различните периоди, тя показва характерните за казармения живот обучения, учения и ритуали.В звук и картина посетителите ще имат възможност да проследят разгорещените дебати „за“ и „против“ наборната служба и да изградят свое собствено мнение на базата на историческия прочит на темата.С вход свободен изложбата ще може да бъде разгледана още на следващия ден – 20 май, в Нощта на музеите, когато музеят ще работи безплатно за своите посетители от 18.00 до 24.00 часа.18.00 – 24.00 ч. – Вход свободен за постоянната хронологична и външната експозиция на музея, както и за временната изложба „Дълг по задължение: история и гледни точки“18.00 – 20.00 ч. – Концерт на Представителния оркестър на Сухопътните войски18.00 – 24.00 ч. – „Скритото послание на музея“: инсталация от типа „оптична илюзия“, създадена със съдействието на Център за неформално образование и културна дейност АЛОС21.30 – 23.30 ч. – Лятно кино", "date": "2017.05.16", "title": " Откриват изложба за наборната служба в НВИМ"}
{"url": "https://trud.bg/%d0%b7%d0%b0%d0%bb%d1%8f%d1%85%d0%b0-%d1%81-%d1%80%d0%b8%d0%b1%d0%b5%d1%88%d0%ba%d0%b8-%d1%87%d0%b5%d1%80%d0%b2%d0%b0-%d0%b4%d0%b6%d0%b8%d0%bf%d0%b0-%d0%bd%d0%b0-%d1%80%d0%b8%d0%b1%d0%b0%d1%80%d1%81/", "text": "Неизвестни вандали са оплескали с рибешки вътрешности автомобила на бизнесмена Кирил Делев – един от ръководителите на Ловно-рибарското сдружение /ЛРС/ в Монтана. Грозната акция е пореден епизод от продължаваща вече месеци война между законните рибари и бракониерите в Северозапада.Апашите се промъкнали до дома на Делев след полунощ във вторник и изсипали куп рибешки черва върху джипа му „Лада Нива”. „Предполагам, че това е предупреждение заради акциите, които любителите на риболова от региона предприеха срещу бракониерите. Няма да ни уплашат и спрат, но за съжаление на чувстваме подкрепа от държавата! Оставиха ни за отстрел!”, заяви Кирил Делев. Той е бивш зам. шеф на Инспекцията по риболов и аквакултури /ИАРА/ в България през 2012 – 2014 г. и член на Управителлния съвет на ЛРС „Огоста” – Монтана.От няколко месеца любителите на риболова протестират срещу масираните набези на нелегални рибари в язовир „Огоста“ и реките в региона. Риболовците са сформирали собствени патрули, обхождат водоемите денем и нощем, вадят бракониерски мрежи и пускат обратно уловената риба. За отмъщение бракониерите започнаха да поставят шипове и да пукат гумите на природолюбителите и потрошиха с железа джипа на шефа на рибарската секция в Монтана Владимир Цветков.През април риболовците от Монтана заедно с техни колеги от страната организираха протест срещу бракониерските банди и преградиха с мрежи пътя София – Монтана. Те поискаха от държавата бързи и строги мерки за разкриване и наказване на бракониерите, които унищожават богатството на водния свят.„Ударът срещу Кирил Делев е поредна демонстрация на безнаказаност и наглост от страна на бракониерите. Очакваме полицията бързо да залови извършителите. Не става въпрос само за защита на законните риболовци, но и на природата на България!”, заяви председателят на ЛРС „Огоста”  инж. Тодор Върбанов.", "date": "2017.05.16", "title": " Заляха с рибешки черва джипа на рибарски шеф"}
{"url": "https://trud.bg/%d1%80%d1%83%d1%81%d0%ba%d0%b8-%d0%bc%d0%b8%d0%bb%d0%b8%d0%b0%d1%80%d0%b4%d0%b5%d1%80-%d1%81%d1%8a%d0%b4%d0%b8-%d0%b0%d1%81%d0%be%d1%88%d0%b8%d0%b5%d0%b9%d1%82%d0%b5%d0%b4-%d0%bf%d1%80%d0%b5%d1%81/", "text": "Руският милиардер Олег Дерипаска заведе дело за клевета срещу агенция „Асошиейтед Прес“, съобщава .Претенцията е заявена в съда по повод с „директни и индиректни заявления“, които агенцията е направила срещу Дерипаска през март месец тази година. Според адвокатите написали исковата молба медиата е отправела безпочвени обвинения за „участие в криминална дейност и други престъпления“ като част от „антируската пропаганда в традиционните американски медии“ на прочутия предприемач  Олег Дерипаска.В текста, публикуван на 22 март, се посочва, че Дерипаска и бившият ръководител на предизборния щаб на Доналд Тръмп – Пол Манафорт са работили заедно преди повече от 10 години с цел прокарване на интересите на руското правителство в САЩ, а Манафорт дори е създал „амбициозна политическа стратегия за подкопаване на анти-руската опозиция в бившите съветски републики“.Планът  включвал пораждането на влияние в политиката, бизнес начинанията и медийното отразяване в САЩ, Европа, и бившите членки на СССР в полза на Путин. Според разкритията Манафорт е представил идеите си на руския алуминиев магнат, с когото впоследствие е подписал договор за 10 млн. долара годишно, считано от 2006 година.", "date": "2017.05.16", "title": " Руски милиардер съди Асошиейтед Прес за клевета\t\t\t"}
{"url": "https://trud.bg/%d0%ba%d1%80%d0%b0%d1%81%d0%b8%d0%bc%d0%b8%d1%80-%d0%b2%d1%8a%d0%bb%d1%87%d0%b5%d0%b2-%d0%bf%d1%80%d0%b8%d0%be%d1%80%d0%b8%d1%82%d0%b5%d1%82%d0%b8%d1%82%d0%b5-%d0%bd%d0%b0-%d0%bc%d0%be%d0%bd-%d1%81/", "text": "Не знам дали е имало друга управленска програма с толкова силен бюджетен ангажимент върху образованието. Това каза на пресконференция министърът на образованието и науката Красимир Вълчев, който представи новия политически кабинет на министерството.„Следващите 12 месеца ще бъдем ангажирани с европредседателството. В МОН ресорният министър е Деница Сачева-Атанасова“, заяви той.По думите му приоритетите на МОН са заложени в управленската програма на правителството.„От тази програма се вижда, че образованието е изведено като стратегически национален приоритет. Не знам дали е имало друга управленска програма с толкова силен бюджетен ангажимент върху образованието. Това ни прави още по-отговорни да докажем ролята на образ за дългосрочното икономическо развитие на страната. Основният приоритет са решителните мерки за ликвидиране на неграмотността чрез образоване на всяко едно дете и ученик. България е изправена пред предизвикателството на намаляващ дял на работната сила, миграция и увеличаващ се дял на децата от уязвими групи, деца, чиито родителите са нисък образователен статус“, обясни Вълчев.По думите му рецептата е доста по сложна – трябва да се използват всички мерки и дейности за постигането на тази цел, но в опростения и вариант рецептата звучи така, че министрите и институциите трябва да работят заедно по обхващането и задържането на всяко дете в детска градина и училище. „Това е заръката и на министър-председателя. До края на юни ще предложим механизъм за междуинстуционална интеграция“, добави министърът.Според него ключово е да обхванат всички деца, включително тези от уязвими групи, в задължителна предучилищна възраст на 5 години. „Предучилищната възраст е ключова за тяхното социално и емоционално, и най-вече езиково развитие“, добави Вълчев.„Учителите са тези, които в най-голяма степен допринасят за подобряването на образователните резултати. Трябват ни добри и мотивирани учители, затова трябва да направим така, че да увеличим склонността на младите хора да се включат в педагогическата професия. Това не може да стане без увеличение на възнаграждението. Това беше заложено в управленските приоритети на управляващото мнозинство. Дадохме заявка, че това ще бъде изпълнено. Трябва да поддържаме учителските заплати над средната за страната, за да имаме увереността, че достатъчно млади хора ще се включат в учителската професия“, каза още Красимир Вълчев.", "date": "2017.05.16", "title": " Красимир Вълчев: Приоритетите на МОН са заложени в управленската програма на правителството"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%82%d0%b5-%d0%bf%d0%be-%d0%b1%d0%b5%d0%bb%d0%b8-%d0%b3%d0%b0%d1%89%d0%b8/", "text": "„Скрито-покрито. Бельото на българката в началото на XX век”. Така е озаглавена интимната и ефирна изложба, която ще бъде открита в Националния исторически музей на 18 май – Международния ден на музеите.Експозицията проследява влиянието на Европа върху развитието на една от най-деликатните зони от облеклото на българката – долната дреха. За първи път ще бъдат показани любопитни и провокативни експонати, разкриващи тенденциите в развитието на бельото: от единствената долна дреха в националната традиция – ризата, през гащите тип кюлоти, дамските корсети и корсажи. Изложбата дава отговор на въпроса защо предпочитаме да използваме думичката бельо, а не гащи. Изложените експонати са от колекциите на НИМ “Градско облекло”, “Традиционно облекло” и “Мебели” и се датират от първите десетилетия на XX в.Експозицията “Скрито-покрито. Бельото на българката в началото на XX век” проследява как се появява бельото във вида, в който го познаваме и днес. Това става едва в началото на ХХ век, когато в България навлиза европейската мода и българките започват да следват световните тенденции. Още в последното десетилетие на XIX век било прието два пъти в годината – пролет и есен, заможните българки да пътуват до Париж или Виена, за да подновят своя гардероб. От модните ателиета освен горните дрехи (за всеки ден и за официални случаи) те си купуват също и бельо: гащи с дълги крачоли, ризи, фусти, комбинезони, комбинезон-гащи, нощници, матинета. Това специфично поклонничество се допълва от изписвани по каталози дрехи дотолкова, че в началото на XX век вносът им формирал 30% от общия внос на родната ни икономика.Посетителите на изложбата ще имат уникалната възможност да докоснат, а и дори да пробват някои от моделите на долното бельо.", "date": "2017.05.16", "title": " Българите  по бели гащи\t\t\t"}
{"url": "https://trud.bg/%d0%b1%d0%b8%d0%be%d0%b3%d1%80%d0%b0%d1%84%d0%b8%d1%8f%d1%82%d0%b0-%d0%bd%d0%b0-%d0%b3%d1%83%d0%b0%d1%80%d0%b4%d0%b8%d0%be%d0%bb%d0%b0-%d0%b8%d0%b7%d0%bb%d0%b5%d0%b7%d0%b5-%d0%bd%d0%b0-%d0%b1%d1%8a/", "text": "Биографията на Пеп Гуардиола е преведена на български език и вече е на пазара. Изданието е в 448 страници с меки корици, а цената е 19,99 лв.Испанецът е един от най-харизматичните и успешни мениджъри във футбола.Като футболист той е блестящ дефанзивен полузащитник и прекарва по-голямата част от кариерата си в Барселона. Гуардиола е част от Звездния отбор на великия Йохан Кройф, под чието ръководство клубът печели и първата си Европейска купа.След като се оттегля от кариерата си на футболист, Гуардиола е поканен за треньор на Барселона и под неговото ръководство, още през първия сезон качва тима на трона на ЛаЛига и печелейки Купата на Краля и Шампионска лига, става най-младият успешен мениджър.Следващият сезон клубът завоюва шест трофея в шест турнира, играейки с едни от най-техничните футболисти, на които някога света е бил свидетел.Тази биография е повече от история за менажирането на три големи футболни гранда – Барселона, Байерн Мюнхен и Манчестър Сити и е базирана на разказа на футболисти, на директори на футболни клубове, на колеги и на конкуренти, както и на откровената изповед на самия Пеп Гуардиола – как се играе тази красива игра и как се печели по различен начин.Издава: ", "date": "2017.05.16", "title": " Биографията на Гуардиола излезе на български"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%82-85-%d1%81%d0%bb%d1%83%d0%b6%d0%b8%d1%82%d0%b5%d0%bb%d0%b8-%d0%bd%d0%b0-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d1%82%d0%b2%d0%b0/", "text": "Властите в Турция издадоха заповеди за ареста на 85 служители на Министерството на енергетиката и Министерството на образованието във връзка с разследването на мрежата на живеещия в САЩ Фетхуллах Гюлен, сочен от Анкара като организатор на неуспешния опит за държавен преврат от юли 2016 г., предаде Ройтерс, позовавайки се на репортаж от CNN Turk.Към момента няма допълнителна информация около последните заповеди за арести, издадени от властите. Те идват само ден, след като съдът затвори онлайн редактора на опозиционния вестник Cumhuriyet в очакване на съдебен процес по обвинение в разпространяване на терористична пропаганда.", "date": "2017.05.16", "title": " Арестуват 85 служители на министерства в Турция заради връзки с Гюлен"}
{"url": "https://trud.bg/%d0%ba%d0%b0%d0%ba%d0%b2%d0%be-%d0%b5-%d0%be%d0%b1%d1%89%d0%be%d1%82%d0%be-%d0%bc%d0%b5%d0%b6%d0%b4%d1%83-%d1%83%d0%bd%d1%81%d1%81-%d0%b8-%d0%bd%d0%be%d0%b2%d0%b8%d1%8f-iphone/", "text": "„Търся мъж – непиещ, непушач, да не ходи по жени, с цел брак.“ На другия ден се звъни на вратата. Отваря – някакъв тип, пиян като кирка, с цигара в уста. – Какво искате? – Ами дошъл съм за обявата. – Пиете ли? – Редовно. – Пушите ли? – По две кутии на ден. – А по жени ходите ли? – Всяка вечер с различна! – А защо си дошъл при мене тогава, като бях писала, че търся точно обратното? – Дойдох да ти кажа да не разчиташ на мен.***Млад шотландец учи в университет в Англия. Обажда се на родителите си: – Аз съм добре. Живея в общежитие. Ходя на лекции. Всичко е наред. – А с кого живееш в това общежитие? – О, с двама пълни психари. Единият посред нощ реве като заклан и се моли да умре на момента. Другият цяла нощ блъска главата си в стената. – А ти как издържаш всичко това? – О, аз запазвам хладнокръвие и спокойно си свиря на гайдата.***B cлyжбaтa въвeдoxмe пpaвилo – зa вcяĸa пcyвня дa пускаме в ĸacичĸaтa пo 20 cтoтинĸи. Πъpвoнaчaлнo cи мълчaxмe, пocлe eдин ĸoлeгa cлoжи 100 лeвa и ни paзĸaзa ĸaĸ пpeĸapaл yиĸeндa пpи тъщaтa. Hиe c ĸoлeгитe ce cпoглeдaxмe, пъĸ пycнaxмe пo 30 лeвa зa ĸoмeнтapи.***Разказва мъж в селската кръчма, след гостуване на дъщерята в града: – Викам й аз: Дай един вестник за малко! Тя: – Ама тате, в ХХІ век сме, ето ти моя айпад! И да ви кажа, т’ва технологиите са голямо нещо, тая муха така я изтрещях…***Kиpĸop, Гapaбeд, Aгoп и дpyги apмeнци зaминaли нa eĸcĸypзия нa Hиaгapcĸия вoдoпaд. Eĸcĸypзoвoдът paзĸaзвa: – Πpeд вac e нaй-гoлeмият вoдoпaд нa плaнeтaтa. Boднoтo мy oглeдaлo нaдвишaвa 20 ĸв. ĸм, дeбитът мy e пoвeчe oт 10 тoнa вoдa в ceĸyндa, ĸoятo пaдa oт нaд 300 яpдa виcoчинa, cилaтa нa шyмa e пoвeчe oт 160 дeцибeлa и aĸo млъĸнeтe зa мaлĸo, дopи щe гo чyeтe.***Днес по обяд исках да паркирам колата пред Народното събрание. Дойде един полицай и вика: – Не може! Тука работят депутатите. Аз му отвърнах: – О, не се притеснявайте, имам аларма и застраховка!***Лекар към пациент: – Длъжни сте веднага да пристъпите към строга диета: само нетлъсто месо, отказвате се от сладките неща, никакъв хляб, никакъв алкохол. Цигари – абсолютно забранени. Също така без кафе и никакви сексуални контакти. А, и най-важното – повече се радвайте на живота!***Жена се прибира в къщи: – Скъпи, това е за теб. – Вади от чантата бира, ядки, чипс и разни други мезета. – Любими, а ти защо не гледаш мача? Да ти приготвя ли нещо вкусно? – Много ли? – Е, не точно, бронята, фар и калник.***Руснак се опитва да си купи кибрит в български магазин. Показва на продавачката празна кибритена кутийка и пита: – – Спички есть? Продавачката: – Не, само с футболисти останаха.***– Какво е общото между УНСС и новия iPhone? – 2000 лв. за шестица!***Програмист занимава малкия си син: – Как прави кучето, татковото? – Бау, бау, тате! – А как прави котето? – Мяу, мяу, тате! – А мишлето как прави? – Клик, клик, тате…***– Жена, как може да си толкова спокойна след скандал? – Просто чистя тоалетната. – И това те успокоява? – Чистя я с твоята четка за зъби.***Собственик на фабрика за производство на колбаси имал доста глупав син. Като поотраснал, бащата решил да го запознае с производството: – Ето тук се подготвят говедата. Тук се колят. Тук се мели месото. – Тук това, там онова и накрая: Ето оттук излизат готовите салами. Разбра ли, сине? – Да, татко. Всичко това е много интересно. А има ли фабрика, където от едната страна да се вкарва салам, а от другата да излиза говедо? – Има момчето ми, майка ти!***Има хора,които използват средно около 3% от мозъка си, с което натоварват със 100% мозъците на други хора.***Шопска мъдрост: „Работата и у сутиен да ми я турят, па нема да я пипнем!”***Едно дете отива до магазина и пита магазинера: – Здравейте, да имате свинска глава? – Да, имам! – отвърнал магазинерът. – А имате ли телешки език? – Да, имам! – учудено отговорил магазинерът. – А случайно да имате рибешки очи? – Да, момче, имам! – погледнал го отново съмнително магазинерът. – Еее, ти си бил много грозен бе!", "date": "2017.05.16", "title": " Какво е общото между УНСС и новия iPhone?"}
{"url": "https://trud.bg/%d0%b2%d0%be%d0%b4%d0%b0%d1%82%d0%b0-%d0%b2-%d1%88%d0%b5%d1%81%d1%82-%d1%81%d0%b5%d0%bb%d0%b0-%d0%b7%d0%b0%d0%b1%d1%80%d0%b0%d0%bd%d0%b5%d0%bd%d0%b0-%d0%b7%d0%b0-%d0%bf%d0%b8%d0%b5%d0%bd%d0%b5/", "text": "Водата в шест села от община Димитровград е забранена за пиене и готвене. Причината за това са завишени нива на алфа-активност, съобщи за главният здравен инспектор д-р Ангел Кунчев: В Крум тя е 0,64, в Ябълково – 1,13, Сталево – 1,34, Скобелево – 0,75, Бодрово – 1,15 и само Върбица, където знаехте, че имахме и допълнително проблема с урана и беше спрян източникът – 2,57.Резултатите за радиацията във водата на Хасково все още не са готови, уточниха от Здравната инспекция. Днес ще има затруднения с водоноските в Хасково. Налага се график, тъй като 7 от използваните 15 ще бъдат върнати на военните. Предприети са мерки за осигуряване на питейна вода на населението за тези населени места. Водата в изключените от системата на водоподаване в Хасково 14 кладенеца ще бъде източена, от тях ще се вземат нови допълнителни проби, за да се направят нови изследвания и да се установи могат ли да се ползваттези водоизточници, каза областният управител на Хасково Станислав Дечев след приключилото късно вчера изнесено заседание на Временната парламентарна комисия по проблем", "date": "2017.05.16", "title": " Водата в шест села забранена за пиене\t\t\t"}
{"url": "https://trud.bg/%d1%8e%d0%bd%d0%ba%d0%b5%d1%80-%d1%81%d0%b5-%d1%81%d1%80%d0%b5%d1%89%d0%b0-%d1%81-%d0%bc%d0%b0%d1%80%d0%b8%d1%8f-%d0%b3%d0%b0%d0%b1%d1%80%d0%b8%d0%b5%d0%bb-%d0%be%d0%b1%d1%81%d1%8a%d0%b6%d0%b4%d0%b0/", "text": "Номинираната от България за еврокомисар След този разговор Юнкер трябва да прецени дали Габриел е подходяща за поста и какви ще бъдат нейните отговорности в Европейската комисия.Интервюто с Юнкер е първата фаза от процедурата за назначаване й за комисар. Ако Юнкер прецени, че българката е подходяща, той ще определи и нейния ресор.", "date": "2017.05.16", "title": " Юнкер се среща с Мария Габриел, обсъждат ресора ѝ"}
{"url": "https://trud.bg/4000-%d0%ba%d0%b0%d0%bc%d0%b5%d1%80%d0%b8-%d0%b4%d0%b5%d0%b1%d0%bd%d0%b0%d1%82-%d0%b7%d0%b0-%d0%bf%d1%80%d0%b5%d0%bf%d0%b8%d1%81%d0%b2%d0%b0%d1%87%d0%b8-%d0%bd%d0%b0-%d0%bc%d0%b0%d1%82%d1%83%d1%80/", "text": "Близо 4000 камери ще бъдат разположени в класните стаи за матурите. Това обяви  пред журналисти зам.-министърът на образованието и науката инж. Таня Михайлова.„Със сигурност видеонаблюдението е един от основните моменти в мерките за сигурност. Ще бъде в реално време. Във всяко училище има училищна комисия за подготовка на държавните зрелостни изпити, която определя човек за следене на видеонаблюдението в залите. Ще има и мобилни групи от МОН, които ще следят това, което се случва в училищата. Важна е ролята на квесторите. Това, че матурата е разделена на три модула, също е част от мерките за сигурност. Вътре в залата са двама квестори и учениците, които полагат изпита“, обясни Михайлова.Според нея отговорността на квесторите също е много голяма. „Разписана е в правилата за информационна сигурност, които са разпределени. Във всеки коридор ще има също по двама квестори. На входа освен определените предварително квестори, училищата ще имат свои хора от комисията, които ще подпомагат проверката за достъп в учебното заведение. Това ще става с документ за самоличност и когато влязат в класната стая, квесторите също ще проверят тези неща. За всеки ученик има определено персонално място, което също е важно“, уточни Михайлова и добави, че учениците няма как да знаят къде им е определено мястото.", "date": "2017.05.16", "title": " 4000 камери дебнат за преписвачи на матурите"}
{"url": "https://trud.bg/%d1%81%d0%bf%d0%b8%d0%bf%d0%b0%d1%85%d0%b0-%d0%bc%d0%be%d1%82%d0%be%d1%80%d0%b8%d1%81%d1%82-%d0%b1%d0%b5%d0%b7-%d0%ba%d0%bd%d0%b8%d0%b6%d0%ba%d0%b0-%d1%8f%d1%85%d0%bd%d0%b0%d0%bb-%d0%bd%d0%b5%d1%80/", "text": "Пет нерегистрирани возила са установени от полицейски служители за денонощие в областта. Снощи около 20,30 ч. в с. Хотница пътни полицаи извършили проверка на мотоциклет «Сузуки», управляван от неправоспособния И. Н. (18 г.) от с. Самоводене. В хода на проверката е установено, че возилото не е регистрирано по законно установения ред. Водачът е задържан за срок до 24 часа по Закона за МВР.Същия ден в Свищов е извършена проверка на лек автомобил  «Ситроен», управляван от 58-годишния Г. В. от същия град. В хода на проверката е установено, че возилото не е регистрирано по установения ред.В 20,45 ч. същата вечер при провеждане на специализирана полицейска операция в с. Петко Каравелово е извършена проверка на трактор със служебно  прекратена регистрация. Тази нощ в 01,45 ч. в Стражица е извършена проверка на мотоциклет без регистрационни номера. В хода на проверката е установено, че освен, че возилото не е регистрирано по установения  ред, водачът – 20-годишния И. С. от с. Джулюница е неправоспособен.Вчера в Свищов при проверка на лек автомобил «Форд», управляван от 52-годишен мъж от крайдунавския град, е установено, че возилото не е регистрирано по законно установения ред. По всички  случаи са образувани бързи производства.", "date": "2017.05.16", "title": " Спипаха моторист без книжка, яхнал нерегистрирано возило"}
{"url": "https://trud.bg/%d0%b2%d0%b5%d0%bb%d0%b8%d0%ba%d0%be-%d1%82%d1%8a%d1%80%d0%bd%d0%be%d0%b2%d0%be-%d1%81%d0%b5-%d0%b2%d0%ba%d0%bb%d1%8e%d1%87%d0%b2%d0%b0-%d0%b2-%d0%bd%d0%be%d1%89%d1%82%d0%b0-%d0%bd%d0%b0-%d0%bc%d1%83/", "text": "Регионален исторически музей – Велико Търново за тринадесети път се включва в Европейската нощ на музеите на Френския културен институт. В рамките на инициативата отворени за безплатни посещения от 18,00 часа на 20 май (събота) до 01,00 часа на 21 май (неделя) ще са Мултимедиен посетителски център „Царевград Търнов” и музеите „Възраждане и Учредително събрание” и „Сарафкина къща”.Във възрожденската Сарафкина къща в съботната вечер ще звучат изпълнения на деца от Музикалната школа на Младежки дом – Велико Търново.", "date": "2017.05.16", "title": " Велико Търново се включва в Нощта на музеите"}
{"url": "https://trud.bg/%d0%b2%d0%b5%d1%81%d0%b5%d0%bb%d0%b0-%d0%bb%d0%b5%d1%87%d0%b5%d0%b2%d0%b0-%d0%b8%d0%b7%d1%81%d0%bb%d1%83%d1%88%d0%b0-%d0%bf%d1%80%d0%be%d0%b1%d0%bb%d0%b5%d0%bc%d0%b8%d1%82%d0%b5-%d0%bd%d0%b0-%d0%ba/", "text": "Поредица от приемни в десетте общини започват народните представители от „БСП за България“. Първата от тях проведе Весела Лечева в Павликени. Тя участва в Деня на кмета в Общината, където изслуша проблемите на всички кметове на населени места, след което се срещна и с граждани.Състоянието на републиканската пътна мрежа беше общият проблем, който местните управници споделиха. Те коментираха и субсидиите на земеделските производители и подчертаха, че няма средства по програмите за временна заетост, което не им позволява да наемат хора.За състоянието на каналите на „Напоителни системи“ кметовете предложиха да се въведе мелиоративна такса към всеки земеделски производител.От своя страна кметът на община Павликени инж.Емануил Манолов постави на дневен ред темата за изграждането на околовръстния път на Павликени, проекти за който има от 80-те години. Градоначалникът подчерта и проблема с увеличаващите се популации на бездомни кучета и недостатъчният финансов ресурс, който общините имат за справяне с тях. Инж. Манолов сподели и идеята за военните паметници ежегодно да се определя по списък до кое ниво държавата ще осигури необходимите средства за поддръжката им.", "date": "2017.05.16", "title": " Весела Лечева изслуша проблемите на кметове и граждани в община Павликени"}
{"url": "https://trud.bg/%d0%b5%d0%ba-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b5-%d0%b8%d0%b7%d0%bf%d1%8a%d0%bb%d0%bd%d0%b8%d0%bb%d0%b0-%d1%87%d0%b0%d1%81%d1%82%d0%b8%d1%87%d0%bd%d0%be-%d0%bf%d1%80%d0%b5%d0%bf/", "text": "България е изпълнила частично препоръките, отправени ѝ от Комисията срещу расизма към Съвета на Европа през 2014 г. Това се казва в доклад на Комисията, представен днес.Посочва се, че по препоръката за организиране на кампания за търпимост към мигрантите не е съобщен напредък. Допълва се, че положението на мигрантите и търсещите убежище в нашата страна не се е подобрило в последните две години.По втората препоръка – Комисията за защита от дискриминация да предоставя възможност за подаването на сигнали на повече езици, България е проявила изобретателност, се посочва в документа. Въпреки че нашата страна засега дава възможност чужденци да използват услугите на КЗД на друг език само онлайн, с помощта на виртуален преводач, това се възприема като частично изпълнение на задачата.Съветът на Европа препоръчва формулярите, освен на български, руски, френски, немски и английски език, да може да бъдат подавани и на турски език, тъй като той също се използва в страната. ", "date": "2017.05.16", "title": " ЕК: България е изпълнила частично препоръките срещу расизма "}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%b4%d0%b2%d0%b0%d0%bc%d0%b0-%d1%82%d1%83%d1%80%d1%81%d0%ba%d0%b8-%d0%b3%d1%80%d0%b0%d0%b6%d0%b4%d0%b0%d0%bd%d0%b8-%d0%b7%d0%b0-%d1%80%d0%b0/", "text": "В хода специализирана полицейска акция, проведена на територията на София от служители на ГД „Национална полиция“, са задържани двама турски граждани – на 36 и 26 години. Това съобщиха от пресцентъра на МВР.По първоначална информация, те се занимавали с държане на високорискови наркотични вещества, с цел разпространение.При последвалите действия по разследването – обиски, претърсвания и изземвания в жилищата, обитавани от двамата мъже, са открити и иззети количества марихуана и амфетамин, както и две електронни везни, мобилен телефон и пари.По случая е образувано досъдебно производство, по което извършителите са привлечени като обвиняеми. С решение на Софийския градски съд са им наложени мерки за неотклонение „задържане под стража“. Действията по разследването продължават.", "date": "2017.05.16", "title": " Задържаха двама турски граждани за разпространение на наркотици в София"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%bc%d1%8a%d0%b6-%d0%bf%d1%80%d0%b5%d0%b2%d0%be%d0%b7%d0%b2%d0%b0%d0%bb-%d0%bd%d0%b0%d0%b4-1-%d1%82%d0%be%d0%bd-%d0%ba%d0%be%d0%bd%d1%82%d1%80/", "text": "Служители на ОДМВР – Ловеч арестуваха 28-годишен жител на село Буковлък, превозвал контрабанден тютюн с товарен автомобил, съобщиха от пресцентъра на МВР.В хода на акцията, реализирана от служители на сектор „Противодействие на икономическата престъпност“ при ОДМВР – Ловеч и колегите им от РУ – Ловеч, на изхода на града в посока Троян бил спрян за проверка товарен автомобил „Ситроен Джъмпер“.При извършеното претърсване в превозното средство били намерени и иззети 1012 кг тютюн без български акцизен бандерол.С полицейска мярка до 24 часа е задържан 28-годишният водач, жител на плевенското село Буковлък.Разследването продължава в рамките на образуваното досъдебно производство.", "date": "2017.05.16", "title": " Задържаха мъж, превозвал над 1 тон контрабанден тютюн"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b5-%d0%bd%d0%b0-%d0%bf%d1%8a%d1%80%d0%b2%d0%be-%d0%bc%d1%8f%d1%81%d1%82%d0%be-%d0%bf%d0%be-%d1%80%d0%b0%d0%bd%d0%bd%d0%be-%d0%bd%d0%b0%d1%87%d0%b0/", "text": "България е на първо място по ранно начало на полов живот. Затова според омбудсмана Мая Манолова в училищата трябва да се въведе задължително здравно и сексуално обучение, предаде .По данни на Световната здравна организация, през миналата година у нас са родени над 6 хиляди деца от малолетни и непълнолетни майки. А през първото тримесечие на 2017-та са регистрирани повече от 500 аборта на момичета под 19-годишна възраст. Около 30% от учениците са споделили, че са започнали полов живот на 13 години. Според Манолова проблемът може да се реши, ако се въведе задължително сексуално и здравно образование. По нейни данни в момента 10% от училищата са въвели такива предмети като свободно избираема подготовка.„Препоръката, която подготвям и в резултат на проведената среща с омбудсман и от Европа до образователния министър, е за въвеждане на задължително здравно и сексуално образование в училище. Това е тема, която трябва да присъства още от най-ранна детска възраст, за да не се стига до неразумно и безотговорно сексуално поведение“, коментира Манолова.", "date": "2017.05.16", "title": " България е на първо място по ранно начало на полов живот"}
{"url": "https://trud.bg/%d0%bf%d1%80%d0%b8%d0%bf%d0%b0%d0%b4%d0%bd%d0%b0%d0%bb-%d1%82%d1%8a%d1%80%d0%bd%d0%be%d0%b2%d0%b5%d1%86-%d1%80%d1%8a%d1%81%d0%b8-%d0%b0%d0%bc%d1%84%d0%b5%d1%82%d0%b0%d0%bc%d0%b8%d0%bd%d0%b8-%d0%b8/", "text": "Търновските полицаи са намерили  амфетамини и канабис у припаднал търновец, съобщи пресцентърът на областната дирекция на вътрешните работи.  Тази нощ в 02,10 ч. в полицията в областния град е получен сигнал за мъж в безпомощно състояние до магазин в крайния квартал «Чолаковци». Изпратеният на мястото полицейски екип установил, че припадналият е  24-годишният Т. Б. от същия град, известен на полицията.При опит на униформените да го изправят на крака, от него изпаднала метална кутия, съдържаща суха зелена листна маса, с тегло 25 гр., реагираща на полеви наркотест на канабис и бяло прахообразно вещество с тегло 10 гр., което дало реакция на амфетамин.Т. Б. е задържан за срок до 24 часа по Закона за МВР. Срещу него е образувано бързо производство.", "date": "2017.05.16", "title": " Припаднал търновец ръси амфетамини и канабис"}
{"url": "https://trud.bg/%d1%80%d0%b0%d0%b7%d0%b3%d0%b0%d0%b4%d0%b0%d0%b2%d0%b0%d1%82-%d0%b5%d0%bb%d0%b5%d0%bd%d1%81%d0%ba%d0%b8%d1%82%d0%b5-%d0%bf%d0%be%d1%82%d0%b0%d0%b9%d0%bd%d0%be%d1%81%d1%82%d0%b8-%d0%b2-%d0%ba%d0%bd/", "text": "Музеят на Възраждането „Иларион Макариополски“ в Елена за поредна година се присъединява към инициативата „Европейска нощ на музеите“. Този път изявата ще поведе участниците из еленските потайности чрез  книгата „Чорбаджиите“ – едно „експониране на страстите български в някогашна Елена“.Срещата с нейния автор – писателя Константин Терзиев и разговор за книгата ще се проведе на 20 май от 17.30 часа в 200-годишния храм „Свети Никола“ , който е един от най-интересните и посещавани обекти в архитектурно-историческия комплекс на еленския музей.Книгата „Чорбаджиите“ бе преиздадена наскоро за радост на ценителите на творчеството на Константин Терзиев и на историята на възрожденския град. Първото издание от 1993 г. заедно с художествено-документалната биография „Стефан Стамболов“ са отличени с наградата за проза на Съюза на българските писатели. Романът е посрещнат от еленчани  с голям интерес и всеки успял да се сдобие с него го пази в библиотеката си.  Авторът имаше кураж да преиздаде книгата, кандидатства и спечели финансиране в миналогодишния конкурс за подпомагане на книгоиздаването и книгоразпространението в община Елена. Конкурсът по инициатива на общината и Постоянната комисия „Образование, култура и вероизповедания“ към Общинския съвет се провежда от  2014  година и досега с финансова помощ от община Елена са издадени 10 книги.В Европейската нощ на музеите  всички обекти на Музея на Възраждането в Елена ще бъдат отворени от 18 до 24 часа.", "date": "2017.05.16", "title": " Разгадават Еленските потайности в книгата „Чорбаджиите”"}
{"url": "https://trud.bg/%d1%81%d1%8a%d1%8e%d0%b7%d1%8a%d1%82-%d0%bd%d0%b0-%d1%8e%d1%80%d0%b8%d1%81%d1%82%d0%b8%d1%82%d0%b5-%d0%bf%d1%80%d0%b5%d0%b4%d1%83%d0%bf%d1%80%d0%b5%d0%b4%d0%b8%d0%bb-%d0%ba%d0%b0%d0%b1%d0%b8%d0%bd/", "text": "Съюзът на юристите (СЮ) е информирал премиера Бойко Борисов, вицепремиера Екатерина Захариева, правосъдния министър Цецка Цачева и образователния министър Красимир Вълчев, че приетата нова наредба за единните държавни изисквания за придобиване на висше образование по специалността “Право” и професионална квалификация “Юрист” няма да даде никакво отражение за преодоляване на слабите места в действащия модел на юридическото образование в България.Това се казва в писмо на Съюза на юристите до редакцията на „Труд“ във връзка с днешната публикация.Още на 9 май СЮ и публикувал декларация по този проблем.ДЕКЛАРАЦИЯ НА СЪЮЗА НА ЮРИСТИТЕ В БЪЛГАРИЯСъюзът на юристите в България изразява съжаление, че приетата нова Наредба за единните държавни изисквания за придобиване на висше образование по специалността «Право», която се обсъждаше в един доста продължителен период, няма да даде никакво отражение за преодоляване на слабите места в действащия модел на юридическото образование в България.Съюзът на юристите в България нееднократно е изразявал позицията си относно необходимостта за качествено юридическо образование като съществен елемент от провежданата реформа в съдебната система. Още през 2015 г. бе проведена експертна кръгла маса с участие на изявени юристи от трите власти и на декани те и преподаватели от 9-те юридически факултета. На този форум в изказването, си екс-служебният премиер и виден учен и преподавател, проф. Огнян Герджиков заяви: »Уважаеми колеги, произвеждаме брак!».Съюзът на юристите в България счита, че съществуващите 9 юридически факултета са много за страната. Още в края на 90-те години в МОН при министър Д. Димитров беше изработен проект на постановление за пребразуване на съществуващите юридически факултети и свеждането им до не повече от пет. Такава промяна е в компетентността на Министерския съвет (чл. 9, ал. 3, т. 3 ЗВО) и е наложителна с оглед количеството и особено качеството ( знанията ) на завършващите студенти.Допълнителен аргумент в тази посока е обстоятелството, че шест от деветте юридически факултета не са образувани по реда, предвиден в ЗВО. Сезирали сме Националната агенция за оценяване и акредитация (НАОА), която не само че от дълги години не взема мерки, но проявява търпимост към тези факултети, на основание §60, ал. 1 от Преходните и допълнителни разпоредби на ЗВО (ДВ, бр.60/99г.), което меко казано е несериозно при категоричното изискване на закона, че факултет се образува само с акт на Министерския съвет.За качеството на обучението, при бездействието на НАОА, за сега единственият обективен източник за преценка са изпитите за придобиване на адвокатски права. На две сесии годишно се явяват около 1400 млади юристи и успеваемостта е около 25%! Има факултети с нулева успеваемост. Абсурдни са фактите за юристи с отлични дипломи, които не издържат изпита! Информацията за тези изпити е публична и се предоставя от Висшия адвокатски съвет.Считаме, че по отношение на приемния изпит в юридическите факултети следва да се завишат изискванията с централизиран контрол, за да не се стига до случаите от тази година – приети са студенти и със слаби оценки. Инцидентите от 2016 г. с парично поощрение за довеждане на кандидат-студенти е абсурден. Задължително е да се лимитира и ограничи приема на студенти. В момента се приемат около 1000, а завършват 2000 юристи, неясно как?Съществено значение за промяна на модела на юридическото образование е завишаване изискванията по отношение подготовката и качествата на преподаватели за ВУЗ (чл. 8, т. 2 ЗВО). Законът само маркира това задължение на държавата и би трябвало Наредбата да конкретизира кой обучава преподавателите за юридическите факултети, кой ги квалифицира, кой ги контролира, кой ги оценява и т.н. – тази материя не е уредена в приетата Наредба.Доколкото, категорично сме неудовлетворени от дейността на НАОА към МС, която независимо от общата оценка за качеството на обучение не е отнела акредитация до сега на нито един юридически факултет, Съюзът на юристите в България предложи писменият анонимен държавен изпит да бъде на национално ниво на две сесии през годината и оценката да се извършва само от действащи висши магистрати и конституционни съдии. При положение, че даден юридически факултет има успеваемост под 50% да му се отнема акредитацията. Подобен ред има в Румъния. За сведение, дори в бившия Съветски съюз, държавните изпити по право се полагаха във ВУЗ, различен от този, в който е бил обучаван студентът. За «съжаление» този челен опит не е бил пренесен в България, защото имахме само един факултет.Очевидно не можем да постигнем никакви гаранции за обективност на оценяването на студентите, след като оценяващият е обучител, а това е форма за оценка и на преподавателската му дейност.Надяваме се новосформираният министерски съвет да обсъди тревогите и предложенията ни и да направи необходимите промени в обсъжданата Наредба.ПРЕДСЕДАТЕЛ: ВЛ. СЛАВОВ", "date": "2017.05.16", "title": " Съюзът на юристите предупредил кабинета за хаоса в правното обучение след наредбата на Герджиков"}
{"url": "https://trud.bg/%d0%bf%d1%80%d0%b0%d0%b2%d0%be%d1%81%d1%8a%d0%b4%d0%bd%d0%be%d1%82%d0%be-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d1%82%d0%b2%d0%be-%d0%bf%d1%80%d0%be%d0%b2%d0%b5%d1%80%d1%8f%d0%b2%d0%b0/", "text": "Министерството на правосъдието започна проверка в Централния софийски затвор заради недоволство на лишените от свобода, че правата им се нарушават, информира БТВ.Вчера група затворници са отказали да полагат труд, тъй като, според тях, ръководството на затвора завишило нормите.Техните места обаче веднага били заети от други затворници, които се възползвали от възможността.Трудейки се, лишените от свобода намаляват престоя си зад решетките.Правосъдното министерство ще провери дали нормите наистина са завишени и нарушават ли се правата на затворниците по този начин.", "date": "2017.05.16", "title": " Правосъдното министерство проверява Централния софийски затвор"}
{"url": "https://trud.bg/28-%d0%b5%d0%ba%d0%b8%d0%bf%d0%b0-%d0%bd%d0%b0-%d0%b1%d1%81%d0%bf-%d1%81-%d0%ba%d0%b0%d0%bc%d0%bf%d0%b0%d0%bd%d0%b8%d1%8f-%d0%b2-28-%d1%82%d0%b5-%d0%be%d0%b1%d0%bb%d0%b0%d1%81%d1%82%d0%b8-%d0%bd%d0%b0/", "text": "Председателят на БСП Корнелия Нинова, член на бюрото, който отговаря за съответния регион, членове на Националния съвет от областта, депутатите и кметовете от областта ще проведат срещи във всички 28 области на страната. Това реши на днешното си заседание Изпълнителното бюро на партията.По време на тези обиколки, пред гражданите ще бъдат представени законопроектите, които внася в парламента левицата, в изпълнение на своята предизборна програма. „Всичко, което правим в НС, е в защита правата на работещи, земеделци, малък и среден бизнес, учители, възрастните и младите хора. Всяко наше действие трябва да има подкрепата им. Този един милион българи, които ни вярват, трябва да усещат, че ние ги представляваме и няма да отстъпим от това, което сме обещали“, заяви председателят на БСП Корнелия Нинова.Втората задача по време на тези срещи е да се определят проблемите на всяка община, и заедно с кметове и общински съветници от БСП- да се намери тяхното решение.Обиколките започват  днес, от област Пазарджик, където лидерът на БСП Корнелия Нинова ще има среща с малки земеделски производители, пред които ще бъде представен законът за храните в защита на българското производство. Ще има  и разговор със специалисти в сектор гори за набелязване на мерки, с които да спре унищожаването на българската гора, които БСП да внесе в парламента.Всички срещи са открити и всички граждани могат да се чувстват поканени на тях. Графикът ще бъде публично обявен. По-късно тази вечер председателят Корнелия Нинова ще се включи в честванията, посветени на Априлската епопея в Батак, заедно с президента Радев.", "date": "2017.05.16", "title": " 28 екипа на БСП с кампания в 28-те области на страната"}
{"url": "https://trud.bg/%d0%b7%d0%b0%d0%bf%d0%be%d1%87%d0%b2%d0%b0-%d0%be%d0%b1%d0%bd%d0%be%d0%b2%d1%8f%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%b3%d1%80%d0%b0%d0%b4%d1%81%d0%ba%d0%b0%d1%82%d0%b0-%d1%81%d1%80/", "text": "Няма подадени жалби за избраните след обществена поръчка фирми по проект „Обновяване на градската среда в гр. Горна Оряховица”. Крайният срок за обжалване изтече на 15 май. До края на тази седмица ще бъдат изпратени писмата до избраните фирми за подготовка на документацията за сключване на договорите. Докато трае това, ще бъдат проведени срещи с РУ на полицията в Горна Оряховица и фирмите от Централна градска част, които ще бъдат засегнати от ремонта на площада, за създаване на организация по време на строително-ремонтните дейности. Очаква се в края на юни да започне същинската работа по трите обекта, уточни кметът на Общината инж. Добромир Добрев.Припомняме, че за позиция „Реконструкция, модернизация и въвеждане мерки за енергийна ефективност на площад „Георги Измирлиев“ гр. Горна Оряховица – І етап – Същинско площадно пространство” се конкурираха 6 фирми. Победител е „Политрейд кънстръкшън” ЕООД. За изграждане на кръговото кръстовище между сградите на пощата и Общината се състезаваха 5 фирми. На първо място е класирана „Еко традекс груп” АД. За реконструкцията и модернизацията на парк „Детски кът” е кандидатствала само една фирма „Билдинг Комфорт” ЕООД.И трите обекта са включени в един проект за обновяване на градска среда, който е за близо 6 млн. лв. и се финансира от ОП „Региони в растеж” 2014-2020.Реконструкция и модернизация на централния градски площад, и пешеходните подходи към него предвижда премахване на стария мрамор и поставяне на изцяло нова настилка от клинкерни павета и гранитни ивици. В западната част на площада ще бъдат оформени каскади и сух фонтан, ще се обособят тематични площадки за тихи игри, читалня на открито, свободна WI-FI зона. В североизточната част ще се обособи зона за временна търговия, където ще има възможност да се изграждат коледен базар, пролетен базар и други мероприятия, свързани с обществената активност. В южната част на пешеходната зона ще се разположи детска площадка, а в централната част се предвижда място за подвижна сцена за провиждане на масови спортни и културно-масови мероприятия. Проектът предвижда също залесяване с дървесни видове с малка коренова система и широка корона. Около дърветата ще се оформят места за сядане. Предвидени са също зелени площи с оформени цветни фигури. Предвидено е и изграждане на денонощно видеонаблюдение. Реконструираният площад ще бъде съобразен изцяло с изискванията за достъпна среда за хора в неравностойно положение.За да се подобри организацията на движение за МПС и пешеходците и да се облекчи трафика, проектът предвижда изграждане на кръгово кръстовище между сградите на Общината и Пощата. В средата на кръстовището ще се монтират 6 прожектора за осветяване на околното пространство.Проектът предвижда реконструкция и на парк „Детски кът”. Паркът е разположен на площ от 53 дка – зелени площи, детски и спортни площадки. Проектът предвижда подмяна на настилката на главните и второстепенни алеи. Ще бъдат обособени: зона за разходки и социални контакти и зона за пикник – разположени в западната част и зона за активен отдих в южната част на парка. В централната част ще се разположи фонтан, около който ще бъдат обособени места за сядане. Предвидено е изграждане на детски площадки за различни възрастови групи със съоръжения за игра. На всички площадки ще бъде положена ударопоглъщаща настилка. Ще бъдат изградени още комбинирано игрище, площадка за скейтборд, площадка с уреди за обща физическа подготовка, площадка с фитнес-съоръжения, както и детска сцена. Озеленяването на парка ще бъде с декоративна и цъфтяща дървесна и храстова растителност, ще се оформят и цветни фигури. Предвидено е изграждането на ново алейно осветление и видеонаблюдение.", "date": "2017.05.16", "title": " Започва обновяването на градската среда в Горна Оряховица"}
{"url": "https://trud.bg/%d1%81%d0%ba%d1%8a%d0%bf%d0%b8%d1%82%d0%b5-%d0%b2%d0%b8%d0%bd%d0%b5%d1%82%d0%ba%d0%b8-%d1%81%d0%b0-%d0%b7%d0%b0%d0%ba%d0%be%d0%bd%d0%bd%d0%b8/", "text": "Скъпите винетки остават в сила. Това стана ясно, след като петчленен състав на Върховния административен съд (ВАС) отхвърли предишното решение на тричленния състав, който ги бе отменил през юли 2016 г.Тогавашното решение бе обжалвано от Министерския съвет, министъра на регионалното развитие и благоустройството и агенция „Пътна инфраструктура“.Според ВАС в Закона за нормативните актове има изискване преди внасянето на проект на нормативен акт съставителят да го публикува на интернет страницата на съответната институция заедно с мотивите, като на заинтересованите се предоставя най-малко 14-дневен срок за предложения и становища по проекта.Съдът обаче пише, че в действащата редакция на закона към момента, в който правителството е приело тарифата за по-скъпите винетни стикери, не е имало задължение за доказване за обществено обсъждане, а само доказателства, осигуряващи такава възможност. За разлика от новата редакция в Закона за нормативните актове, където обществените консултации са задължителна част от процедурата по изработване на проект.По тази причина магистратите приемат, че тарифата за новите цени на винетките е издадена при спазването на законовите изисквания и предписания и е законосъобразна.", "date": "2017.05.16", "title": " Скъпите винетки са законни"}
{"url": "https://trud.bg/%d0%b1%d0%b8%d0%bd%d0%b0%d0%bb%d0%b8-%d0%b9%d1%8a%d0%bb%d0%b4%d1%8a%d1%80%d1%8a%d0%bc-%d0%b3%d0%b5%d1%80%d0%bc%d0%b0%d0%bd%d0%b8%d1%8f-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d0%b8%d0%b7/", "text": "Министър-председателят на Турция Бинали Йълдъръм заяви, че Германия трябва да направи своя избор за приятелство – или с Анкара, или с организаторите на неуспешния опит за държавен преврат от юли 2016 г., предаде АФП.Изявлението му идва на фона на информацията, че Берлин е предоставил политическо убежище на военнослужещи на Турция, напуснали родината си след събитията от миналото лято.„Германия трябва да вземе решение по въпроса: ако иска да подобри отношенията си с Турция…, тогава тя трябва да обърне лицето си към турската република“, а не към поддръжниците на мюсюлмански проповедник Фетхуллах Гюлен“, подчерта Йълдъръм", "date": "2017.05.16", "title": " Бинали Йълдъръм: Германия трябва да избере между Анкара и поддръжниците на Гюлен"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-78-%d0%b1%d1%83%d1%80%d0%b5%d0%bd%d1%8f%d1%81%d0%b0%d0%bb%d0%b8-%d1%82%d1%80%d0%be%d1%88%d0%ba%d0%b8-%d0%bf%d0%be-%d1%83%d0%bb%d0%b8%d1%86%d0%b8%d1%82%d0%b5/", "text": "Общински инспектори установиха по улици и паркинги на Шумен 78 буренясали коли, излезли от употреба. Возилата, за които собствениците не полагат грижи и не ги ползват, са констатирани от началото на годината, когато кметството взе решение, че трябва да разчисти общински и държавни терени. Доброволно в срок са били преместени 27 автомобила, съобщи във вторник Борислав Станев, гл. инспектор „Контрол по чистотата“ към общинската дирекция „Устройство на територията”. За останалите обаче текат срокове и през май ще бъдат вдигнати 14 возила, ако стопаните им не го сторят сами.Кметството има договор с фирма „Метарекс“, която ще вдига и извозва колите на специална площадка. Там колите ще се пазят 14 дни и след това ще се разкомплектоват от фирмата. Шофьор може да си спаси возилото, но първо трябва да плати превоза – по 1,80 лв./км., товаро-разтоварната дейност 16 лв. и по 12 лв. за всеки ден престой, уточни Станев.В помощ на общинските чиновници за коли излезли от употреба са били и шуменци, но често те подавали фалшиви сигнали. Съобщавали за коли, които им пречат пред блока или пък такива с регистрация в друг град, които са спрели на тяхното място.От общината уточниха, че мръсна кола с изпуснати гуми не е равносилно на излязла от употреба. Призвоват гражданите да гледат стикера за технически преглед. Сред колите, набелязани за вдигане имало такива, които не са минавали на преглед от 7 г. Някои са превърнати в складове за вещи, като фолксваген на ул.“Цар Иван Александър“112, който даже бил ползван за нощувки, разказват съседи.Общинските чиновници лепят стикери и дават 14 дни срок на собствениците да вземат мерки – да преместят колата или да я предадат сами във фирма. Реагират дори собственици, които са в чужбина. ", "date": "2017.05.16", "title": " Откриха 78 буренясали трошки по улиците на Шумен"}
{"url": "https://trud.bg/%d1%80%d0%b5%d1%81%d0%be%d1%80%d1%8a%d1%82-%d0%bd%d0%b0-%d0%bc%d0%b0%d1%80%d0%b8%d1%8f-%d0%b3%d0%b0%d0%b1%d1%80%d0%b8%d0%b5%d0%bb-%d1%86%d0%b8%d1%84%d1%80%d0%be%d0%b2%d0%b0-%d0%b8%d0%ba%d0%be/", "text": "„Цифрова икономика и цифрово общество” – така е формулиран ресорът на номинираната за български еврокомисар Мария Габриел.Това стана ясно след срещата й с председателя на еврокомисията Жан-Клод Юнкер.Комисарят, отговарящ за цифровата икономика и цифровото общество, ще допринася за проекти, които се направляват и координират от заместник-председателя Андрус Ансип, отговарящ за цифровия единен пазар, и заместник-председателя Юрки Катайнен, отговарящ за работните места, растежа, инвестициите и конкурентоспособността.", "date": "2017.05.16", "title": " Ресорът на Мария Габриел – „Цифрова икономика и цифрово общество“"}
{"url": "https://trud.bg/%d1%82%d0%b5%d0%bb%d0%b5%d1%84%d0%be%d0%bd%d0%bd%d0%b8-%d0%b8%d0%b7%d0%bc%d0%b0%d0%bc%d0%bd%d0%b8%d1%86%d0%b8-%d0%be%d1%82%d0%bc%d1%8a%d0%ba%d0%bd%d0%b0%d1%85%d0%b0-3-000-%d0%bb%d0%b5%d0%b2%d0%b0/", "text": "Възрастна жена е станала жертва на телефонна измама за над 3 000 лева, съобщиха от ОД на МВР – Добрич.Около 13:00 часа вчера 76-годишна жена от град Добрич е подала жалба в полицията, че около 10:00 часа е получила обаждане на домашния си телефон от непознат мъж, представящ се за служител на МВР.Чрез въвеждане в заблуждение, мнимия полицай поисква съдействието на възрастната жена за залавяне на телефонни измамници. Жената оставя пред жилището си сумата от 3 210 лева.След като разбира, че е била измамена сигнализира в Първо РУ МВР Добрич. По случая е образувано досъдебно производство.", "date": "2017.05.16", "title": " Телефонни измамници отмъкнаха 3 000 лева от възрастна жена"}
{"url": "https://trud.bg/%d0%b7%d0%b0%d0%bb%d0%be%d0%b2%d0%b8%d1%85%d0%b0-%d0%b4%d0%b2%d0%b0%d0%bc%d0%b0-%d0%be%d1%82%d0%b2%d0%bb%d0%b5%d0%ba%d0%bb%d0%b8-%d0%bd%d0%b5%d0%bf%d1%8a%d0%bb%d0%bd%d0%be%d0%bb%d0%b5%d1%82%d0%bd/", "text": "Окръжна прокуратура – Бургас задържа за 72 часа Жельо Т. и Йордан Я., отвлекли непълнолетно момче в бургаския квартал „Банево“. За похищението съобщи директорът на бургаската полиция Калоян Калоянов преди седмица.Двамата арестувани са от морския град. На 7 май тази година те отвлекли непълнолетното момче, като го откарали в гората край квартала.Принуждавали го насила да признае, че противозаконно е отнел дебитната карта на Йордан Я., и да я върне. Момчето отричало да е правило такова нещо, поради което било пребито. Двамата похитители му нанасяли удари с юмрук и ритници, душили го, като използвали въже и отправили заплахи с думите: „Ще те убием, ще те обесим!“Мярката им за неотклонение ще бъде гледана утре в Бургаския съд.", "date": "2017.05.16", "title": " Заловиха двама, отвлекли непълнолетно момче\t\t\t"}
{"url": "https://trud.bg/%d1%8f%d0%b2%d0%be%d1%80-%d0%b1%d0%be%d0%b6%d0%b0%d0%bd%d0%ba%d0%be%d0%b2-%d0%b8%d0%bd%d0%b4%d0%b5%d0%ba%d1%81%d0%b8%d1%80%d0%b0%d0%bd%d0%b5%d1%82%d0%be-%d1%81%d0%b0%d0%bc%d0%be-%d0%bd%d0%b0/", "text": "„Възрастните хора са притеснени от несправедливостта по отношение на увеличаването на пенсиите. Те виждат контраста между предизборните обещания да се спрат парите за саниране на блоковете и да се пренасочат към други дейности, и реалността, в която още един милиард лева са предвидени за блоковете. Те смятат, че е несправедливо да се индексира сериозно само минималната пенсия, а за останалите да се търси компромисно решение. Двете партии – ГЕРБ и „Обединени патриоти“ се отказаха от предизборните си обещания по-малко от месец след изборите. По най-наболелите въпроси – бедност и доходи: ОП се отказаха от най-важното обещание – минимална пенсия 300 лева и преизчисляване на всички пенсии. Техните избиратели останаха излъгани. А мнозинството в НС отхвърли законопроекта на БСП за преизчисляване на всички пенсии“.Това каза народният представител от „БСП за България“ Явор Божанков след срещата си с възрастните хора в Клуба на пенсионера „Елена Грънчарова“. За хоризонта и работата на правителството, законопроектите, които левицата е внесла в НС и дейността в Народното събрание говори младият депутат, който още в предизборната си кампания обеща срещите с всички жители на Горна Оряховица да продължат. Божанков подчерта и тревожната тенденция в работата на Парламента – премахването на блиц-контрола към министрите, отхвърлянето на исканите от БСП временни комисии за проверка на КЕВР и на състоянието на магистралите.Божанков подчерта и за друго обещание, от което и ГЕРБ, и ОП се отказаха –  във всяко населено място да има полицай и съставът на МВР да се увеличи с 1000 души, а на Министрество на отбраната – с 6000.Подобни срещи ще бъдат постоянни, обеща на тръгване Явор Божанков. Предстои и организирането на приемна в Горна Оряховица, за която гражданите ще бъдат своевременно информирани.", "date": "2017.05.16", "title": " Явор Божанков: „Индексирането само на минималната пенсия е несправедливо“"}
{"url": "https://trud.bg/%d0%be%d1%81%d1%8a%d0%b4%d0%b8%d1%85%d0%b0-%d1%82%d1%80%d0%b8%d0%bc%d0%b0-%d1%81%d0%bb%d0%b5%d0%b4-%d1%81%d0%bf%d0%be%d1%80%d0%b0%d0%b7%d1%83%d0%bc%d0%b5%d0%bd%d0%b8%d0%b5-%d0%b2-%d0%b3%d0%be%d1%80/", "text": "Двама мъже, държали наркотични вещества са осъдени след одобрено от съда споразумение, постигнато с Районна прокуратура – Г. Оряховица.Николай К. се е признал за виновен в това, че на 15.11.2016 г., в района на с.Драгижево, общ. Лясковец и в с.Къпиново, общ. В. Търново, в джоб на якето си държал 1,176 грама марихуана на стойност 7,05 лева и в къща в с.Къпиново коноп с тегло 62,534 грама на стойност 375,20 лева/, всички високорискови наркотични вещества с общо тегло 63,71 грама и на стойност 382,25 лева.Георги Г. също се е призна за виновен в това, че на 15.11.2016 г., в района на с.Драгижево и в с.Къпиново, без надлежно разрешително държал високорискови наркотични вещества /като в района на с. Драгижево, в лек автомобил „Форд ескорт“ държал марихуана с тегло 308.5 грама на стойност 1851 лева и в стопански постройки и навес в с.Къпиново, коноп с тегло 98,127 грама на стойност 551.76 лева, всички високорискови наркотични вещества с общо тегло 407,127 грама и на обща стойност 2442,76 лева – престъпление по чл. 354а, ал 3 от НК.На Николай К. е наложено наказание лишаване от свобода за срок от седем месеца, като изпълнението е отложено за срок от три години. Георги Г. е осъден на лишаване от свобода за срок от единадесет месеца, условно с три години изпитателен срок.", "date": "2017.05.16", "title": " Осъдиха трима след споразумение в Горнооряховската прокуратура"}
{"url": "https://trud.bg/%d0%bf%d0%be%d0%bd%d0%b8%d1%82%d0%be-%d0%bf%d0%b5%d0%bf%d0%b8%d0%bd%d0%be-%d0%be%d0%b7%d0%b4%d1%80%d0%b0%d0%b2%d1%8f-%d0%be%d1%82-%d0%bf%d1%80%d0%b5%d0%bf%d0%bb%d0%b8%d1%82%d0%b0%d0%bd%d0%b5-%d0%bd/", "text": "Повито Пепино в Конна база Бургас беше със сериозен здравословен проблем. Той е на 25-години и е най-възрастното пони сред „колегите“ си. Любимец на малчуганите е, защото ги вози спокойно и ритмично.Заради преплитане на дебелото черво обаче Пепино оцелял като по чудо. От Община Бургас, която е собственик на уникалната конна база до морето, съобщиха радостната новина и благодариха сърдечно на неговия спасител д-р Борислав Пенков. Ветеринарят пък коментира, че възстановяването на ветерана е медицински феномен.Възможно било да го е спасила любовта към децата, тъй като дори в най-тежките моменти Пепино се е изправял и бавничко обикалял по традиционния маршрут за возене на хлапетата.", "date": "2017.05.16", "title": " Понито Пепино оздравя от преплитане на дебелото черво"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d0%b8%d1%82%d0%b0%d0%bb%d0%b8%d0%b0%d0%bd%d1%81%d0%ba%d0%b8-%d1%80%d0%b0%d0%b1%d0%be%d1%82%d0%be%d0%b4%d0%b0%d1%82%d0%b5%d0%bb-%d0%ba%d0%be%d0%b9%d1%82/", "text": "Контролните органи на Инспекцията по труда в Италия са издирили собственика на „Абонданца“ ЕООД, който дължи по две заплати на свои бивши работници, и са му връчили призовка за явяване в дирекцията Инспекцията по труда в България. Това става ясно от обратна разписка, получена в ИА ГИТ, съобщиха от изпълнителната агенция.Инспекцията в Италия беше сезирана от българските си колеги чрез Информационната система за вътрешния пазар (ИМИ) на Европейския съюз, след като в рамките на осъществения контрол инспекторите по труда на ИА ГИТ не успяха да осъществят контакт със собственика на „Абонданца“ ЕООД – италиански гражданин, на територията на България. На фона на повишаващата се мобилност както на работната сила, така и на работодателите, оказаното съдействие е доказателство, че системата за обмен на информация и сътрудничество работи. Това пък е условие за повишаване ефективността на контрола на инспекциите по труда на държавите от ЕС.Макар, че лицето не се яви на указаната дата, връчването на призовката доказва, че ИА ГИТ е предприела всички мерки в рамките на своята компетентност, за да информира лицето за стартиралото административнонаказателно производство. Това е и опция да продължи търсенето на административнонаказателна отговорност, включително за неоказано съдействие, за което санкцията е 20 000 лв.До момента на собственика на „Абонданца“ ЕООД, което вече не развива дейност, са издадени 12 броя актове за установяване на административно нарушение, като са спазени разпоредбите на закона, които позволяват това да стане неприсъствено. В сила са влезли и 12 наказателни постановления на обща стойност 60 000 лв., които са дадени за събиране на Националната агенция за приходите.Случаят „Абонданца“ доби популярност след протестите на бивши работнички на дружеството за начислени, но неизплатени заплати за месеците август и септември 2016 г. Контролните органи на Инспекцията по труда извършват проверка веднага след получаването на сигнал, но междувременно фирмата е прехвърлена на италиански гражданин. Опитите да бъде осъществен контакт с него, за да му бъде потърсена административнонаказателна отговорност се оказаха безуспешни. Това наложи търсенето на съдействие от Инспекцията по труда за издирването му, паралелно с налагане на санкции без присъствието на лицето, за което има определен специален законодателен ред.", "date": "2017.05.16", "title": " Откриха италиански работодател, който дължи по две заплати на работници в България"}
{"url": "https://trud.bg/%d0%ba%d1%80%d0%b0%d0%b4%d0%b5%d1%86-%d0%bd%d0%b0-%d0%ba%d0%b0%d0%bc%d0%b5%d1%80%d0%b8-%d0%b8%d0%b7%d0%b2%d0%b0%d0%b4%d0%b8-%d0%bb%d0%be%d1%88-%d0%ba%d1%8a%d1%81%d0%bc%d0%b5%d1%82-%d0%bf%d0%be%d0%bb/", "text": "Криминално проявен столичанин попадна в ареста на Девето РУ, след като полицаи го забелязали да краде охранителни камери.На 8 май, около 2.05 часа, при обход в ж.к. „Люлин”, служители от автопатрул забелязали мъж, който се опитвал да демонтира охранителна камера от фасадата на сграда на ул. „Михаил Савов”. Установена е самоличността му – В.Д.-Ченето /47 г./ от София, криминално проявен и осъждан за кражби и противозаконно отнемане на автомобили, уточниха от МВР. В хода на предприетите действия било изяснено, че минути по-рано той успял да демонтира други две охранителни камери от фасадата на сградата.В.Д. бил задържан с полицейска мярка до 24 часа, а по случая – образувано досъдебно производство. След доклад на събраните материали в Софийската районна прокуратура му е повдигнато обвинение за престъпление по чл. 195 от НК и наложена мярка за неотклонение „подписка”.", "date": "2017.05.16", "title": " Крадец на камери извади лош късмет – полицаи го хванаха случайно на местопрестъплението"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0-%d0%b8%d0%b7%d0%bc%d0%b0%d0%bc%d0%bd%d0%b8%d1%86%d0%b8-%d1%81/", "text": "Районна прокуратура-Казанлък се самосезира по повод публикация в информационния сайт „Press TV Казанлък“ от 11 май 2017 г. за неправомерно „събиране на дарения от името на Фондация за дома за деца в с. Бузовград, като десетки минувачи били приканвани да дадат своята лепта за нуждаещите се“. В публикацията се твърди още, че от Дома за медико-социални грижи за деца „Мария Луиза“ в с. Бузовград, общ. Казанлък, не са били уведомени за подобна акция, не са участвали в нея и не било практика по този начин да се събират средства за Дома, съобщиха от прокуратурата.Районна прокуратура –Казанлък е разпоредила незабавно проверка по случая по реда на Надзора за законност, защита на обществения интерес и правата на гражданите, с оглед сочените данни за престъпление по чл.209 ал.1 от Наказателния кодекс – измама.Възложено е да бъдат разпитани свидетели, служители на Дома и др. Разпоредено е да се предприемат действия по установяване на извършителите на измамата. Проверката се извършва в едномесечен срок.", "date": "2017.05.16", "title": " Прокуратурата разследва измамници, събирали дарения"}
{"url": "https://trud.bg/%d1%82%d0%b5%d0%bc%d0%b5%d0%bd%d1%83%d0%b6%d0%ba%d0%b0-%d0%bf%d0%b5%d1%82%d0%ba%d0%be%d0%b2%d0%b0-%d0%bf%d1%8a%d0%bb%d0%bd%d0%b0%d1%82%d0%b0-%d0%bb%d0%b8%d0%b1%d0%b5%d1%80%d0%b0%d0%bb%d0%b8%d0%b7/", "text": "Пълната либерализация на енергийния пазар у нас е приоритет за кабинета „Борисов“. Това обяви министърът на енергетиката Теменужка Петкова, която откри енергийна конференция в София, предаде репортер на „Труд“. Според нея процесът ще продължи по начин, който гарантира прозрачност и публичност.„Това ръководство на Комисията за енергийно и водно регулиране е може би най-доброто, което регулаторът е имал“, коментира още Петкова.Според нея процесът по пълна либерализация ще протече така, че да постави енергетиката изцяло на пазарни условия, но в същото време ще гарантираме сигурност за инвеститорите. „Предстои ни да разпишем пътната карта по отношение са следващите стъпки. Предстои да подпишем промените в закона за енергетиката. Това, което предстои като път, ще го извървим с конструктивен диалог“, каза Петкова.Очаквайте подробности.", "date": "2017.05.16", "title": " Теменужка Петкова:  Пълната либерализация на енергийния пазар е приоритет за кабинета"}
{"url": "https://trud.bg/%d0%b8%d0%bd%d1%82%d0%b5%d1%80%d0%bf%d0%be%d0%bb-%d0%b8%d0%b7%d0%b4%d0%b8%d1%80%d0%b2%d0%b0-%d0%b1%d0%b8%d0%b2%d1%88-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82-%d0%bd%d0%b0-%d0%bd%d0%b0/", "text": "Представителството на Интерпол в Черна гора получи съдебна заповед за международно издирване и арест на бившия президент на Сърбия и Черна гора Светозар Марович, предава .Марович бе осъден през септември 2016 г. на три години и девет месеца лишаване от свобода заради злоупотреба със служебно положение и корупция. Бившият президент дължи на държавата обезщетение в размер на 1,1 млн. евро.Изпълнението на наказанието бе отлагано дълго време заради здравословното състояние на Марович, който се намира в Белград „за лечение“.", "date": "2017.05.16", "title": " Интерпол издирва бивш президент на на Сърбия и Черна гора"}
{"url": "https://trud.bg/%d0%ba%d0%b8%d1%80%d0%b8%d0%bb-%d0%b4%d0%be%d0%bc%d1%83%d1%81%d1%87%d0%b8%d0%b5%d0%b2-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb-%d0%bd%d0%b0-%d0%ba%d1%80%d0%b8%d0%b1-it/", "text": "IT секторът е един от водещите в страната и основен фактор за ръста на индустрията и износа. България е известна като силициевата долина в Европа, затова и нашата IT индустрия ни прославя в целия свят. Това заяви Кирил Домусчиев, председател на КРИБ, на конференция „Облакът България, отворени пътища за по-добра свързаност в света“.„Приветстваме водещия световен лидер в технологиите „Huawei“ и техния партньор за България у нас „Vivacom“. За нас е удоволствие да партнираме с всички, които искат да правят бизнес в България“, добави той.На форума присъства и министърът на икономиката Емил Караниколов, който посочи, че аутсорсингът и IT индустрията произвеждат около 4,5% от брутния вътрешен продукт у нас, при 3,7% средно за Европа.По думите му, от 2013 г. проектите в сферата на информационните технологии у нас са на стойност над 1,8 млрд. лева и са разкрити над 400 хиляди работни места.Близо 2/3 от малките и средни фирми в България използват облачни технологии, а в глобален мащаб ръстът на потреблението им е с цели 50%. Това вече е стандарт за бизнеса, а и не само, стана ясно по време на конференцията.", "date": "2017.05.16", "title": " Кирил Домусчиев, председател на КРИБ: IT индустрията ни прославя в цял свят"}
{"url": "https://trud.bg/%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d1%81%d0%b2%d0%b8%d0%ba%d0%b2%d0%b0-%d0%ba%d0%be%d0%bd%d1%81%d1%83%d0%bb%d1%82%d0%b0%d1%82%d0%b8%d0%b2%d0%bd%d0%b8%d1%8f-%d1%81%d1%8a/", "text": "Президентът Румен Радев свиква на 30 май от 10.00 часа на „Дондуков“ 2 заседание на Консултативния съвет за национална сигурност на тема „Рискове и заплахи за националната сигурност на Република България и необходими мерки за нейното укрепване“. Това съобщиха от прессекретариата на държавния глава.", "date": "2017.05.16", "title": " Румен Радев свиква Консултативния съвет за национална сигурност"}
{"url": "https://trud.bg/%d0%b5%d0%b2%d1%80%d0%be%d0%bf%d0%be%d0%bb-%d1%82%d0%b2%d1%8a%d1%80%d0%b4%d0%b5-%d1%80%d0%b0%d0%bd%d0%be-%d0%b5-%d0%b4%d0%b0-%d1%81%d0%b5-%d0%ba%d0%b0%d0%b6%d0%b5-%d0%ba%d0%be%d0%b9-%d1%81%d1%82/", "text": "Европол заяви днес, че още е твърде рано да се спекулира кои са извършителите на световната кибератака, след като експерти по сигурността в областта на информатиката откриха потенциална връзка със Северна Корея, предаде Франс прес.„Ние сме склонни да разследваме във всички посоки, но не спекулираме и не можем да потвърдим това“, каза за АФП говорителят на европейската полицейска агенция Ян Оп Ген Орт. „Още е твърде рано да се каже каквото и да било“.Атаката „може да е дошла отвсякъде, от всяка страна. Разследването продължава“.По най-нови данни на Европол към тази сутрин засегнатите айпи адреси по света са близо 165 000, което е спад с 38 процента в сравнение със засегнатите в неделя 226 800 адреси.Досега жертвите на хакерската атака са извършили около 243 плащания на стойност близо 63 000 долара, съобщи базираната в Хага полицейска организация.", "date": "2017.05.16", "title": " Европол: Твърде рано е да се каже кой стои зад глобалната кибератака"}
{"url": "https://trud.bg/%d0%b5%d0%b4%d0%b2%d0%b0-1000-%d0%b1%d0%b8%d1%82%d0%be%d0%b2%d0%b8-%d0%b0%d0%b1%d0%be%d0%bd%d0%b0%d1%82%d0%b8-%d1%81%d0%bc%d0%b5%d0%bd%d0%b8%d0%bb%d0%b8-%d0%b4%d0%be%d1%81%d1%82%d0%b0%d0%b2%d1%87/", "text": "Едва 1000 битови абонати са сменили доставчика си на ток през 2016 г. Това съобщи председателят на Комисията за енергийно и водно регулиране Иван Иванов на енергийна конференция в София, предаде репортер на „Труд“.Общо 85 000 потребители са сменили доставчика си след либерализирането на пазара, отче още Иванов. По думите му, едва 3% от клиентите са на свободния пазар, но това са предимно големи потребители", "date": "2017.05.16", "title": " Едва 1000 битови абонати сменили доставчика си на ток през 2016 г."}
{"url": "https://trud.bg/%d0%bf%d0%be%d0%bb%d0%b8%d1%86%d0%b0%d0%b8-%d1%81%d0%bf%d0%b8%d0%bf%d0%b0%d1%85%d0%b0-%d0%b4%d0%b6%d0%b5%d0%b1%d1%87%d0%b8%d0%b9%d0%ba%d0%b0-%d0%b7%d0%b0%d0%b4%d0%b8%d0%b3%d0%bd%d0%b0%d0%bb%d0%b0/", "text": "Полицията в Казанлък разкрих извършител на кражба на портфейл с 1800 лева.Разследването започнало вчера по сигнал на 37-годишна жена от София. Тя съобщила, че малко по-рано, в магазин за хранителни стоки в града, било откраднато портмонето й с въпросната сума.Незабавно били предприети оперативно-издирвателни действия, в резултат на които е установен авторът на посегателството – 35-годишната А.К., жителка на Казанлък, съобщиха от МВР. Тя е задържана в районното управление с полицейска мярка за срок до 24 часа.По случая е образувано бързо производство за престъпление по чл. 194, ал. 1 от НК.", "date": "2017.05.16", "title": " Полицаи спипаха джебчийка, задигнала портфейл с 1800 лева"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%b0%d1%82%d0%b0%d0%ba%d1%83%d0%b2%d0%b0-%d0%bd%d0%b0%d1%80%d0%b5%d0%b4%d0%b1%d0%b0%d1%82%d0%b0-%d0%b7%d0%b0-%d0%bf/", "text": "Протест срещу незаконосъобразен текст в Наредбата за организация на автомобилното и пешеходното движение на територията на община Шумен, приета от местния общински съвет, внесе Окръжната прокуратура в Шумен в Административния съд.В атакуваната с протеста разпоредба се урежда паркирането на автомобили, като наредбата регламентира обществени отношения с местно значение, но съобразно нормативни актове от по-висока степен. В случай на престой на блокирания със скоба за повече от 4 часа автомобил, той подлежи на принудително преместване от мястото, където е паркиран, като на водача или собственика освен разноските по блокирането, са възложени и тези по транспортирането и паркирането на друго място на автомобила.В протеста на Окръжната прокуратура в Шумен се сочи, че това е незаконосъобразно, тъй като с този текст е уредена принудителна административна мярка, а случаите, при които могат да се прилагат такива мерки, са изрично уредени със закон, съобщиха от държавното обвинение. Атакуваната разпоредба от местната наредба противоречи на Закона за движение по пътищата, според който принудителна административна мярка – преместване на МПС без знанието на собственика, се налага по изключение в три случая – когато превозното средство е паркирано в нарушение на правилата за движение на места, обозначени с неподвижен пътен знак, предупреждаващ за принудително преместване на паркираното МПС, когато превозното средство е паркирано по начин, който създава опасност за другите участници в движението, и когато паркираното МПС прави невъзможно преминаването на другите участници в движението.При съпоставка на текстовете на закона и на наредбата се вижда, че идеята, вложена от общинския съвет в атакувания текст на наредбата, не съответства на изброените хипотези в закона.", "date": "2017.05.16", "title": " Прокуратурата атакува наредбата за паркирането в Шумен"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b4%d1%8a%d1%80%d0%b6%d0%b0%d0%b2%d0%b0%d1%82%d0%b0-%d0%bd%d0%b0-%d0%b0%d0%b3%d0%bd%d0%b5%d1%88%d0%ba%d0%b8%d1%82%d0%b5-%d0%b3/", "text": "Почти всеки вторник и четвъртък председателят на Върховния касационен съд Лозан Панов прекарва по-голямата част от работния си ден в сградата на ул. “Екзарх Йосиф” 12 в центъра на София, където се провеждат заседанията на Висшия съдебен съвет.Ако в последната година и половина около Панов все повече се трупаха скандалните факти, от които личи определена зависимост от олигархични кръгове , то писмото му до президента Румен Радев по-скоро може да се разглежда като грубо нарушение на Конституцията. Текстът в същото време  основателно повдига въпроса за психическата пригодност на административния ръководител на ВКС.Действията на Лозан Панов не са само провокация срещу държавността,  опит за подвеждане на президента и рушене на авторитета на институциите, но те показват, че “Агнешките главички” продължават да мислят, чеБългария им е бащиния. Само психично неуравновесен човек, попаднал случайно на поста председател на ВКС, може да изиска от президента да наруши Основния закон и да тръгне да определя разследващи срещу обвинител № 1. Още повече, че това искане е продиктувано от тарторите на „главичките“ и “Капитал”, които използват зависимия и лабилен съдия № 1, да си гарантират недосегаемост от прокуратурата, а така също  да атакуват и изнудват всички останали власти в държавата – президент, парламент, правителство и премиер. Преди половин година стана ясно, че олигархът Иво Прокопиев е обвиняем по разследване на приватизацията на 33% от държавните акции на електроразпределителното дружество ЕВН. Обвинението срещу  него бе само едно от серията разследвания, обвинения и внесени в съда дела, които следователи и прокурори успяха да образуват през последната година. Още тогава беше ясно, че работата на обвинителите няма да остане без последствия. Заради това бе нагласена и хибридната коалиция “Да, България”, която въпреки огромните напъни да нахлуе в парламента, се провали с гръм и трясък на предсрочните избори. Последва активирането на собственика на “Овергаз” Сашо Дончев, който бе употребен и срещата му с главния прокурор от средата на март се превърна в последен шанс за олигархията да атакува своя душманин – Сотир Цацаров.И понеже няма друга държавна институция, която в такава степен да е изцяло подвластна на обвиняеми и подсъдими олигарси, в каквото Лозан Панов е превърнал ВКС, той автоматично  се превърна в последното острие на “Агнешките главички” във войната срещу главния прокурор.  Но целта на олигархията вече не е просто постът на обвинител № 1, отчаяните им ходове все по-ясно са прицелени в дестабилизация на цялата държава – президент, парламент, правителство. Налице е директен опит за нагнетяване на обществено напрежение. Доказателство за това са планираните вече нови протести, нищо, че и този път няма да се съберат дори “професионалните” наемници от “Правосъдие за всеки” и “Протестна мрежа”.Войната на олигархията срещу прокуратурата вече не е просто за овладяването на обвинението, нито дори за вкарването на повече марионетки в новия състав на ВСС, това е война срещу държавата, която “Агнешките главички” смятат, че могат да приватизират по онзи криминален начин, по който натрупаха първите си милиони при управлението на Иван Костов.От писмото на Панов се разбира, че освен да обслужи кукловодите си, той търси начин да предотврати потенциално решение на Пленума на ВСС за предсрочно прекратяване на мандата му. Самото писмо трябва да се изучава от студентите по право. То е пример за тотално  непознаване на основни принципи в юриспруденцията и крещящо политизиране на правосъдието – абсолютно недопустимо за държава – член на Европейския съюз. Провокацията на Панов срещу президента е повече от цинична, защото държавният глава още преди две седмици категорично сложи точка на опитите за въвличането му в нечистите сценарии на олигархията. Радев ясно показа, че няма да влезе и този път в капана на кръговете, които управляват  Панов. Задкулисие, което атакува “Дондуков” 2 от мига, в който институцията бе освободена от присъствието на най-слабия президент в българската история – Росен Плевнелиев.Писмото до държавния глава е само част от сценария, който Панов е принуден да изпълнява. В едно от серията поръчкови интервюта, председателят на ВКС падна до нивото на махленски клюкар и гордо обяви, че “в България, мафията си имала държава”. Очевидно, Панов вижда в това си определение собствените си кукловоди. Eдинствено в държава, в която подсъдими и обвиняеми олигарси употребяват съдия № 1  като лейтенант във войната си срещу правосъдието, действията на разследващите органи могат да бъдат определени като “хиперактивност на прокуратурата”. И, ако Лозан Панов трябва незабавно да бъде изследван за психичното му състояние, то заради изказванията на председателя на ВКС по адрес на висящи наказателни производства и течащи съдебни процеси, той следва да бъде разследван за престъпление срещу правосъдието. На практика Лозан Панов използва телевизионните си дефилета и диктува на съдии – постановявайте оправдателни присъди по делата за корупцията по висшите етажи на властта и злоупотреба на олигарси. Лозан Панов поставя под общ знаменател всяко от делата, по които десетки прокурори и следователи, стотици служители на МВР и ДАНС са работили месеци и години, без изобщо да разглежда доказателства, нито дори с оглед на личността и вината на всеки от обвиняемите. И това няма нищо общо с върховенството на закона, това е диктатура на “Агнешките главички”. Кой съдия от Софийския градски съд ще посмее да осъди олигарх или негово протеже-политик, когато знае, че председателят на съда Калоян Топалов се ползва с протекцията на подсъдимия или Лозан Панов ще направи всичко, което зависи от него – всяка осъдителна присъда на първа инстанция, да падне във ВКС.  Лозан Панов няма доброволно да напусне, от една страна, защото очевидно е зависим, а от друга – защото в неговия случай рационалното мислене е притъпено от делириума, в който е изпаднал, в следствие на поставянето си над законите и Конституцията на страната. На всички е ясно, че докато марионетката на “Агнешките главички” е председател на ВКС, у нас доверието в правосъдието ще е максимум 6%, а олигархията ще рекетира държавните институции. Защото писмото на Лозан Панов до Румен Радев е асиметрична атака – атентат срещу Републиката от страна на председателя на ВКС. А “Агнешките главички” трябва да са сигурни в едно – нито писмата, нито поръчковите интервюта и заучени клишета, които лабилното камикадзе – номиналният председател на ВКС разпространява, нито професионалните протестъри и мръснишките доноси до посолства и Европейската комисия, няма да спрат обществото ни да иска справедливост и независимост на българския съд. И когато начело на съдилищата застанат ерудирани и авторитетни магистрати, българите ще чуят и така дълго очакваните осъдителни присъди срещу корумпирани политици, зависими магистрати и олигарси-кукловоди.", "date": "2017.05.16", "title": " България – държавата на “Агнешките главички”\t\t\t"}
{"url": "https://trud.bg/%d0%b4%d0%b5%d0%bf%d1%83%d1%82%d0%b0%d1%82%d0%ba%d0%b8-%d0%be%d1%82%d0%ba%d1%80%d0%b8%d1%85%d0%b0-%d1%84%d0%b5%d1%81%d1%82%d0%b8%d0%b2%d0%b0%d0%bb%d0%b0-%d0%b4%d1%80%d1%8a%d0%b6-%d1%81%d0%b5-%d0%b7/", "text": "Народните представители от ГЕРБ – София Снежана Дукова и Анна Александрова  отриха традиционния фолклорен фестивал „Дръж се земьо, шоп те гази“ в село Доброславци, съобщиха от пресцентъра на партията.Сред гостите на веселбата бе и кметът на район „Нови Искър“ – Даниела Райчева.Всяка година традициите  оживяват на празника. По стар български обичай всички участници и гости бяха посрещнати с хляб и сол от домакините. И тази година фестивалът събира повече от  200 участника от цяла България.Снежана Дукова, народен представител от ПП ГЕРБ – София, заяви:  „Ще работим за развитието и утвърждаването на повече български фестивали, които популяризират традициите и културата ни и ги правят достъпни. Ежегодният фестивал, който се провежда в с. Доброславци, е успешен пример за това как да съхраним българското, за да я има България“.", "date": "2017.05.16", "title": " Депутатки откриха фестивала „Дръж се земльо, шоп те гази“"}
{"url": "https://trud.bg/%d0%ba%d0%be%d1%80%d0%be%d0%bd%d1%8f%d1%81%d0%b0%d1%85%d0%b0-%d0%ba%d1%80%d0%b0%d0%bb-%d1%82%d0%b5%d1%80%d0%b8-%d0%bd%d0%b0-%d1%81%d1%82%d0%b0%d0%bc%d1%84%d0%be%d1%80%d0%b4-%d0%b1%d1%80%d0%b8/", "text": " Феновете на „Челси“ говорят с уважение за много бивши и настоящи играчи, но когато стане въпрос за Джон Тери, пулсът им рязко се покачва. Това е и една от причините ветеранът да бъде изпратен като икона в един от последните си мачове с екипа на „сините“, в който вкара гол за 4:3 срещу „Уотфорд“. Сърцатият футболист е към края на своята кариера, а договорът му на„Стамфорд Бридж“ изтича това лято и няма да бъде подновяван. За да изкаже своето уважение към него, мениджърът на тима Антонио Конте му подари 90 минути срещу „Уотфорд“, и то в първата среща, след като клубът си върна шампионския трон в Англия.След успеха над „стършелите“ с 4:3 Тери обяви, че тази неделя може да изиграе последната среща в кариерата си при домакинството на „Съндърланд“. Мач, в който „Челси“ ще получи официално титлата. „Знам, че искам да играя редовно, но смятам, че в неделя може да бъде моят последен мач – обясни бранителят след двубоя. – Всичко зависи от офертите. Ще обсъдя всичко с моето семейство, дали да останем тук или да отидем в чужбина. Все още не съм решил. Никога не съм искал да преча и на развитието на младите.“Направилият дебют за „Челси“ през далечната 1998 година футболист със сигурност ще помни въпросната среща с „Уотфорд“, дори тя да не се окаже негов своеобразен бенефис. Защитникът вкара за 1:0, но само секунди по-късно сгреши детински, подарявайки топката на Етиен Капуе от гостите, който вкара за 1:1. Въпреки фрапантното отиграване Тери бе коронясан след последния съдийски сигнал. Надуваема корона, хвърлена от трибуните на „Стамфорд Бридж“, се озова върху главата на играча с №26. Достоен завършек на една велика кариера.", "date": "2017.05.16", "title": " Коронясаха Крал Тери на „Стамфорд Бридж“"}
{"url": "https://trud.bg/%d1%81%d0%bf%d0%b0%d1%81-%d1%80%d1%83%d1%81%d0%b5%d0%b2-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb-%d0%bd%d0%b0-%d0%bd%d0%b0%d0%b4%d0%b7%d0%be%d1%80%d0%bd%d0%b8%d1%8f-%d1%81/", "text": "„67% от малките и средните фирми у нас ползват някакъв тип облачни услуги“. Това заяви Спас Русев, председател на надзорния съвет на „Виваком“ на конференция „Облакът България, отворени пътища за по-добра свързаност в света“.„Днес сме се събрали представители на бизнеса и на правителството и само заедно можем да начертаем пътя на България към бъдещето на облачните технологии. Те са неизменна част от личния и професионалния живот на всички нас. През последните 5 години облачните технологии от новост успяха да се превърнат в „the nеw normal“. През 2017 и 2018 г. услугите на частния и публичния сектор ще нараснат стремглаво, защото дават инструменти за оптимална ефективност на ресурсите, като фокусът ще остане върху сигурността, но и преминава oт мобилни оператори към доставчици на софтуер и бизнес решения“, каза той.„Източна Европа е най-добрата среда за облачни инвестиции, според анализатори, затова и у нас развиваме концепцията за Индустрия 4.0 – участието на страната ни в четвъртата информационна революция“, добави Русев. По думите му, за да привлечем високотехнологични инвестиции у нас, трябва да създадем условия за интелигентна индустрия.", "date": "2017.05.16", "title": " Спас Русев, председател на надзорния съвет на „Виваком“: 67% от малките и средните фирми у нас ползват облачни услуги"}
{"url": "https://trud.bg/%d0%b4%d0%be%d0%bd%d0%b0%d0%bb%d0%b4-%d1%82%d1%80%d1%8a%d0%bc%d0%bf-%d0%b8%d0%bc%d0%b0%d0%bc-%d0%b0%d0%b1%d1%81%d0%be%d0%bb%d1%8e%d1%82%d0%bd%d0%be-%d0%bf%d1%80%d0%b0%d0%b2%d0%be-%d0%b4%d0%b0-%d1%81/", "text": "Президентът на САЩ Доналд Тръмп защити в Туитър „абсолютното си право“ да споделя информация с Русия, информира Би Би Си.На профила си в социалната мрежа Тръмп разкри, че е споделил факти, свързани с тероризма и безопасността на авиолиниите.„Като президент исках да споделя с Русия (на открито планирано заседание на Световната банка) – и имам абсолютно право да го направя – факти, свързани с тероризма и сигурността на полетите на авиокомпании. Искам Русия значително да засили борбата си срещу „Ислямска държава“ и тероризма“, написа Тръмп в Туитър.Американският президент се срещна с руския външен министър Сергей Лавров в Овалния кабинет миналата седмица. Тогава американски медии информираха, че , за което не е имал разрешение.Действията му предизвикаха остра критика от страна на Демократите.Говорителят на Кремъл Дмитрий Песков отхвърли като „пълна глупост“ твърденията, че държавният глава на САЩ Доналд Тръмп е разкрил на руския външен министър Сергей Лавров секретни данни за Сирия, предаде TACC.„За нас това не е тема, това са пълни глупости. Изобщо не искаме да имаме отношение към тези глупости, тези пълни глупости, тук няма нищо както за потвърждаване, така и за отричане“, категоричен бе Песков.", "date": "2017.05.16", "title": " Доналд Тръмп: Имам абсолютно право да споделям информация с Русия"}
{"url": "https://trud.bg/%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d0%b8%d1%81%d0%ba%d0%b0-1000-%d0%bb%d0%b2-%d0%b2%d0%be%d0%b9%d0%bd%d0%b8%d1%88%d0%ba%d0%b0-%d0%b7%d0%b0%d0%bf%d0%bb%d0%b0%d1%82/", "text": "Разговорите за увеличение на заплатите в армията започват от утре, обяви министърът на отбраната Красимир Каракачанов. То обаче може до се случи едва със следващия бюджет, уточни той. Той отказа да каже в какви граници може да има увеличение.„В момента заплатата е 608 лв. за редник, това не отговаря на рисковете и подготовката. Бих искал 1000 лв. войнишка заплата“, уточни министърът.Каракачанов посети 68 бригада Специални сили в Пловдив. Той наблюдава демонстрации, които са част от учебния процес на командосите. Посещението се приема като знаково към силите за специални операции заради нарастващата им роля в армията, информира . Министърът наблюдава провеждане на операции по неутрализиране на терористи.„Както знаете и в образованието, и в здравеопазването не достигат парите, но трябва разбиране от обществото, че армията не е институция, която гледаме само по парадите, а която защитава суверенитета и териториалната цялост на държавата. Това са героите на България, лесно е когато има екипировка, друго е, като служиш в една армия, която от 25 години е хронично подценявана. Затова съм тук”, каза Каракачанов.Военният министър поиска минимум 15 часа военно обучение в училище, което да дава и практически познания „дори при терористичен акт и ядрен удар”.16 до 18 хил. души на година според Каракачанов могат да отбиват наборна служба, макар че самият министър призна идеята си за дискусионна.Той коментира и въпроса за класираните проекти за новия изтребител. „Първо ще се запозная с трите оферти и тогава ще го обсъдим в Министерския съвет. Доста прибързано служебното правителство внесе доклада на работната група. Без да се бърза, като се изчисли и се видят офертите, защото става дума за огромна сума – 1,5 млрд. лв., няма да ни се прости и не говоря за прокуратурата, а за обществото“, обяви Каракачанов.Оказа се,че парите за ремонт на сградния фонд , които бяха обещани, за да работят и тренират командосите в добри условия от правителството „Борисов 2”, не са усвоени, защото вместо за отпуснатите 3 млн. лв. е направен проект за 5 млн. лв., уточни Красимир Каракачанов. Той е получил уверение от премиера Бойко Борисов , че парите ще бъдат отпуснати.10 години командосите не са правили конкурс за кадрови войници, но тази година се явили по двама кандидати за място , съобщи командирът на Специалните сили бригаден генерал Явор Матеев. Той призна, че действително има проблем с екипировката и се налага бойците да си купуват част от оборудването сами.", "date": "2017.05.16", "title": " Каракачанов иска 1000 лв. войнишка заплата"}
{"url": "https://trud.bg/%d0%bf%d0%bb%d0%b0%d0%b2%d0%b0%d0%bd%d0%b5-%d0%b2-%d1%87%d0%b5%d1%80%d0%bd%d0%be-%d0%bc%d0%be%d1%80%d0%b5-%d0%b1%d0%b8%d0%bb%d0%be-%d0%bf%d1%8a%d1%80%d0%b2%d0%be%d1%82%d0%be-%d0%b8%d0%b7%d0%bf%d0%b8/", "text": "Едва 16-годишен Джузепе Гарибалди е плавал като юнга на параход в Черно море и това  било първото му моряшко изпитание. Корабът, пътувайки от Одеса за Истанбул, не е могъл да акостира на пристанище Варна заради плитко дъно, но с малка лодка той успял да стигне до българския бряг.Това разказа правнучката на великия италиански революционер  Анита Гарибалди, която пристигна на тридневна визита в морския град по инициатива на Музея на Възраждане и с подкрепата на почетния консул на Италия Антонио Таркуинио. Първата й среща беше със студенти,преподаватели и наследници на гарибалдейци в аулата на Икономическия университет във Варна. 85-годишната дона Анита Гарибалди посочи, че има стотици паметници на видния й прадядо по света като пълководец и само един в Монтевидео, където вдигнатата статуя го изобразява като адмирал на флота.„Гледам хоризонта и там, където морето се слива с небето, виждам свободата“, казвал той през последните месеци от своя живот.Правнучката на революционера идва за първи път в България, но знае историята на неговия съратник капитан Петко Войвода, който е погребан във Варна. Срещу неговия паметник в морския град да се издигне и постамент на Гарибалди, поискаха участниците в срещата.", "date": "2017.05.16", "title": " Плаване в Черно море било първото изпитание за Гарибалди"}
{"url": "https://trud.bg/%d0%b4%d0%b2%d0%b0-%d0%ba%d0%b0%d0%bc%d0%b8%d0%be%d0%bd%d0%b0-%d1%81%d0%b5-%d1%81%d0%b1%d0%bb%d1%8a%d1%81%d0%ba%d0%b0%d1%85%d0%b0-%d1%87%d0%b5%d0%bb%d0%bd%d0%be-%d0%ba%d1%80%d0%b0%d0%b9-%d0%bd%d0%be/", "text": "Челен удар между два камиона е станал на главен път Е-79 в района на село Новачене в посока Мездра. Това съобщиха от пресцентъра на ОДМВР-София.Сигналът за инцидента е постъпил в 14.27 часа. Ударите ли се челно товарни автомобили са „Мерцедес“ и „МАН“.„Мерцедесът“ е пътувал в посока Мездра, а товарният автомобил „МАН“ в посока Ботевград.Пристигналите на място екипи са установили, че е починал водачът на товарния автомобил „МАН“. Водачът на другия автомобил е настанен в болницата в Ботевград с охлузни рани по главата, но е контактен.Платното в посока Мездра е затворено. Движението се регулира в другата лента. Товарният трафик се отклонява през Своге до приключване на огледа и процесуално следвените действия.", "date": "2017.05.16", "title": " Човек е загинал при челен сблъсък на два камиона край Новачене"}
{"url": "https://trud.bg/%d0%bd%d1%8f%d0%bc%d0%b0-%d0%b7%d0%b0%d1%81%d0%b8%d0%bb%d0%b5%d0%bd%d0%be-%d0%bf%d1%80%d0%b8%d1%81%d1%8a%d1%81%d1%82%d0%b2%d0%b8%d0%b5-%d0%bd%d0%b0-%d0%ba%d0%be%d1%80%d0%b0%d0%b1%d0%b8-%d0%bd%d0%b0/", "text": "Няма засилено присъствие на кораби на НАТО в Черно море. Посещението на ескадрения миноносец „Оскар Остин“ във Варна е видимо напомняне, че ние имаме ангажимент да се борим заедно, ако се наложи. Това заяви командващият 6-и американски флот и командващ ударните сили на НАТО вицеадмирал Кристофър Грейди, който беше посрещнат с официална церемония пред щаба на ВМС във Варна.„Оскар Остин“ е на посещение в морската ни столица до 20 май. Корабът е многоцелеви разрушител и може да участва в операции, покриващи целия спектър от бойни действия на море, описа неговите възможности вицеадмирал Грейди. Той посочи, че Военноморските сили на нашите държави споделят много общи ценности, както и усърдието по поддържане на морския суверенитет.„Регионалната сигурност е споделена отговорност и аз съм благодарен, че сме партньори с българските ВМС“, посочи натовският командващ.Според контраадмирал Митко Петев при посещението на всеки кораб от НАТО в България се провеждат съвместни учения и такива има почти всеки месец.Изключително е важно за българските моряци в сложна обстановка да провеждат своите учения с висококомпетентни партньори, допълни командирът на ВМС. По време на срещата двамата са обсъдили морската сигурност, двустранно сътрудничество и участието в съвместни операции.", "date": "2017.05.16", "title": " Няма засилено присъствие на кораби на НАТО в Черно море"}
{"url": "https://trud.bg/%d0%b2-%d1%82%d1%83%d1%80%d1%86%d0%b8%d1%8f-%d0%bf%d1%80%d0%b5%d0%bc%d0%b5%d1%81%d1%82%d0%b8%d1%85%d0%b0-5-%d0%b2%d0%b5%d0%ba%d0%be%d0%b2%d0%bd%d0%b0-%d0%b3%d1%80%d0%be%d0%b1%d0%bd%d0%b8%d1%86%d0%b0/", "text": "Средновековна тюркменска гробница в Югоизточна Турция беше преместена на 2 километра от мястото, където се е издигала в последните 550 години, за да бъде спасена от наводняване заради строителството на язовир.Тежащата 1100 тона гробница на Зейнел бей, символ на района Хасанкейф в провинция Батман, както и цялата област, беше преместена наведнъж, благодарение на специална многоосова платформа, която премина по новоположен асфалт.Операцията продължи около 4 часа, но подготовката й започна преди две години, информира . Освен построяването на платформата, беше необходимо и изливането на бетонна плоча, дълбока един метър, под гробницата, която в последствие бе повдигната с хидравлични кранове и поставена върху платформата.Сега гробницата се издига на новото си място – в новия Културен парк на Хасанкейф.", "date": "2017.05.16", "title": " В Турция преместиха 5-вековна гробница (ВИДЕО)"}
{"url": "https://trud.bg/%d1%86%d1%81%d0%ba%d0%b0-%d0%bf%d0%b0%d0%b7%d0%b8-%d1%81%d0%b8%d0%bb%d0%b8-%d0%b7%d0%b0-%d0%bb%d1%83%d0%b4%d0%be%d0%b3%d0%be%d1%80%d0%b5%d1%86/", "text": "ЦСКА ще пази сили за „Лудогорец“. Двата тима се срещат в Разград в събота, а днес „червените“ играят с „Локомотив“ (Плодив) в „Борисовата градина“. Стамен Белчев, треньорът на „армейците“, призна, че ще направи рокади за двубоя с „черно-белите“. Добрата новина за наставника е, че в състава се завръща Руи Педро, който пропусна предишния мач срещу „Черно море“ (1:0) заради контузия.„Очаквам „Локомотив“ да играе затворено, съперникът има опитни футболисти – каза Белчев пред клубния сайт. – Трябва да бъдем максимално концентрирани и да продължим добрата серия. Най-вероятно ще има рокади в състава.“А дългосрочната цел на ЦСКА е класиране в групите на Шампионската лига. Това заяви главният скаут Велизар Димитров.„Преди това трябва да направим селекция, с която да преборим „Лудогорец“ – каза Димитров за телевизия „БИТ“. – Ще вземем качествени футболисти, за да съкратим изоставането и да хвърлим сериозно ръкавицата.“", "date": "2017.05.16", "title": " ЦСКА пази сили за „Лудогорец“"}
{"url": "https://trud.bg/%d0%bc%d0%b0%d0%ba%d1%80%d0%be%d0%bd-%d0%be%d0%b1%d1%8f%d0%b2%d1%8f%d0%b2%d0%b0-%d0%ba%d0%b0%d0%b1%d0%b8%d0%bd%d0%b5%d1%82%d0%b0-%d1%81%d0%b8-%d0%b2-%d1%81%d1%80%d1%8f%d0%b4%d0%b0/", "text": "Новият държавен глава на Франция Еманюел Макрон ще забави обявяването на първия си кабинет до сряда, ден по-късно от планираното, предаде АФП, като се позовава на съобщение от пресслужбата на президента.Макрон ще разкрие състава на кабинета си в сряда около 15 часа българско време.Забавянето е заради проверката на „данъчния статус“ на бъдещите министри и за възможен конфликт на интереси, се казва още в изявлението от Елисейския дворец.", "date": "2017.05.16", "title": " Макрон обявява кабинета си в сряда"}
{"url": "https://trud.bg/%d1%83%d0%b1%d0%b8%d0%b5%d1%86%d1%8a%d1%82-%d0%bd%d0%b0-%d0%bf%d0%b0%d1%81%d1%82%d0%b8%d1%80%d0%b0-%d0%be%d1%81%d1%82%d0%b0%d0%b2%d0%b0-%d0%b2-%d0%b0%d1%80%d0%b5%d1%81%d1%82%d0%b0/", "text": "Окръжният съд в Сливен задържа под стража 36-годишният Николай К. от твърдишкото с.Червенаково, обвинен за убийството на пастир в сливенското с.Скобелево – съобщиха от обвинението. Най-тежката мярка за неотклонение бе поискана от Окръжната прокуратура.Тежкото престъпление бе извършено на 11 май. Николай К., който от известно време се появил в Скобелево и също започнал работа като пастир, пребил до смърт 71-годишния овчар С.С. Убийството е било извършено умишлено, по особено мъчителен за жертвата начин. Законът предвижда наказание от 15 до 20 години затвор, доживотен затвор или доживотен затвор без право на замяна.Определението на Окръжния съд подлежи на обжалване пред Апелативния съд в Бургас.", "date": "2017.05.16", "title": " Убиецът на пастира остава в ареста"}
{"url": "https://trud.bg/%d0%bf%d0%be%d1%87%d0%b8%d0%bd%d0%b0-%d0%bf%d1%80%d0%be%d1%84-%d0%b4-%d1%80-%d0%bb%d1%8a%d1%87%d0%b5%d0%b7%d0%b0%d1%80-%d1%86%d0%be%d1%86%d0%be%d1%80%d0%ba%d0%be%d0%b2/", "text": "Пpoф. д-p Лъчeзap Цoцopĸoв, пpeдceдaтeл нa Haдзopния cъвeт нa „Acapeл-Meдeт“, е починал след тежко заболяване, научи „Труд“.Цоцорков е роден в Панагюрище на 16 октомври 1945 г. Носител е на най-високото държавно отличие – орден „Стара Планина – първа степен“, както и на приза „Мениджър на годината 2009″. Той е почетен гражданин на Панагюрище и на Стрелча. Като меценат на културата многократно е удостояван с наградата „Златен век“ от Министерството на културата.През 2016 година бизнесменът получи специалната награда на Конфедерацията на работодателите и индустриалците в България (КРИБ) за цялостен принос за развитието на икономиката.", "date": "2017.05.16", "title": " Почина проф. д-р Лъчезар Цоцорков"}
{"url": "https://trud.bg/%d1%81%d0%b2%d0%b8%d1%89%d0%be%d0%b2-%d1%81%d0%b5-%d0%b3%d0%be%d1%82%d0%b2%d0%b8-%d0%b7%d0%b0-%d1%84%d0%b5%d1%81%d1%82%d0%b8%d0%b2%d0%b0%d0%bb%d0%b0-%d0%be%d1%80%d0%b5%d0%bb-%d0%bd%d0%b0-%d0%b4/", "text": "В Свищов се готвят за XIII-ти Фестивал на античното наследство „Орел на Дунава“. В първите дни на месец юни в крайдунавския град ще се съберат над 150 реенактори от Италия, Германия, Румъния и България, за да бъдат част от тринадесетото издание на Фестивала „Орел на Дунава“. В периода 2-4 юни в античният военен лагер „Нове“ край Свищов ще се пресъздаде античната история, бит, култура и военните сблъсъци между имперски Рим и племената и народите от познатия свят (траки, даки и готи). Любителите на античността ще се насладят на богата културна програма, организирана от Община Свищов, Исторически музей – Свищов и Съвет по туризъм – Свищов.По традиция и тази година кметът на  Община Свищов ще връчи двете награди „Орел на Дунава“, които се дават за принос в опазването и принос в популяризирането на българското културно наследство.Интересна информация за Фестивала на античното наследство можете да намерите на интернет страницата: ПРОГРАМА НА ФЕСТИВАЛА:Петък, 2 Юни10:00 – 14:00 ч. – античен лагер Нове:„Антични бързи, смели, сръчни“ – Предизвикателството на античните спортни игри с участието на училища и клубове от Свищов и съседни общини;Провеждане на състезания в дисциплините от древните тракийски и гръко-римски спортни игри.17:00 – 19:00 ч. – посетителски център на античен лагер Нове:Научна конференция „Античното наследство – открития, състояние, перспективи“;Открива на изложба.19:00 – 21:00 ч. – античен лагер Нове:Церемония по откриване;Запалване на огъня на фестивала;Освещаване на знамената;Обявяване на наградените участници в конкурсите за есе и рисунка.21:00 – 21:15 ч.  – античен лагер Нове:Връчване на наградата „Орел на Дунава“ – „Принос в опазване на културно-историческото наследство“.21:30 ч. – античен лагер Нове:Рок концерт на групите Stenli Stefanov’s Project и „Балканджи“;Огнено шоу; Събота, 3 Юни09:00 – 21:00 ч. – античен лагер Нове:Римският походен лагер и варварският лагер – отворени за посетители.10:00 – 14:00 ч.  – античен лагер Нове:Сутрешно шоу: Древна походна кухня – кулинарна презентация на CHEF Петър Михалчев и учениците от ПГЛПС – Свищов;Кулинарно състезание между групите – участници;Гладиаторски битки, древна римска кухня, ритуали, занаяти.14:00 – 17:00 ч. – античен лагер Нове:Следобедни представления: демонстрации, танци, обичаи и ритуали, дегустации на различни места в крепостта Нове.18:30 – 19:00 ч. – античен лагер Нове:Връчване на наградата „Орел на Дунава“ – „Принос за популяризиране на културно-историческото наследство“.19:00 – 20:00 ч. – античен лагер Нове:Изпълнения на групите.20:00 ч. – античен лагер Нове:Голямата битка;Огнено шоу. Неделя, 4 Юни11:00 – 13:00 ч.Големият парад на Реенакторите в централната част на град Свищов;Закриване на Фестивала пред сградата на Община Свищов.", "date": "2017.05.16", "title": " Свищов се готви за фестивала „Орел на Дунава“\t\t\t"}
{"url": "https://trud.bg/%d0%bc%d1%8a%d0%b6-%d0%bf%d0%be%d1%87%d0%b8%d0%bd%d0%b0-%d1%81%d0%bb%d0%b5%d0%b4-%d0%ba%d0%b0%d1%82%d0%be-%d0%b3%d0%be-%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%b7%d0%b0-%d0%ba%d1%80/", "text": "Софийска градска прокуратура (СГП) започна досъдебно производство във връзка с възникнал инцидент около 02,15 ч. тази нощ, съобщиха от пресцентъра на държавното обвинение.В ранните часове днес пострадалият А.К. влязъл на територията на автокъща в района на бул. „Овча купел“ 63 с намерение да извърши кражба.Действията му били забелязани от свидетел, който подал сигнал в полицията.Същевременно се задействала сигнално-охранителната техника в обекта, поради което на място се отзовали и служители на охранителна фирма.При опита за задържането на А.К., той оказал съпротива, включително използвайки подръчни метални предмети.Това наложило прилагането спрямо него на помощни средства – белезници.Малко по-късно А.К. се почувствал зле и минути след това починал по неизяснени към момента причини.Към настоящия момент е извършен оглед на местопроизшествието, разпит на свидетели и са назначени съдебно-медицински експертизи.Работата по случая продължава.", "date": "2017.05.16", "title": " Мъж почина, след като го задържаха за кражба"}
{"url": "https://trud.bg/%d1%81%d1%8a%d0%b4%d1%8f%d1%82-%d0%bd%d0%b5%d0%b3%d1%80%d0%b0%d0%bc%d0%be%d1%82%d0%b5%d0%bd-%d1%80%d0%b5%d1%86%d0%b8%d0%b4%d0%b8%d0%b2%d0%b8%d1%81%d1%82-%d0%b7%d0%b0-3-%d0%b3%d1%80%d0%b0%d0%b1%d0%b5/", "text": "37-годишен неграмотен рецидивист от Генерал Тошево с богато досие ще бъде съден отново за три грабежа на мобилни телефони, извършени на автобусна спирка във Варна, съобщиха от прокуратурата.От 12 до 23 юни миналата година късно вечерта Красимир В. „дежурял“ на спирката и си подбирал жертви. Действал по един и същ начин – нападал жени, които си вадели джиесемите, за да проверят колко е часът. Грабвал плячката и бягал.Според внесения в окръжния съд обвинителен акт стойността на заграбеното е 2397 лв. Красимир В. и в момента е зад решетките, където изтърпява 5-годишна присъда за друго престъпление. Чакат го още от 5 до 15 г. затвор за грабежите, ако бъде признат за виновен.", "date": "2017.05.16", "title": " Съдят неграмотен рецидивист за 3 грабежа\t\t\t"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d0%bf%d0%b0%d0%b4%d0%b0-%d0%b8-%d1%87%d1%83%d0%bf%d0%b8-%d1%80%d0%b0%d0%ba%d0%b5%d1%82%d0%b0/", "text": "Григор Димитров отпадна още в първия кръг на турнира от сериите „Мастърс“ в Рим след загуба с 6:3, 2:6, 3:6 от Хуан Мартин дел Потро. Бесен от двойна грешка, довела до  пробив в осмия гейм на третия сет, българинът смачка ракетата си в корта, след което я натроши с ръце. Малко по-късно двуметровият аржентинец затвори мача с гръмотевичен сервис. „Григор игра по-добре от мен в първия сет, но аз бях на ниво през другите“, обяви Дел Потро след победата. Григор пък получи повече време за почивка да отпразнува подобаващо 26-ия си рожден ден вчера. Следващото участие на Димитров е на „Ролан Гарос“. В Париж обаче няма да играе победителят от първия Голям шлем за годината Роджър Федерер. Швейцарецът се надява почивката да му помогне да удължи кариерата си, а треньорът му Северин Люти обеща, че Маестрото отново ще играе на „Ролан Гарос“. Мария Шарапова пък си осигури участие поне в квалификациите на „Уимбълдън“. Тя надигра с 6:4, 6:2 Кристина Макхейл (САЩ) и ще влезе в топ 200 на ранглистата.", "date": "2017.05.16", "title": " Григор пада и чупи ракета"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%bc%d1%8a%d0%b6-%d0%bf%d1%80%d0%b5%d0%b2%d0%be%d0%b7%d0%b2%d0%b0%d0%bb-%d0%bd%d0%b5%d0%bb%d0%b5%d0%b3%d0%b0%d0%bb%d0%bd%d0%b8-%d0%bf%d1%80/", "text": "Задържан е мъж от София, превозвал четирима чужденци към българо-сръбската граница, съобщиха от пресцентъра на МВР.Снощи граничен полицейски наряд спрял за проверка преди ГКПП – Калотина лек автомобил „Ситроен“, управляван от 55-годишния В.Г. от София. В колата граничните полицаи открили четирима чужди граждани, които били без документи за самоличност.Установена е самоличността на задържаните чужденци – трима алжирци и един сириец. Изяснено е, че алжирците са с отказан статут за пребиваване в България. На тях ще им бъдат наложени принудителни административни мерки и ще бъдат отведени в специалния дом за временно настаняване на чужденци на дирекция „Миграция“ в Бусманци.Шофьорът също е задържан, колата му ще бъде конфискувана. Образувано е досъдебно производство. Работата по случая продължава под ръководството на районната прокуратура в Сливница.", "date": "2017.05.16", "title": " Задържаха мъж, превозвал нелегални преселници"}
{"url": "https://trud.bg/%d0%b1%d0%b5%d1%80%d0%b1%d0%b0%d1%82%d0%be%d0%b2-%d0%be%d0%b1%d0%b5%d1%89%d0%b0-%d0%b8%d0%b7%d0%bd%d0%b5%d0%bd%d0%b0%d0%b4%d0%b0/", "text": "Димитър Бербатов обеща голяма изненада за феновете по време на шоу мача срещу фондацията на Луиш Фиго на 14 юни. „Сега не мога да съобщя нищо повече – рече звездата. – Който дойде на стадиона, ще разбере.“Бербатов представи автомобилния концерн „Хюндай“ като основен превозвач за шоу двубоя. „Правим всичко възможно звездите да се чувстват добре в България – продължи той. – Трябва да знаеш как да подходиш към тях.“Бербатов призна, че се е чувствал носталгично на последния мач на „Уайт Харт Лейн“, където „Тотнъм“ победи „Манчестър Юнайтед“ с 2:1. „Това е краят на една ера, започва друга“, обобщи бившата звезда на двата отбора.", "date": "2017.05.16", "title": " Бербатов обеща изненада"}
{"url": "https://trud.bg/%d0%b7%d0%b0%d0%b1%d1%80%d0%b0%d0%bd%d0%b0-%d0%bd%d0%b0-%d1%80%d0%b5%d1%81%d1%82%d0%b8%d1%82%d1%83%d1%86%d0%b8%d1%8f%d1%82%d0%b0-%d0%bf%d1%80%d0%b5%d0%b4%d0%bb%d0%b0%d0%b3%d0%b0-%d1%84%d0%b0%d0%bd/", "text": "Столичният кмет Йорданка Фандъкова ще поиска да се наложи пълна забрана на реституцията в кварталите на София, съобщи самата тя пред журналисти.Фандъкова заяви, че ще постави въпроса на среща с министъра на земеделието Румен Порожанов. „Трябва да има цялостно спиране на този процес на възстановяване на земеделски земи в кварталите на София. Защото, знаете, срокът по закон е изтекъл още през 1997 г. След това е удължаван вече 20 години“, обоснова се Фандъкова. Нейното мнение е, че който е имал наистина право, отдавна е възстановил земите си, а сега реституцията създава само възможности за далавери.Повод за изказването на кмета стана последният случай, при който част от метростанция „Младост 3“ се оказва частна собственост след съмнително връщане на земеделска земя в реални граници. Фандъкова коментира, че засега случаят изглежда като пълна фалшификация на документи. Тя е изискала цялата документация от районния кмет на „Младост“ Десислава Иванчева.„От това, което виждаме, имаме основание да сезираме веднага прокуратурата. Компетентните органи ще преценят дали има престъпление“, каза още Фандъкова.", "date": "2017.05.16", "title": " Забрана на реституцията предлага Фандъкова"}
{"url": "https://trud.bg/%d0%bf%d0%b5%d0%bb%d0%b5-%d0%b2%d0%be%d0%b4%d0%b8-%d0%bd%d0%b0-%d1%80%d0%be%d0%bd%d0%b0%d0%bb%d0%b4%d0%be-%d1%81-242-%d0%b3%d0%be%d0%bb%d0%b0/", "text": "Кристиано Роналдо прави рекорд в почти всеки мач на „Реал“ (Мадрид). Същото се отнася и за почти всеки негов гол. Кавалерът на „Златната топка“ води уверено „кралете“ към титлата на Примера дивисион, която обаче ще бъде само втора за него. Срещу „Севиля“ Роналдо стигна кота 401 гола. Но португалецът е едва на десето място във вечната ранглиста на футболистите, отбелязвали повече от 400 пъти за един тим.Ето коя е десетката.10. Кристиано Роналдо („Реал“)Португалецът стана най-скъпият футболист с трансфера си от „Манчестър Юнайтед“ в „Реал“ за 96 милиона евро. Роналдо стигна до 401 гола само за 391 мача в периода 2009-2017 година. За тази година Кристиано е фаворит да спечели за пети път „Златната топка“ и да се изравни с Лео Меси.9. Джими Макгрори („Селтик“)Една от най-ярките легенди на шотландския клуб. За първи път облече фланелката през 1922 година. Макгрори вкара общо 468 гола за „Селтик“ в първенството и за купата на Шотландия. А общо в кариерата си има 550 – останалите са за „Клайдбанк“. В първия си професионален договор със „Селтик“ нападателят е получавал по пет лири седмично.8. Еузебио („Бенфика“)Черната пантера от Мозамбик има 473 гола за „Бенфика“. Седем пъти стана голмайстор №1 на Португалия. Пред стадион „Луж“ в Лисабон има статуя на Еузебио под специална стъклена рамка, която винаги е пълна с цветя. Нападателят е смятан за един от най-великите за всички времена и е сред 100-те най-добри на ХХ век.7. Лионел Меси („Барселона“)Ето този рекорд срещу големия си съперник Роналдо едва ли ще може да счупи. Меси е само на 29 години и е вкарал 504 гола за „Барса“. Най-вероятно броят драстично ще се увеличи в следващите години. Очаква се съвсем скоро Меси да подпише нов договор с „Барселона“, което означава, че няма да играе другаде.6. Уве Зеелер („Хамбургер“)Подобно на Еузебио и германската легенда има статуя пред стадиона на „Хамбургер“. Най-голямата клубна легенда отбеляза 507 гола за отбора. Зеелер отдавна не играе и със сигурност няма да издържи на конкуренцията на Меси. Когато германецът бе на терена, се твърдеше, че по-добър централен нападател в света няма. Изкара цялата си кариера в „Хамбургер“.5. Джими Джоунс („Гленавон“)Североирландецът стана десет пъти поред голмайстор на лигата в периода 1953-1962 година. Джоунс вкара 517 гола за „Гленавон“. На негово име е кръстена една от ложите на стадиона. И до ден днешен няма по-успешен голмайстор от Джими Джоунс. Странно е, че изиграва само 3 мача и вкарва 1 гол в националния отбор.4. Герд Мюлер („Байерн“)Бомбардирът на нацията игра за „Байерн“ от 1964 до 1979 година. За този период се разписа 525 пъти. Мюлер е единственият, стигнал до 40 гола в един сезон на Бундеслигата. Спечели три пъти КЕШ и четири пъти титлата с „Байерн“. Преди да бъде задминат от Роналдо, Мюлер беше и най-добрият голмайстор на европейските първенства.3. Йозеф Бицан („Славия“ Прага)„Ако имам пет шанса, ще вкарам пет гола. Ако са седем, и головете ще са седем.“ Тези две изречения най-добре описват най-големия нападател на „Славия“. За отбора си Бицан отбеляза 534 гола. Общо в кариерата си чехът има повече от 800 попадения в официални двубои. Известен е, че пробягва 100 метра за 10,8 секунди.2. Фернандо Пейротео („Спортинг“)Той подписа с „лисабонските лъвове“ през 1937 година. Игра само 12 сезона, но не отиде никъде другаде. Само през първия отбеляза 57 пъти в 30 мача. Общо головете му са 544. Благодарение на Пейротео „Спортинг“ печели пет пъти титлата в Португалия. Нападателят играе само 20 мача в националния отбор за цялото време.1. Пеле („Сантос“)Краля е единственият с над 1000 гола в кариерата си. Твърди се, че много от тях са вкарани в контроли и неофициални мачове. В неговия „Сантос“ броят им е 643 гола. И за тях има мнение, че много са съмнителни. Но Краля е крал и тронът му не се поставя под съмнение. Меси трябва много да се потруди, за да бие Пеле.", "date": "2017.05.16", "title": " Пеле води на Роналдо с 242 гола"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d1%80%d0%b0%d0%b7%d0%bf%d1%80%d0%b5%d0%b4%d0%b5%d0%bb%d0%b8-%d0%bf%d0%be-%d1%80%d0%b5%d1%81%d0%be%d1%80%d0%b8-%d0%be%d1%82%d0%b3%d0%be%d0%b2%d0%be%d1%80/", "text": "Министър-председателят Бойко Борисов разпредели между четиримата вицепремиери функциите по координация на общата политика на правителството и по взаимодействието с органи на изпълнителната власт към Министерския съвет.Заместник министър-председателят Томислав Дончев ще координира работата на министрите на регионалното развитие и благоустройството, на образованието и науката, на културата, на земеделието, храните и горите, на енергетиката, на младежта и спорта, съобщиха от правителствената информационна служба. Дончев ще осъществява взаимодействието на правителството с Държавна агенция „Електронно управление“, Националната агенция за оценяване и акредитация, Националната агенция за професионално образование и обучение, Националния статистически институт и Националния компенсационен жилищен фонд.Вицепремиерът по икономическата и демографската политика Валери Симеонов ще наблюдава дейността на министрите на труда и социалната политика, на здравеопазването, на околната среда и водите, на транспорта, информационните технологии и съобщенията, на икономиката и на туризма. Вицепремиерът ще координира работата на държавните агенции за българите в чужбина, за закрила на детето, агенцията за метрологичен и технически надзор, както и на Държавната комисия за стоковите борси и тържищата. В неговия ресор съща са Агенцията за приватизация и следприватизационен контрол, Агенцията за ядрено регулиране и Патентното ведомство.Заместник министър-председателят по обществения ред и сигурността и министър на отбраната Красимир Каракачанов ще наблюдава дейността на министъра на вътрешните работи, на Държавната комисия по сигурността на информацията, както и на държавните агенции „Архиви“ и „Държавен резерв и военновременни запаси“.В ресора на вицепремиера по правосъдната реформа и министър на външните работи Екатерина Захариева са министрите на правосъдието и за Българското председателство на Съвета на Европейския съюз 2018, както и Държавната агенция за бежанците и Центърът за превенция и противодействие на корупцията и организираната престъпност.Премиерът Борисов лично ще наблюдава дейността на министъра на финансите и държавните агенции „Разузнаване“, „Национална сигурност“ и „Технически операции“.", "date": "2017.05.16", "title": " Борисов разпредели ресорите на вицепремиерите"}
{"url": "https://trud.bg/%d0%b8%d1%81%d0%ba%d1%80%d0%b5%d0%bd-%d0%bf%d1%80%d0%b5%d0%bd%d0%b0%d1%81%d1%8f%d0%bb-%d0%bd%d0%b0%d1%80%d0%ba%d0%be%d1%82%d0%b8%d1%86%d0%b8-%d0%b7%d0%b0-1-%d0%bc%d0%b8%d0%bb%d0%b8%d0%be%d0%bd/", "text": "Искрен Якимов ще остане в ареста за постоянно. Това постанови Бургаският съд.Якимов бе арестуван на ГКПП  Малко Търново с 36 кг метаамфетамин. Стойността на наркотика е за 1. 1 млн лева. Той е бил разпределен в тайници на автомобила, с който мъжът се е опитал да напусне страната ни. Мерцедесът  му, пълен с дрога обаче веднага е бил засечен от митничарите. Задържаният е от село Йонково, община Исперих. Там живее със семейството си, с основно образование е. Има условна присъда за това, че бил хванат да кара кола без книжка, стана ясно по време на съдебното заседание за мярката му за неотклонение във вторник.", "date": "2017.05.16", "title": " Искрен, пренасял наркотици за 1 милион, остава в ареста"}
{"url": "https://trud.bg/%d0%bf%d1%80%d0%be%d0%b4%d0%b0%d0%b4%d0%be%d1%85%d0%b0-%d0%bf%d0%be%d1%80%d1%82%d1%80%d0%b5%d1%82-%d0%bd%d0%b0-%d0%bf%d0%b8%d0%ba%d0%b0%d1%81%d0%be-%d0%b7%d0%b0-45-%d0%bc%d0%bb%d0%bd-%d0%b4%d0%be/", "text": "Продадоха един от най-известните портрети на Пикасо „Седнала жена в синя рокля“ на търг в Ню Йорк за 45 милиона долара.На картината е изобразена Дора Маар – една от музите на художника, позирала за много негови портрети.Маар е фотограф, с Пикасо я запознава Пол Елюар. Седналата жена в синьо е създадена през 1939 в края на връзката им.Малко след това нацистите я конфискуват от собственика – галеристът и приятел на Пикасо Пол Розебрег, и я пращат за Германия с влак заедно с други произведения на изкуството. По пътя портретът е спасен от френската съпротива.Акцията за спиране на влака по случайност ръководи синът на Розенберг Александър. Историята става и сюжет на филм през 60-те – „Влакът“ с Бърт Ланкастър и Жана Моро.", "date": "2017.05.16", "title": " Продадоха портрет на Пикасо за 45 млн. долара"}
{"url": "https://trud.bg/%d0%bf%d1%8a%d1%80%d0%b2%d0%be%d0%ba%d0%bb%d0%b0%d1%81%d0%bd%d0%b8%d1%87%d0%ba%d0%b0-%d1%83%d0%b4%d0%b0%d1%80%d0%b8-%d1%81%d1%8a%d1%83%d1%87%d0%b5%d0%bd%d0%b8%d1%87%d0%ba%d0%b0-%d1%81-%d0%b1%d1%83/", "text": "Учителка от Бургас е била дисциплинарно уволнена след бой между две момиченца от първи клас. Децата били на занималня, но излезли да поиграят в двора на училище „Иван Вазов“ по време на междучасие. Намерили бутилка от шампанско, явно останала от изпращането на абитуриентите, и започнали да спорят чия е.Едното момиченце издърпало бутилката и ударило другото по главата. От удара детето е било наранено в областта на веждата.„Получих докладна записка за случая. Директорът на училището е уволнил дисциплинарно преподавателката за занижен контрол“, обясни пред „Труд“ Виолета Илиева, началник на МОН в Бургас.По думите й, преподавателката не била на щат, а за известно време замествала учителя – титуляр. Решението за дисциплинарното уволнение дошло, след като на следващия ден госпожата не се явила да даде повече информация за случая.", "date": "2017.05.16", "title": " Първокласничка удари съученичка с бутилка по главата"}
{"url": "https://trud.bg/%d0%bc%d0%b0%d1%80%d0%b8%d1%8f-%d0%b3%d0%b0%d0%b1%d1%80%d0%b8%d0%b5%d0%bb-%d0%b2%d1%8a%d0%b7%d0%bb%d0%be%d0%b6%d0%b5%d0%bd%d0%b8%d1%8f%d1%82-%d0%bc%d0%b8-%d1%80%d0%b5%d1%81%d0%be%d1%80-%d0%b5-%d0%b4/", "text": "Председателят на Европейската комисия Жан-Клод Юнкер  от България Мария Габриел при разговор между двамата в Европейския парламент в Страсбург.Повереният й ресор „Цифрова икономика и общество“ е свързан с прилагането на Стратегията за единен дигитален пазар, приета от Европейската комисия през май 2015 г. Ако бъде окончателно одобрена за поста, Мария Габриел следва да покаже с работата си, че развитието и прилагането на законовите мерки правят Европа по-сигурна и имаща доверие в онлайн технологиите, а гражданите и бизнесът могат да се възползват максимално от тях.„Благодаря за доверието на председателя на Европейската комисия Жан-Клод Юнкер да определи толкова важен ресор, с който е свързано бъдещето на нашите общества, бъдещето на нашите икономики, бъдещето на Европа. Независимо дали става дума за сигурност, бизнес, образование или професионална реализация, е необходимо да се възползваме в пълна степен от цифровите инструменти“, коментира Мария Габриел.Тя заяви готовност да работи за един по-свързан, но сигурен ЕС, технологично развит в полза на икономиките, защитаващ правата на гражданите и тяхната лична неприкосновеност.„С мисълта за гражданите приех номинацията на българското правителство и министър-председателя Бойко Борисов за еврокомисар от България. Обединението гради бъдещето са думите, които ще продължа да изпълвам със съдържание. Бъдеще, в което новите технологии са изцяло в услуга на нашите икономики и общества, на сигурността на европейските граждани. За мен е важно всеки гражданин да се чувства защитен, когато сърфира в интернет, пазарува онлайн, използва мобилния си телефон, изгражда бизнес. Сигурна защита и широко възползване от възможностите на дигиталния свят са ключови думи“, заяви още Мария Габриел.Предстои Европейският парламент да насрочи изслушване в ресорните комисии, след което ще се проведе гласуването в пленарна зала. Следващият етап е решение на Съвета на ЕС за назначаване на Мария Габриел за еврокомисар по цифрова икономика и общество.", "date": "2017.05.16", "title": " Мария Габриел: Възложеният ми ресор е доверие и възможност за България и Европа"}
{"url": "https://trud.bg/%d0%be%d0%b1%d1%89%d0%b8%d0%bd%d0%b8%d1%82%d0%b5-%d1%81-123-%d0%bc%d0%bb%d1%80%d0%b4-%d0%bb%d0%b2-%d0%b4%d1%8a%d0%bb%d0%b3%d0%be%d0%b2%d0%b5/", "text": "Дълговете на общините и общинските гаранции възлизат на 1,23 млрд. лв. в края на първото тримесечие на тази година. Това показват данни за финансовото състояние на българските общини в края на март, публикувани днес от Министерство на финансите. Спрямо края на 2016 година, размерът на общинския дълг и общинските гаранции намалява с 11,5 млн. лв.Около 15% от задълженията са просрочени, Става въпрос са 185,6 милиона лева. Просрочени задължения имат 137 общини, или малко над половината. 95 общини са отчели намаляване на просрочените задължения, а при 69 те са се увеличили общо с 28,8 млн. лв.Данните показват още, че към края на 1-вото тримесечие при 18% от общините приходите превишават разходите.32 броя общини, които са в процедура по финансово оздравяване към началото на 2017 г. Пак към този период министърът на финансите е съгласувал планове за финансово оздравяване на 5 общини – Перник, Белово, Тетевен, Септември и Велинград. Плановете на общините Велинград и Септември са съгласувани през месец април 2017 г., когато са предоставени и заеми за финансово оздравяване на тези общини, а на Тетевен – в края на м. март, поради което на този етап не може да се даде категорична оценка на наблюдаваните показатели и финансово състояние на тези три общини.", "date": "2017.05.16", "title": " Общините с 1,23 млрд. лв. дългове"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%b2%d0%bd%d1%83%d1%88%d0%b5%d0%bd%d0%b8%d1%8f%d1%82%d0%b0-%d0%bd%d0%b0-%d0%bb%d0%be%d0%b7%d0%b0%d0%bd-%d0%bf%d0%b0/", "text": "Прокуратурата намира за недопустими и неприемливи внушенията, които председателя на ВКС Лозан панов прави в писмото си до президента. Това се заявява в позиция на Прокуратурата, която „Труд“ получи.Ето и целия текст:ПОЗИЦИЯ НА РЪКОВОДСТВОТО НА ПРОКУРАТУРАТА НА РЕПУБЛИКА БЪЛГАРИЯПо повод писмото на председателя на Върховния касационен съд до президента на Република България, ръководството на Прокуратурата изразява следната позиция.Като не оспорваме правото на г-н Лозан Панов да отправя искания до държавни институции, включително и до държавния глава:1. Намираме за недопустими и неприемливи направените от него, в качеството на председател на Върховния касационен съд, внушения за необективна работа на Прокуратурата на Република България, а именно:-„породи (се) усещането, че дейността на прокуратурата за възбуждане на наказателно преследване и осъществяване на надзор за законност се обуславя не от предвидените основания в закона, а от лични контакти, непрозрачно влияние и корупционни практики“; – „това ще доведе до делегитимиране на една ключова държавна институция каквато е прокуратурата…“ – „..последвалите действия от страна на прокуратурата…водят до възникването на основателни съмнения в обществото за съществуване на опасност оплакалият се от злоупотреба с власт гражданин да стане обект на репресивен реваншизъм..“ – „..страната ни е заплашена от имиджова катастрофа с дългосрочни последици“ – „институционалното доверие в страната ни е пред пълен срив, а имиджът на държавата ни е на път да катастрофира“.2. Считаме, че с тези публично оповестени твърдения, председателят на ВКС съзнателно представя пред обществото цялостната дейност на прокуратурата като несъобразена със закона и повлияна от корупционни практики и внушава, че при вземане на решения по делата, колегите ни не се ръководят от закона, а безкритично изпълняват разпореждания. По този начин, председателят на Върховния касационен съд компрометира честта и достойнството на прокурорите, изразява неуважение към труда им и сериозно и целенасочено уврежда престижа на прокурорската професия.3. Оценяваме твърденията на г-н Панов като необективни и несправедливи за прокуратурата, предвид постигнатите добри резултати, признати и в констатациите на европейските партньори, че:– „прокурорите се ползват от значителна независимост при работата им конкретните дела“; – е „нараснал броят на нови следствени дела и дела, внесени в съд“ за корупционни престъпления; – са постигнати „трайни резултати“ от специализираната прокуратура; – се оценява проактивния подход на прокуратурата по „предстоящата мащабна реформа на съдебната карта“.4. Подобни твърдения с основание поставят въпроса дали председателят на ВКС би се произнесъл обективно когато правораздава по дела, образувани по актове на същата тази прокуратура, чийто действия изначално окачествява като несъобразени със закона.5. Ръководството на Прокуратурата изразява уважение към труда на всеки съдия и при никакви обстоятелства няма да си позволи такива квалификации като оценка за работата на българските съдии.Използването на подобни оценки и внушения за работата на прокуратурата като аргумент за постигане на цели, които нямат нищо общо с функциите на правораздаването и статута на председателя на върховната съдебна инстанция, е несправедливо и неетично.", "date": "2017.05.16", "title": " Прокуратурата: Внушенията на Лозан Панов са недопустими и неприемливи"}
{"url": "https://trud.bg/%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d0%b8%d0%b7%d0%b4%d0%b8%d1%80%d0%b2%d0%b0-%d0%bc%d0%bb%d0%b0%d0%b4-%d0%bc%d1%8a%d0%b6-%d0%be%d1%82-%d1%81%d0%bc%d0%be%d0%bb%d1%8f%d0%bd%d1%81/", "text": "Полицията издирва 27-годишния Димитър Здравков Семерджиев от село Кутела, община Смолян, съобщиха от пресцентъра на Областната дирекция.Димитър е висок 170 см, слаб, с къса права кестенява коса. Облечен е със сини дънки, сива блуза с дълъг ръкав и черни маратонки. Той е в неизвестност от 12.30 часа на 11 май 2017 г. След като е излязъл от дома си в село Кутела е тръгнал в неизвестна посока с лек автомобил марка „Пежо”, модел 307, комби, сив металик с регистрационен № 15 09 АХ.НДен по-късно, на 12 май,  по молба на родителите му е обявен за издирване. От полицията умоляват гражданите, които имат информация за Димитър Семерджиев да съобщят на тел.: 112 или в най-близкото районно управление на МВР.", "date": "2017.05.16", "title": " Полицията издирва млад мъж от смолянско село\t\t\t"}
{"url": "https://trud.bg/%d0%be%d1%82%d0%bc%d0%b5%d0%bd%d0%b8%d1%85%d0%b0-%d1%80%d0%b5%d0%b8%d0%bc%d1%83%d0%bd%d0%b8%d0%b7%d0%b0%d1%86%d0%b8%d1%8f%d1%82%d0%b0-%d1%81%d1%80%d0%b5%d1%89%d1%83-%d1%82%d1%83%d0%b1%d0%b5%d1%80/", "text": "Отменена е реимунизацията срещу туберкулоза. От Здравната каса съобщават, че повторното инжектиране на ваксината вече не е задължително.Директорите на районните здравноосигурителни каси вече са информирани, че се премахва задължителната реимунизация с БЦЖ ваксина, както и проба манту на децата на 17-годишна възраст.", "date": "2017.05.16", "title": " Отмениха реимунизацията срещу туберколоза"}
{"url": "https://trud.bg/%d0%b5%d0%b2%d1%80%d0%be%d0%b4%d0%b5%d0%bf%d1%83%d1%82%d0%b0%d1%82%d0%b8%d1%82%d0%b5-%d0%be%d0%b1%d1%81%d1%8a%d0%b6%d0%b4%d0%b0%d1%82-%d0%bf%d1%80%d0%b5%d0%b3%d0%be%d0%b2%d0%be%d1%80%d0%b8%d1%82%d0%b5/", "text": "В сряда сутринта евродепутатите ще обсъдят с председателя на Европейския съвет Доналд Туск, на Европейската комисия Жан-Клод Юнкер и с главния преговарящ за Брекзит Мишел Барние заключенията от последното заседанието на Европейския съвет през април. На него бяха одобрени насоките за преговори относно условията за излизане на Обединеното кралство от ЕС.Насоките, приети от Съвета, са до голяма степен в унисон с ключовите принципи и условия за одобряване на споразумението за излизане на Обединеното кралство от ЕС, които Европейският парламент прие на 5 април.В тях евродепутатите подчертават необходимостта от осигуряване на справедливо и еднакво отношение спрямо гражданите на ЕС, живеещи в Обединеното кралство, както и на британските граждани, пребиваващи в ЕС.Други ключови въпроси включват целостта на вътрешния пазар, мирния процес в Северна Ирландия и бюджетните измерения на оттеглянето на Великобритания.Всяко споразумение, постигнато в края на преговорите между ЕС и Великобритания, ще трябва да получи одобрението на Европейския парламент.", "date": "2017.05.16", "title": " Евродепутатите обсъждат преговорите за Брекзит с Туск, Юнкер и Барние"}
{"url": "https://trud.bg/22-%d0%b3%d0%be%d0%b4%d0%b8%d1%88%d0%bd%d0%b8%d1%8f%d1%82-%d0%b1%d1%80%d0%b8%d1%82%d0%b0%d0%bd%d0%b5%d1%86-%d0%ba%d0%be%d0%b9%d1%82%d0%be-%d1%83%d1%81%d0%bf%d1%8f-%d0%b4%d0%b0-%d0%b8%d0%b7%d0%bb/", "text": "Човекът, който успя да забави световната кибератака е 22-годишният британец Маркъс Хъчинс. Младият информатик се страхува за живота си, а откакто пресата разкри името му и е затрупан от предложения за нова работа. Хъчинс смята, че злосторниците може да опитат пак предприемат мащабна инфекция на компютри.Хътчинс вече е със славата на интернет герой. Той успя да попречи на развилнелия се миналия петък опасен вирус WannaCry да порази още компютри в целия свят, предаде . Младият специалист стори това като регистрира нерегистриран домейн, с който вирусът се свързвал. Признава обаче, че това е временна мярка, защото авторите на зловредния код просто могат да го променят, като напишат в него нов домейн. Британецът обяснява, че постижението му е случайност, тъй като не бил сигурен дали регистрирането на домейна изобщо ще помогне.„Компаниите за сигурност в интернет много помогнаха. Искам да кажа, че това не е работа на един човек. Аз може и да съм регистрирал домейна, но стотици хора помогнаха“, каза Маркъс Хъчинс.В момента той живее в курортно градче във Великобритания и работи за базирана в Лос Анджелис частна компания. Към него заваляха предложения за работа, но 22 годишният младеж не смята да напуска: „Моят прекрасен шеф ми подари ваканции в Лас Вегас и Лос Анджелис, така че ще пътувам вероятно следващата седмица. Ще се поразведря малко и после ще се върна на работа“.Любопитно е, че преди седем години, Хъчинс е бил отстранен за малко от училище, след като системата в учебното заведение блокирала и учителите решили, че причината е той. Маркъс изтърпял наказанието въпреки, че не бил виновен. Сега помага на британското правителство да предотврати нова вирусна атака като сътрудничи на националния център за сигурност в киберпростарнството.", "date": "2017.05.16", "title": " 22-годишният британец, който успя да излъже опасния криптовирус"}
{"url": "https://trud.bg/%d0%b8%d0%bb%d0%b8%d1%8f%d0%bd%d0%b0-%d0%b9%d0%be%d1%82%d0%be%d0%b2%d0%b0-%d0%bd%d1%8f%d0%bc%d0%b0-%d0%b4%d0%b8%d0%bb%d0%b5%d0%bc%d0%b0-%d0%b4%d0%b5%d0%bc%d0%be%d0%ba%d1%80%d0%b0%d1%86%d0%b8%d1%8f/", "text": "В борбата с тероризма не съществува дилема „демокрация или сигурност“. Усилията на държавите и международните организации трябва да са добре координирани, за да се решават въпросите на бедността и социалното изключване. Само тогава можем да разчитаме на успех. Това заяви вицепрезидентът Илияна Йотова, която откри днес международната конференция „Религия и тероризъм“, съобщиха от прессекретариата на държавния глава.По време на форума, организиран от Центъра за близкоизточни изследвания, който се провежда под патронажа на българския вицепрезидент, дипломати, професори и духовни лица от Близкия изток и България обсъдиха религиозните измерения на тероризма, борбата с радикализацията и екстремизма.В изказването си на конференцията Илияна Йотова определи тероризма като „силен и фанатичен противник, който поставя сериозни предизвикателства към системите за сигурност в света“.„В основата на голяма част от терористичните атаки стои фундаменталистката интерпретация на ислямската религия“ – подчерта Илияна Йотова и добави, че ефективните мерки изискват точна анамнеза на причините, ресурсите и инструментите за осъществяването на терористични атаки. Причините за тероризма са сложни, многостранни и преплетени и е погрешно да бъдат опростявани, добави вицепрезидентът.Основен акцент в речта на Илияна Йотова беше нарастващото значение и ролята на образованието за децата и младите хора в борбата с процесите на радикализация.„Води се битка на световете за душите на младите хора, единият в името на общочовешките ценности: мир, права, просперитет и другият, в който човешкият живот няма никакво значение. Трябва да спечелим битката за доброто, трябва да възпитаваме в любов, разбиране на различния, уважаване на ценностите“ – каза още Илияна Йотова.Според нея отпадането от училище, мизерията и маргинализацията превръщат децата в лесна плячка за екстремистите и радикалните групировки в цял свят.Прекъсването на финансовите потоци, които постъпват от разпространението на наркотици, трафика на хора, каналджийството на мигранти и бежанци и се използват за финансирането на терористични организации, беше откроено от вицепрезидента като ключов фактор в борбата с тероризма.По време на конференцията Илияна Йотова отговори на многобройни въпроси на международните експерти като сподели опита си на дългогодишен евродепутат в Комисията по вътрешна сигурност на Европейския парламент.", "date": "2017.05.16", "title": " Илияна Йотова: Няма дилема „демокрация или сигурност“ в борбата с тероризма"}
{"url": "https://trud.bg/%d1%81%d0%bf%d0%b0%d1%81%d0%b8%d1%82%d0%b5%d0%bb%d0%b8-%d1%81%d0%b5-%d0%ba%d0%b0%d1%82%d0%b5%d1%80%d0%b8%d1%85%d0%b0-%d0%b4%d0%be-3-%d1%82%d0%b8-%d0%b5%d1%82%d0%b0%d0%b6-%d0%b7%d0%b0-%d0%ba%d0%bb/", "text": "Входна врата на апартамент в град Нови пазар, Шуменско, се заключи, а ключовете на собствениците останаха отвътре. Спасителен екип от Районната служба по пожарна безопасност решил проблема, без разбиване. Спецовете се покатерили по своя стълба до третия етаж на блока на ул.“Димитър Благоев“. Имало отворен прозорец, през който влезли в апартамента и отключили. Спасителната акция се разиграла по молба на 37-годишната Севихан М. Тя позвънила за техническа помощ след 10 часа сутринта в понеделник. Не за първи път спасители съдействат на разсеяни или забързани собственици при заключен дом.", "date": "2017.05.16", "title": " Спасители се катериха до 3-ти етаж за ключове"}
{"url": "https://trud.bg/5-%d0%b4%d1%83%d1%88%d0%b8-%d1%81%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d0%bf%d1%80%d0%b8-%d0%b2%d0%b7%d1%80%d0%b8%d0%b2-%d0%b2-%d0%ba%d0%b8%d1%82%d0%b0%d0%b9/", "text": "Петима души са загинали при експлозия във фабрика за динамит в централната китайска провинция Хунан, съобщиха властите, предава Xinhua.Освен това при инцидента един човек е пострадал. В момента властите провеждат разследване за причините за взрива.", "date": "2017.05.16", "title": " 5 души са загинали при взрив в Китай\t\t\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d0%b8-%d0%bf%d0%be%d1%81%d0%bb%d0%b0%d0%bd%d0%b8%d0%ba-%d0%bc%d0%b0%d0%ba%d0%b0%d1%80%d0%be/", "text": "Министърът на туризма Николина Ангелкова и извънредният и пълномощен посланик на Руската федерация в България Анатолий Макаров обсъдиха двустранното сътрудничество в сектора, съобщиха от пресцентъра на Министерство на туризма.Пазар Русия е сред основните генериращи пазари за българската туристическа индустрия и ние работим активно за устойчивото привличане на повече туристи от федерацията, подчерта Николина Ангелкова. Тя припомни, че руските граждани заеха 4-то място в класацията на чуждестранните туристи, посетили страната ни през 2016 г. с над 580 хил. визити.Министър Ангелкова допълни, че очакванията за тази година са тези показатели да бъдат още по-добри, особено през лятото, и доказателство за това са първите статистики за годината. За периода януари–март 2017 г. близо 28 700 руски туристи са посетили България, което е около 12% повече от същия период на 2016 г., посочи Ангелкова.Николина Ангелкова увери посланик Макаров, че българското правителство полага сериозни усилия да развива инфраструктурата в курортните зони и националните туристически комплекси.Посланик Макаров подчерта, че двустранните отношения в туризма ще продължат да се развиват все така активно. Негово превъзходителство покани министър Ангелкова да участва в програмата на Седмицата на руската духовна култура и Деня на Русия в България на 9 юни, като част събитията ще се проведат в района на Варна.", "date": "2017.05.16", "title": " Министър Ангелкова и посланик Макаров обсъдиха българо-руското сътрудничество в туризма"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba%d0%b2%d0%be-%d1%80%d0%b5%d1%88%d0%b0%d0%b2%d0%b0-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d0%ba%d0%b8-%d1%81%d1%8a%d0%b2%d0%b5%d1%82/", "text": " Внася: министърът на образованието и наукатаВнася: министърът на труда и социалната политикаВнася: министърът на финанситеВнася: министърът за Българското председателство на Съвета на ЕС 2018Внася: заместник министър-председателят по правосъдната реформа и министърна външните работиВнася: заместник министър-председателятВнася: министърът на енергетикатаВнася: заместник министър-председателятВнася: министърът на туризмаВнася: министърът на образованието и наукатаВнася: министърът на образованието и наукатаВнася: министърът на финанситеВнася: министърът на финанситеВнася: заместник министър-председателят по правосъдната реформа и министърна външните работиВнася: министър-председателятВнася: министър-председателятВнася: министърът на околната среда и водитеВнасят: заместник министър-председателят по правосъдната реформа и министърна външните работизаместник министър-председателят от обществения ред и сигурносттаи министър на отбранатаВнася: министърът на здравеопазванетоВнася: министърът на финанситеВнася: министърът на труда и социалната политикаВнася: министърът на образованието и наукатаВнася: министърът на финанситеВнася: министърът на здравеопазването   ", "date": "2017.05.16", "title": " Какво ще решава Министерски съвет утре"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d0%bf%d1%80%d0%b8%d0%be%d0%b1%d1%89%d0%b8%d0%bc-%d0%be%d1%82%d0%b1%d1%80%d0%b0/", "text": "Държавният глава Румен Радев се срещна днес на „Дондуков“ 2 с представители на българската отбранителна индустрия и научно-изследователски организации по повод предстоящото домакинство на страната ни на европейска конференция, посветена на развитието на отбранителния и космически сектор в държавите членки на ЕС. Провеждането на форума беше предложено от президента Радев на срещата му с европейския комисар по вътрешен пазар, промишленост, предприемачество и малки и средни предприятия Елжбета Бенковска през месец февруари т.г.По време на конференцията се очаква да бъде представен и нов европейски фонд, който да финансира съвместни европейски проекти в изследователска и развойна дейност в сферата на информационните технологии, отбраната и изследването на космоса. Целта на конференцията е да се даде възможност на българската отбранителна индустрия да участва пълноценно в съвместната работа на бъдещите мащабни европейски отбранителни и космически проекти.„Осъществяването на тази инициатива именно в София е ясна заявка за това, че приемаме като приоритет приобщаването на българските предприятия и научни институти към укрепването на европейските отбранителни способности. Уверен съм, че България ще бъде успешен и достоен домакин на форума и активен участник във важна за бъдещето на Европейския съюз дискусия“, заяви Румен Радев по време на срещата. Държавният глава прие да бъде патрон на инициативата, която ще се състои през настоящата 2017 г.На срещата участваха членовете на инициативния комитет, който ще се заеме с организацията на форума и изпълнението на поетите от страната ни ангажименти по отношение на българското домакинство. В Комитета се включиха представители на изпълнителната власт, отбранителната индустрия, ресорни научни институти и експерти в областта на отбраната.", "date": "2017.05.16", "title": " Президентът: Трябва да приобщим отбранителната ни индустрия към европейската"}
{"url": "https://trud.bg/%d1%81%d0%b2%d0%b8%d1%89%d0%be%d0%b2%d1%81%d0%ba%d0%b8%d1%82%d0%b5-%d1%83%d1%87%d0%b5%d0%bd%d0%b8%d1%86%d0%b8-%d1%81-%d0%b8%d0%b7%d0%ba%d0%bb%d1%8e%d1%87%d0%b8%d1%82%d0%b5%d0%bb%d0%bd%d0%b0-%d0%b0/", "text": "В Детския отдел на Градска библиотека цяла седмица продължиха изявите, свързани с Националната библиотечна седмица. Гости на отдела бяха учениците от 3-ти „в“ клас на СУ „Николай Катранов“, с класен ръководител Веселина Страшимирова.Те участвуваха в щафетното четене на повестта „Доктор Охболи“ на прочутия руски писател Корней Чуковски. Проявата бе посветена на 135 години от рождението на автора, за чийто жизнен и творчески път разказа библиотекарят от Детския отдел Лилия Димитрова. Третокласниците с ентусиазъм се включиха в четенето. След това имаха възможност да разгледат новите книги в библиотеката, да си изберат някои от тях и да се регистрират като редовни читатели на отдела.Друга вълнуваща инициатива бе срещата на учениците от 1-ви „а“, 1-ви „б“ и 1-ви „в“ класове на СУ „Николай Катранов“ с поета и писателя Иван Антонов. Той разказа на децата за първите си поетични изяви още в ученическата си възраст, сподели с тях някои други интересни и забавни моменти от творческия си живот. После грабна вниманието на малчуганите, четейки им своите весели детски стихове, както и стихове, и гатанки от своя близък приятел – писателят Йордан Кушев. Накрая ученици и поет се разделиха, обещавайки си нови, интересни срещи.", "date": "2017.05.16", "title": " Свищовските ученици с изключителна активност през Националната библиотечна седмица в Свищов"}
{"url": "https://trud.bg/500-%d0%bf%d0%be%d0%bb%d0%b8%d1%86%d0%b0%d0%b8-%d0%b8%d0%b7%d0%bf%d1%80%d0%b0%d1%82%d0%b8%d1%85%d0%b0-%d1%83%d0%b1%d0%b8%d1%82-%d0%ba%d0%be%d0%bb%d0%b5%d0%b3%d0%b0/", "text": "Над 500 полицаи, сред които и главният секретар на МВР Младен Маринов и зам.-министърът на вътрешните работи Стефан Балабанов, изпратиха вчера убития при катастрофа пътен полицай Делян Палазов.36-годишният служител на реда, който е баща на две деца, загина на 13 май, когато бе прегазен от джип, шофиран от 40-годишна жена. Колегите му организираха в социалните мрежи събиране на средства за осиротялото семейство.", "date": "2017.05.16", "title": " 500 полицаи изпратиха убит колега\t\t\t"}
{"url": "https://trud.bg/%d0%bd%d0%b8%d0%bd%d0%be%d0%b2%d0%b0-%d0%b8%d1%81%d0%ba%d0%b0-%d0%bf%d0%be-%d0%b3%d0%be%d0%bb%d0%b5%d0%bc%d0%b8-%d1%81%d1%83%d0%b1%d1%81%d0%b8%d0%b4%d0%b8%d0%b8-%d0%b7%d0%b0-%d0%bf%d1%80%d0%be%d0%b8/", "text": "„Настояваме за преразпределение на субсидиите така, че по-голямата част от тях да се насочи към производителите на плодове и зеленчуци. Българското производство е чисто и качествено, но е неконкурентоспособно спрямо вносните стоки заради по-голямата субсидия на другите европейски страни“. Това каза председателят на БСП Корнелия Нинова на среща с производители на зеленчуци в пазарджишкото село Карабунар. Тя припомни, че това е предизборен ангажимент на ГЕРБ и изрази надежда поне него да изпълнят, предвид всички откази да изпълняват програмата си, съобщиха от пресцентъра на БСП.Пред тях тя обяви, че в четвъртък БСП за България внася в парламента закона за храните, с който търговските вериги се задължават да продават определен процент българско производство от съответния регион. „Този опит сме го видели в Румъния, Унгария и други европейски страни, които защитават родното си производство“, допълни Нинова. Тя припомни, че законопроекът е изготвен заедно със Съюз Произведено в България, където членуват над 1500 производители.", "date": "2017.05.16", "title": " Нинова иска по-големи субсидии за производителите на плодове и зеленчуци"}
{"url": "https://trud.bg/%d0%b7%d0%b0%d1%82%d1%8f%d0%b3%d0%b0%d1%82-%d0%b8%d0%b7%d0%b8%d1%81%d0%ba%d0%b2%d0%b0%d0%bd%d0%b8%d1%8f%d1%82%d0%b0-%d0%ba%d1%8a%d0%bc-%d0%b4%d0%be%d1%81%d1%82%d0%b0%d0%b2%d1%87%d0%b8%d1%86%d0%b8/", "text": "От този месец се въвеждат нови, по-строги изисквания при доставките на плодове, зеленчуци, мляко и млечни продукти в учебните заведения по схемата „Училищен плод“ и схема „Училищно мляко“. Това съобщиха от Държавен фонд „Земеделие“.Първичните счетоводни документи, издадени от заявителите на всяко учебно заведение, трябва да включват наименованието на доставените продукти, мярката, изразена в литри или килограми, количеството в литри или килограми, единична цена за литър или килограм, обща сума в левове.Производителите на плодове и зеленчуци са длъжни да представят сертификат за съответствие на качеството на продуктите. Завишават се и изискванията към документите, които фирмите доставчици представят, за да получат парите си. Заявителите трябва да представят и заверено копие на извлечение от банковата сметка, през която е минало плащането. Ако закупуването на продуктите е станало в брой, то се декларира с копие на фискален касов бон.Доставчиците на плодове, зеленчуци и мляко по двете схеми са длъжни да представят приложение към заявката за плащане, заверено от директора на учебното заведение. В документа следва да са описани реално направените доставки и броя на децата в учебното заведение. В приложението трябва още да са записани приемателно-предавателните протоколи, както и документ, удостоверяващ съответствието на доставеното мляко и млечни продукти с изискванията за качество.", "date": "2017.05.16", "title": " Затягат изискванията към доставчиците на плодове и млечни продукти в училищата"}
{"url": "https://trud.bg/%d0%ba%d0%be%d1%80%d0%b1%d0%b8%d0%bd-%d0%be%d0%b1%d0%b5%d1%89%d0%b0%d0%b2%d0%b0-%d0%bf%d0%be-%d0%b2%d0%b8%d1%81%d0%be%d0%ba%d0%b8-%d0%b4%d0%b0%d0%bd%d1%8a%d1%86%d0%b8-%d0%b7%d0%b0-%d0%b1%d0%be%d0%b3/", "text": "Британските лейбъристи обещават по-високи данъци за богатите, ренационализация на ключови индустрии и край на мерките за затягане на коланите, предаде АФП.Това се съдържа в предизборния манифест на левицата, обявен вчера от нейния лидер Джереми Корбин. Той нарече програмата “радикална и отговорна” и посочи, че през последните 7 години управление на консерваторите страната работи за “богатите, елитите и корпоративните интереси”.Манифестът предвижда увеличаване от 40% на 45% на данъците за годишни заплати между 80 000 паунда (94 000 евро) и 123 000 паунда, а получаващите над тази сума ще плащат 50% налог. В момента с 40% се облагат заплати между 45 000 и 150 000 паунда на година. Повишението на данъците ще засегне едва 5% от работещите, уточняват от партията и посочват, че допълнително събраните пари ще отиват за инвестиции в здравеопазването. В програмата си лейбъристите предвиждат ренационализиране на железниците, водоснабдителните компании и част от енергийния сектор. Корбин обеща и гарантиране на правата на гражданите на ЕС в кралството след Брекзит.", "date": "2017.05.16", "title": " Корбин обещава по-високи данъци за богатите и ренационализация"}
{"url": "https://trud.bg/%d0%ba%d0%b0%d1%80%d0%b0%d0%bc%d0%b0%d1%80%d0%b8%d0%bd%d0%be%d0%b2-%d0%bf%d1%80%d0%be%d1%82%d0%b8%d0%b2-%d1%82%d1%80%d0%b8%d0%b5%d0%bd%d0%b5%d1%82%d0%be-%d0%bd%d0%b0-%d1%80%d0%b5%d0%ba%d0%be%d1%80/", "text": "Световните рекорди в леката атлетика не са под заплаха, обяви президентът на българската федерация Добромир Карамаринов. Вицепрезидентът на европейската централа бе сред инициаторите на идеята за заличаване на всички постижения преди 2005 г., но сега твърди, че подобна мярка не е подходяща. „Промени трябва да има, но не мисля, че анулирането на световните рекорди ще доведе до увеличение на доверието и авторитета на леката атлетика – заяви Карамаринов. – Засега всичко това са само предложения, и то по една деликатна тема. Но аз не вярвам, че отмяна на рекордите би била крачка в правилната посока.“ Босът не смята, че въпросът изобщо ще стигне до разглеждане на конгреса на ИААФ през август. Карамаринов защити позицията на българската федерация да обжалва решението на БОК да остави без наказание Силвия Дънекова. Лекоатлетката даде положителна допинг проба на олимпийските игри в Рио, но дисциплинарната комисия на комитета не й наложи наказание. „Това решение е извън правомощията на комисията, тя няма право да оневинява – смята Карамаринов. – Ние заставаме срещу решението, а не срещу състезателя.“ Той добави, че окончателното решение по казуса с Дънекова ще бъде взето от Спортния арбитраж.", "date": "2017.05.16", "title": " Карамаринов против триенето на рекорди"}
{"url": "https://trud.bg/%d1%81%d1%8a%d0%b4-%d0%b7%d0%b0-%d1%84%d1%83%d1%82%d0%b1%d0%be%d0%bb%d0%b8%d1%81%d1%82-%d1%83%d0%b3%d0%be%d0%b2%d0%b0%d1%80%d1%8f%d0%bb-%d1%80%d0%b5%d0%b7%d1%83%d0%bb%d1%82%d0%b0%d1%82%d0%b8-%d0%be/", "text": "Бившият играч на „Локо“ (Пд) бил посредник на емисар от „Ботев“ (Враца)Районната прокуратура в Пловдив внесе обвинителен акт срещу 25-годишен мъж за уговаряне на резултата от футболна среща. Бившият играч Иван С. ще отговаря като съучастник на неустановен до момента подбудител, действал в полза на “Ботев” (Враца). Предстои Пловдивският районен съд да определи дата за делото.До 2015 година Иван С. бил активен футболен състезател и се познавал с почти всички играчи, треньори и деятели от различните формации на пловдивския “Локомотив”. Според обвинителния акт по това време му се обадил непознат мъж и му предложил да се срещнат в Пловдив, за да си говорят за футбол. Иван се съгласил. Видял се с непознат мъж, който му разяснил, че иска от него да участва в манипулиране на мачове, в които играе, както и да привлече и други свои съотборници. След като го изслушал, Иван категорично му отказал и си тръгнал.В началото на октомври 2016 г. Иван пак получил обаждане от непознатия и нова покана да се срещнат и говорят за футбол. За втори път се съгласил. Този път емисарят дошъл с придружител. Двамата настояли Иван да им намери няколко футболисти от юношеския отбор на “Локо” Пловдив до 19-годишна възраст. На 5 октомври предстоял мач на тима с “Ботев” (Враца). Непознатите поискали от Иван да предложи по 1000 евро на всеки от юношите, който се съгласи да участва в уговорения резултат. Обещали “добри пари” и на посредника. Иван се срещнал с трима футболисти от отбора на “смърфовете”, някои от които били и непълнолетни. Момчетата се оказали неподкупни, съобщили на треньора си и бил подаден сигнал в полицията. С честна игра мачът на “Локо” и “Ботев” завършил наравно – 1:1.", "date": "2017.05.16", "title": " Съд за футболист,  уговарял резултати от мачове\t\t\t"}
{"url": "https://trud.bg/%d0%bf%d1%83%d1%81%d0%ba%d0%b0%d1%82-%d1%82%d0%be%d0%bf%d0%bb%d0%b0%d1%82%d0%b0-%d0%b2%d0%be%d0%b4%d0%b0-%d0%b2-%d0%b8%d0%b7%d1%82%d0%be%d1%87%d0%bd%d0%b8%d1%82%d0%b5-%d0%ba%d0%b2%d0%b0%d1%80%d1%82/", "text": "От днес „Топлофикация София” започна да възстановява поетапно подаването на топла вода към клиентите си в източната част на столицата. Това съобщиха от пресцентъра на дружеството.Абонатите от кварталите „Дружба”- 1 и 2, „Полигона”, „Слатина”, „Гео Милев”, „Изток”, „Изгрев”, „Дианабад”, „Младост”- 1А, 2 и 3 (с изключение на блоковете, засегнати от реконструкциите на тръбопроводите) вече имат топла вода, като все още в отделни части са възможни временни колебания.Възстановяването на топлоподаването към останалите квартали от топлорайон „София Изток” ще продължи в следващите дни до пълното нормализиране на параметрите, уверяват от дружеството.От „Топлофикация София” съобщават също, че блокове в ж.к. „Младост”-3, засегнати от реконструкция на топлопроводите, няма да имат топла вода до приключване на ремонтите. Номерата им са следните: – № 324, 324А и 325 А вх.1,2,3,4; – № 303 вх. А-Б, 305 вх. А-Б, 307 вх. А-З, 308 вх. А-В, вх. 309 вх. А-В, 310 вх. А-Г, 313 вх. А-Г, 314 вх. А-Г, 316 вх. А-Б, 317 вх. А-Ж, 318 вх. А-Ж, 319 вх. А-Д, 320 вх. А-В, 321 вх. А-Д, 321-А вх. А, 321-Б вх. А, 144 СОУ „Народни будители”, 81 СОУ „Виктор Юго”, ОДЗ „Пролет”", "date": "2017.05.16", "title": " Пускат топлата вода в източните квартали на София\t\t\t"}
{"url": "https://trud.bg/%d1%81%d0%b4%d0%b2%d1%80-%d0%bf%d1%83%d1%81%d0%bd%d0%b0-%d0%ba%d0%bb%d0%b8%d0%bf-%d1%81-%d0%b0%d0%b1%d0%b8%d1%82%d1%83%d1%80%d0%b8%d0%b5%d0%bd%d1%82%d1%81%d0%ba%d0%b8-%d0%bb%d1%83%d0%b4%d0%be%d1%80/", "text": "Столичната дирекция на полицията публикува във Фейсбук зрелищна видеокомпилация от най-щурите, но и опасни, изпълнения по време на абитуриентските балове, за да изостри вниманието на ученици и родители в сезона на баловете.По време на празничните дни на месец май 2016 г. пътните полицаи са установили повече от 700 нарушения, допуснати от абитуриенти-шофьори и от водачи на автомобили, с които се превозват зрелостници или техни близки.Абитуриентските празници винаги са изпълнени с много емоции и вълнуващи преживявания. В празнично настроение човек е склонен към компромиси, но когато те са свързани с неправилно поведение на пътя, това може да доведе до пътен инцидент и наранявания, предупреждават от СДВР.От службата напомнят основните си препоръки за предотвратяване на инциденти по време на абитуриентските балове: – Спазвайте Закона за движението по пътищата – Погрижете се за своята безопасност – Не позволявайте рисковото поведение на приятели да ви постави в опасност от пътен или друг вид инцидент по време на абитуриентския бал. Най-рисковото поведение на возещите абитуриенти е свързано с управление с превишена скорост и извършване на опасни маневри с автомобили; отнемане на предимство; преминаване при червен сигнал на светофара; неправилно превозване на пътници, показващи се от прозорците и люковете на автомобилите или седнали върху рамките на вратите; возене на повече пътници от броя от местата за сядане; управление от неправоспособни водачи и/или употребили алкохол и/или наркотични вещества; подаване на неразрешени светлинни и звукови сигнали и агресивно поведение към останалите участници в движението, главно към пешеходците. Еуфорията не е оправдание за извършване на необмислени и рискови действия. – Ако ще шофирате, не пийте алкохол. – Навреме си осигурете трезвен и опитен водач на празничната кола. Изпитият алкохол подвежда към „смели” решения, а крайният резултат е нежелан. При нужда потърсете съдействие и от родителите или други близки. – Ако все още нямате шофьорска книжка, но имате известни познания, не ги демонстрирайте. Емоциите в този момент може да се окажат лош съветник. Рискът от попадане в пътен инцидент в подобна ситуация е много голям. – Бъдете внимателни и не се примирявайте с нарушенията на обществения ред, които може да застрашат и сигурността на движението по пътищата. – Винаги може да се обадите на телефон 112 и да потърсите помощ. Подсигурете се и с телефонните номера на близки, които биха се отзовали на молба за помощ. – Родители, за сигурността на своите абитуриенти предложете им истински да се забавляват на бала, а вие или друг да поеме ангажимента да шофира. Дори да са правоспособни водачи, за предпочитане е абитуриентите да не сядат зад волана, когато са в особено емоционално състояние и лесно може да допуснат грешки. Ако все пак за деня на бала или за следващите празнични дни предоставите на своя абитуриент семейния автомобил, поговорете с него за опасностите на пътя. Доброжелателно го предупредете: да не си позволява алкохол, да не кара рисково и да не се влияе от опасни спонтанни предложения за извънредни пътувания от страна на пийналата компания.", "date": "2017.05.16", "title": " СДВР пусна клип с абитуриентски лудории (ВИДЕО)"}
{"url": "https://trud.bg/%d0%b2%d0%b8%d0%bd%d1%8f%d1%82-%d1%82%d1%80%d1%8a%d0%bc%d0%bf-%d1%87%d0%b5-%d0%b8%d0%b7%d0%b4%d0%b0%d0%bb-%d1%82%d0%b0%d0%b9%d0%bd%d0%b8-%d0%bd%d0%b0-%d1%80%d1%83%d1%81%d0%b8%d1%8f-%d0%be%d0%b1/", "text": "Белият дом отрича да е назоваван разузнавателен източник или методиПрезидентът на САЩ Доналд Тръмп бе изправен вчера пред експлозивни обвинения, че издал топ тайни на руския външен министър Сергей Лавров на срещата им миналата седмица в Овалния кабинет, предаде АФП.Според анонимни източници на “Вашингтон пост” Тръмп разкрил пред Лавров и руския посланик Сергей Кисляк класифицирани данни за намерения на “Ислямска държава” (ИД). Те били получени от съюзник на САЩ и споделени без разрешението му. При разговора президентът “излязъл от сценария” и споделил за заплахата за пътнически самолети, като разкрил името на града, където е получена тази информация.Заради нея САЩ неотдавна наложиха забрана за лаптопи и друга електроника в ръчния багаж при полети от страни в Близкия изток и обмислят подобна за самолети, излетели от Европа.На срещата присъствал и съветникът по национална сигурност Ейч Ар Макмастър, който отрече президентът да е назовавал разузнавателен източник или методи. Тръмп пък написа вчера в туитър, че е имал абсолютното право и искал да сподели с Русия факти, свързани с тероризма и сигурността на полетите. Той се мотивира с хуманитарни причини и желание Русия да засили борбата срещу ИД и тероризма.Въпреки тези уверения представители на разузнавателната общност изразиха сериозни опасения от “безотговорността” на Тръмп, а председателят на Камарата на представителите – републиканецът Пол Райън, настоя за пълни обяснения на фактите от администрацията", "date": "2017.05.16", "title": " Винят Тръмп,  че издал тайни на Русия (ОБЗОР)"}
{"url": "https://trud.bg/%d0%ba%d0%b0%d0%bd%d0%b4%d0%b8%d0%b4%d0%b0%d1%82-%d0%bd%d0%b0-%d1%81%d1%81%d0%b1-%d0%b7%d0%b0-%d0%ba%d0%b0%d0%b4%d1%80%d0%be%d0%b2%d0%b8%d0%ba-%d0%bd%d0%b0-%d1%82%d0%b5%d0%bc%d0%b8%d0%b4%d0%b0-%d0%b0/", "text": "Два милиона от държавния бюджет за 2016 г. са отишли за изплащане на обезщетения за бавно правосъдие. За първото тримесечие на тази година сумата е почти 200 000 лв. В тези суми не влизат санкциите, които България продължава да търпи по осъдителни решения на Европейския съд за правата на човека в Страсбург.Рецидивистът магистратВ края на 2016 г. Инспекторатът към Висшия съдебен съвет откри рецидив в поведението на емблематичен магистрат – любимата на олигархичното задкулисие съдийка Мирослава Тодорова. Независимо че веднъж вече бе наказана заради мудно разглеждане на дела и изписване на мотиви, проверката на Тодорова откри забавяне по цели 229 дела, като по едно от тях бе констатирано отклонение в сроковете в размер на 2 години и 3 месеца.Констатациите на ИВСС дадоха повод на върхушката на политизирания Съюз на съдиите в България, чийто неформален ментор е Тодорова, да спретне поредното активно мероприятие под формата на протест пред Висшия съдебен съвет. Макар формално протестът да бе организиран от абдикиралия след множество скандали председател на Софийския районен съд Методи Лалов. Както се и очакваше, театрално хвърлената от Лалов оставка имаше за цел единствено подготовката по издигането му за член на новия състав на ВСС от квотата на съдиите. Но тъй като не се намери никой, който да номинира Лалов, съдията се самономинира.Кандидат на „Агнешките главички“ за председател на ВАС Калин Калпакчиев е представителят на Съюза на съдиите в България в настоящия ВСС. Почти няма заседание, в което магистратът да не е бил причина за скандали, които в крайна сметка уронват престижа на правосъдната система. Като действията на Калпакчиев са предварително синхронизирани с провалени политици, поръчкови „журналисти“ от медиите на подсъдими и обвиняеми олигарси, както и с още неколцина членове на ВСС.След почти 5-годишна подривна дейност време е Калпакчиев да бъде овъзмезден. Вече стана обществено достояние, че олигархичните кукловоди възнамеряват да опитат да превземат и Върховния административен съд през номинирането на Калпакчиев за негов председател. Ако този план сработи, олигархията ще разполага с директен контрол върху всички ключови съдебни инстанции, след като държи Софийския градски съд и Върховния касационен съд през Калоян Топалов и Лозан Панов. С Калпакчиев – председател на ВАС, олигарсите от кръга „Агнешките главички“ ще имат и последната дума за почти всяко решение на изпълнителната, а и на останалите власти, които подлежат на административен контрол.Защо всички тези факти и взаимовръзки са важни? Защото олигархията чрез контролирания от нея Съюз на съдиите в България и чрез собствените си медии бухалки в оставащия един месец ще направи всичко възможно, за да прокара няколко от кандидатите си за членове на новия Висш съдебен съвет. Макар формално ССБ да не участва със свои представители в предстоящия в средата на юни пряк избор на шестимата съдии в квотата на ВСС, има няколко номинации, за чието избиране се работи задкулисно. Моделът „Калпакчиев“ трябва да се възпроизведе и дори разрасне в мандата на следващото „правителство“ на Темида.Първо агитацията, после правосъдиетоИ без да е отговорила публично защо все не съумява да разглежда делата си в срок, несъмнено една от причините за породения от съдия Мирослава Тодорова рецидив е прекомерната й ангажираност, демонстративна и повече скрита, с кадруване в съдебната система. Няма как да си съдия, който спазва сроковете в НПК, и същевременно да имаш време да фабрикуваш непрекъснато (полу)политически декларации или да търсиш механизми, с които да влияеш върху едно или друго решение на висшия кадрови орган на съдебната система. Точно заради това много правилно при определянето на правилата за провеждане на избори за членове на ВСС от съдиите, прокурорите и следователите настоящите кадровици приеха решение, с което задължиха кандидатите да провеждат срещи с избиратели в сградите на съдебната власт, но извън установеното за съдебния орган работно време. Решение, което никак не се хареса именно на задкулисно издигнатите кандидати на ССБ, които са свикнали вместо да решават делата си в срок, да се занимават с планиране на поредните брътвежи в системата.Очевидно познаващи мисленето на част от гилдията, ВСС дори даде право на кандидатите да излизат в отпуск по време на кампанията. Не е известно някой от 27-те (само)номинирани за членове на съдийската колегия да се е възползвал от тази опция.Един от „скритите“ кандидати на ССБ за новия ВССВъпреки че не е изрично забранено, но определено не би следвало да се разглежда като еталон за етично поведение, пример дава активността на един от „скритите“ кандидати на ССБ в избора на нов ВСС, която той развива в социалните медии… в работно време. Засега няма данни съдията от Софийския градски съд Емил Дечев да е в платен или неплатен отпуск, а прави впечатление, че в рамките на работното време на магистратите в делнични дни той активно агитира колегите си да го подкрепят в предстоящите преки избори.Нещо повече – на 26 април (сряда) в 10,50 ч Емил Дечев анонсира, че заради ограниченията за срещи с магистрати в работно време ще ползва профиласи във фейсбук за агитация. На 5 май (петък) отново в работно време – в 9,53, после в 9,57 и в 10,14 ч може да прочетем коментари на съдия Дечев, посветени на кампанията му, както на неговия профил, така и в специално създадената за кампанията фейсбук група. Агитацията продължава и на 11 май (четвъртък) в 14,06 ч. Оказва се обаче, че по това време Емил Дечев дори не е в България, а на обмяна на опит в Аликанте, Испания.Близостта на Емил Дечев до върхушката на ССБ е известна на магистратите от Софийския районен съд, както и на тези от Градския съд. Дечев неведнъж е изразявал – и в медиите – тезите на политизираната и зависима от олигархията организация. А концепцията му на кандидат за член на ВСС го представя като аватар на сегашното протеже на олигархичния кръг „Агнешките главички“ във ВСС – Калин Калпакчиев. Забележително, но се оказва, че свързаните със ССБ магистрати освен общи виждания за ограничаване на прокурорската независимост за сметка на съдийската недосегаемост, както и еднакви политически пристрастия, имат нещо друго, което ги свързва – привързаността към бавните темпове на работа. И няма как да е друго, нали съдията рецидивист по забавени дела Мирослава Тодорова все пак е ментор на ССБ. Агитиращият в работно време кандидат за кадровик не е изключение. Поне това показват данните от доклад на Инспектората към Висшия съдебен съвет, в който са обобщени резултатите от комплексна проверка на СГС за периода 1 януари 2012 – 30 юни 2014 г. Най-малко свършени дела месечно имат съдиите Владимира Янева – 1,3 бр., Весислава Иванова – 13,4 бр., Емил Дечев – 14,4 бр. В този период Янева е председател на СГС, което обяснява, че тя е разглеждала най-малко дела. Днес Янева е вън от съдебната система, докато съдиите Весислава Иванова и Емил Дечев участват в почти всяко „активно мероприятие“ във войната на олигархията за овладяване на правосъдната власт.А делата си отлежаватИВСС констатира още, че в периода 2012-2013 г. съдия Емил Дечев е имал 5 дела, по които мотивите са изготвени в срок до 2 години, а мотивите по други 18 дела са били изготвени в срок до 1 година. Проверката на ИВСС на 16-и въззивен състав на СГС, който Емил Дечев ръководи, констатира забавяне на насрочването по редица дела, като при част от тях, то е с по два и четири месеца.Изборите за следващ ВСС ще преминат; дали Емил Дечев ще успее да наследи Калин Калпакчиев, едва ли има значение за хилядите българи, които с години, а понякога и с десетилетия, чакат разглеждането на делата им и все живеят с надеждата, че ще дочакат справедливост. Със сигурност нито един гражданин не би бил доволен, ако знае, че част от кандидатите за членове на Висшия съдебен съвет агитират във фейсбук, докато трябва да правораздават.Какъв пример дава Дечев и на колегите си, от които очаква подкрепа. Или това е знак, че като член на ВСС, ще проявява толерантност към тези, които вместо да решават делата си, предпочитат да се занимават с неприсъща „гражданска“ и „обществена“ дейност, разбирай с политически конспирации и кадруване в Темида.Нищо от това няма значение за обикновените българи, нито това е „съдебна реформа“, още по-малко румънски модел на правосъдие или балкански такъв. Дали Дечев ще е новият Калпакчиев и още колко като него ще бъдат прокарани в новия ВСС – това има значение само за задкулисните олигарси, които чрез подобни магистрати,живеят с чувството на недосегаемост и могат да си позволят с лекота да контролират лабилния съдия №1.", "date": "2017.05.16", "title": " Кандидат на ССБ за кадровик на Темида агитира, вместо да правораздава\t\t\t"}
{"url": "https://trud.bg/%d1%85%d0%b0%d0%ba%d0%b5%d1%80%d0%b8-%d0%bf%d1%83%d1%81%d0%bd%d0%b0%d0%bb%d0%b8-%d0%bd%d0%be%d0%b2-%d0%b2%d0%b8%d1%80%d1%83%d1%81-%d0%ba%d1%80%d0%b0%d0%b4%d0%b5%d0%bd-%d0%be%d1%82-%d0%b0%d0%bc%d0%b5/", "text": "Хакери са пуснали в интернет втори вирус, откраднат от американските спецслужби, който може да бъде използван за атаки срещу компютри, използващи операционната система Windows, съобщава в. „Файненшъл таймс”.„Инструментът за хакерски операции, разработен от Агенцията за национална сигурност на САЩ, и наречен EsteemAudit („Естиймодит“), е бил променен и сега може да се използва за престъпни цели”, пише вестникът като се позовава на анализатори по сигурност. Изданието съобщава още, че „тайното кибероръжие е било пуснато в т.нар. тъмен сегмент на интернет, след като вирусът WannaCry атакувал на 12 май компютри по целия свят, показал голяма ефикасност.„Точно както и в случая с „Итърнъл блу” (ETERNALBLUE), програмата, която е в основата на WannaCry, EsteemAudit се възползва от уязвимостта на старите версии на операционната система „Уиндоус” на компанията „Майкрософт” до такава степен, че намиращите се в мрежата компютри да си взаимодействат”, пише в материала.Източник: ", "date": "2017.05.16", "title": " Хакери пуснали нов вирус, краден от американските спецслужби"}
{"url": "https://trud.bg/%d0%bc%d1%8a%d0%b6-%d1%81%d0%ba%d0%be%d1%87%d0%b8-%d0%be%d1%82-%d0%b1%d0%b0%d0%bb%d0%ba%d0%be%d0%bd-%d0%b6%d0%b5%d0%bd%d0%b0-%d1%81%d0%b5-%d0%be%d0%b1%d0%b5%d1%81%d0%b8/", "text": "Двама души посегнаха на живота си в Шуменско във вторник. Жена на 69 г. се обеси в селскостопанска постройка към къщата си в село Вехтово. Роднини я открили към 15 часа следобяд. Неизвестни са причините за фаталния избор, Ц.М. останала вдовица миналата година, разказаха съселяни.Минути след 18 часа мъж на 52 г. скочи от шестия етаж на жилищен блок на ул. „Света гора“ 4 в Шумен. Според съседи, И.И. страдал от психиатрично заболяване и преди седмица излязъл от болницата. Живеел сам. На мястото веднага е извикана спешна помощ, но падането е било фатално. Мястото е точно срещу двора на училище.Според запознати, напоследък мъжът не бил добре, тропал по вратите на апартаментите, плашел децата. Срещу него била подадена жалба в полицията. Имало опит да бъде настанен в здравно заведение, но от там не счели, че е нужно.", "date": "2017.05.16", "title": " Мъж скочи от балкон, жена се обеси"}
{"url": "https://trud.bg/%d1%80%d1%8a%d1%81%d1%82%d1%8a%d1%82-%d0%bd%d0%b0-%d0%b4%d0%be%d1%85%d0%be%d0%b4%d0%b8%d1%82%d0%b5-%d0%b8%d0%b7%d0%bf%d1%80%d0%b5%d0%b2%d0%b0%d1%80%d0%b2%d0%b0-%d1%80%d0%b0%d0%b7%d1%85%d0%be%d0%b4/", "text": "Пенсиите крепят семейния бюджет Ядем повече яйца и кисело млякоДоходите на българите растат повече от разходите им, показват данни на Националния статистически институт за първото тримесечие на годината. Доходът на едно лице от домакинство в България се увеличава с 3,5% на годишна база и достига 1281 лв., а разходите растат с 2,1% до 1133 лв. в сравнение със същия период на 2016 г.Домакинство образуват две или повече лица, които живеят в едно жилище или в част от жилище, хранят се заедно и имат общ бюджет, независимо дали имат роднински връзки помежду си, обясняват от НСИ. От статистиката става ясно, че пенсиите крепят семейния бюджет. В структурата на общия доход у нас най-висок относителен дял e този от работна заплата (55,5%), следван от парите от пенсии (29,1%), от самостоятелна заетост (5,6%) и от социални обезщетения и помощи (3,2%).Спрямо първото тримесечие на 2016 г. относителният дял на дохода от работна заплата намалява с 1,6%, а доходът от пенсии нараства с 2,6%.НСИ отчита, че най-много пари харчим за храна (30,5%). След тях се нареждат разходите за жилище (20,1%), данъци и социални осигуровки (13,4%) и разходите за транспорт и съобщения (11,0%).Потреблението на основни хранителни продукти средно на лице от домакинство през първото тримесечие на 2017 г. не се променя съществено спрямо миналата година. Увеличава се потреблението на яйца – от 33 на 34 бр., и на кисело мляко – от 6,2 на 6,4 килограма.По-съществено намалява потреблението на зеленчуци – от 10,4 на 9,1 кг, на плодове – от 10,4 на 9,9 кг, и на прясно мляко – от 4,7 на 4,2 литра.", "date": "2017.05.16", "title": " Ръстът на доходите  изпреварва разходите"}
{"url": "https://trud.bg/%d0%b5%d0%ba-%d0%bf%d0%be%d1%81%d1%82%d0%b0%d0%b2%d0%b8-%d1%83%d0%bb%d1%82%d0%b8%d0%bc%d0%b0%d1%82%d1%83%d0%bc-%d0%bd%d0%b0-%d0%bf%d0%be%d0%bb%d1%88%d0%b0-%d0%b8-%d1%83%d0%bd%d0%b3%d0%b0%d1%80%d0%b8/", "text": "Европейският съюз даде на Полша и Унгария срок до юни да започнат да приемат своята част от мигрантите от Италия и Гърция или ще рискуват да им бъдат наложени санкции.„Призовавам Полша и Унгария, които не са приели нито един човек, да започнат да го правят сега“, заяви еврокомисарят по миграцията Димитрис Аврамопулос, цитиран от AFP.„Ако не бъдат предприети никакви действия преди следващия доклад на ЕК през юни, комисията няма да се поколебае да се възползва от правомощията си според договорите и да започне процедури за нарушения“, допълни Аврамопулос.", "date": "2017.05.16", "title": " ЕК постави ултиматум на Полша и Унгария да приемат своята част от преселниците"}
{"url": "https://trud.bg/%d1%81%d0%bc%d0%b5%d0%bb-%d0%b1%d0%b5%d0%bd%d0%b7%d0%b8%d0%bd%d0%b4%d0%b6%d0%b8%d1%8f-%d0%b0%d1%80%d0%b5%d1%81%d1%82%d1%83%d0%b2%d0%b0-%d0%bc%d0%b0%d1%81%d0%ba%d0%b8%d1%80%d0%b0%d0%bd-%d0%b3%d1%80/", "text": "Пишман бандитът бил въоръжен с револверСмел служител в бензиностанция обезвреди маскиран бандит и го задържа до идването на полицията. Екшънът се разиграл малко след полунощ в понеделник в района на 37-и километър на магистрала “Хемус”, съобщиха от ОДМВР-София.Полицаи от Ботевград били вдигнати на крак след сигнал за опит за въоръжен грабеж. Според обаждането в бензиностанцията нахлул маскиран мъж, който бил въоръжен с револвер.Гангстерът насочил оръжието срещу  продавача и му заповядал да даде всичките пари от касата. Служителят обаче не се уплашил и се нахвърлил върху нападателя. Обезвредил го и го задържал.Пристигналите полицаи установили, че грабителят е 25-годишният И. Д. от Ботевград. Той бил криминално проявен и имал присъди зад гърба си, казаха от ОДМВР.Пишман гангстерът е с повдигнато обвинение за грабеж.С постановление на наблюдаващ прокурор му е наложена мярка за неотклонение “задържане под стража” за срок до 72 часа.", "date": "2017.05.16", "title": " Смел бензинджия арестува маскиран грабител (ОБЗОР)"}
{"url": "https://trud.bg/%d0%b4%d0%b0%d0%bd%d1%8a%d1%87%d0%bd%d0%b0-%d1%81%d0%b2%d0%be%d0%b1%d0%be%d0%b4%d0%b0-%d0%be%d1%82-%d0%b4%d0%bd%d0%b5%d1%81/", "text": "Днешният 16-ти май е деня на данъчна свобода, в който образно казано спираме да работим за държавата и започваме да работим за себе си. От Института за пазарна икономика са изчислили, че на ден българите произвеждат по 261 млн. лв. или това означава, че за напълването на хазната са били нужни 136 дни при заложен бюджет от над 35 милиарда лева.Цели 34 дни сме работили през 2017 г., за да попълним приходите от ДДС. За здравни и социални осигуровки ни е нужен един пълен месец, информира . За да си платим акцизите – малко над 19 дни, за подоходните данъци – 12 дни, а за корпоративните близо 8 дни. Други 8 дни ще отделим само, за да платим държавните и общински такси.През последните години се наблюдава устойчива тенденция Денят за данъчна свобода да идва все по-късно, което означава, че у нас нараства данъчната тежест, обясняват анализатори.„Осигурителната тежест бе увеличена през тази година с 1% за вноска за пенсии, което казано по-просто означава всеки работещ българин отново да си купи втора годишна винетка за лека кола“, коментира Георги Ганев, анализатор в Института за пазарна икономика.", "date": "2017.05.16", "title": " Данъчна свобода от днес\t\t\t"}
{"url": "https://trud.bg/%d0%b7%d0%b0%d0%bb%d0%be%d0%b2%d0%b8%d1%85%d0%b0-5174-%d0%ba%d1%83%d1%82%d0%b8%d0%b8-%d1%81-%d0%bd%d0%b5%d0%b4%d0%b5%d0%ba%d0%bb%d0%b0%d1%80%d0%b8%d1%80%d0%b0%d0%bd%d0%b8-%d1%86%d0%b8%d0%b3%d0%b0/", "text": "Гранични полицаи от Кюстендил намериха и иззеха укрити 5174 кутии цигари с македонски бандерол. Задържан е и мъж от София, превозвал четирима чужденци към българо-сръбската граница, съобщиха от МВР.Снощи граничен полицейски наряд спрял за проверка преди ГКПП – Калотина лек автомобил „Ситроен“, управляван от 55 –годишния В.Г. от София. В колата граничните полицаи открили четирима чужди граждани, които били без документи за самоличност – трима алжирци и един сириец. Изяснено е, че алжирците са с отказан статут за пребиваване в България. На тях ще им бъдат наложени принудителни административни мерки и ще бъдат отведени в специалния дом за временно настаняване на чужденци на дирекция „Миграция“ в Бусманци.Шофьорът също е задържан, колата му ще бъде конфискувана. Образувано е досъдебно производство. Работата по случая продължава под ръководството на районната прокуратура в Сливница.На ГКПП-Гюешево, по искане на служители от Гранична полиция, е извършена съвместна щателна проверка на влизащия в страната лек автомобил ,,БМВ” с македонска регистрация, с водач македонски гражданин. Под стелката в багажното отделение и под стелките пред задната и предни седалки на автомобила са открити недекларирани 5174 кутии цигари от различни марки с македонски акцизен бандерол. Македонският гражданин е задържан, по случая е образувано досъдебно производство.", "date": "2017.05.16", "title": " Заловиха 5174 кутии с недекларирани цигари в македонско БМВ-е"}
{"url": "https://trud.bg/%d0%be%d1%84%d0%b5%d1%80%d1%82%d0%b8%d1%82%d0%b5-%d0%b7%d0%b0-%d0%b8%d0%b7%d1%82%d1%80%d0%b5%d0%b1%d0%b8%d1%82%d0%b5%d0%bb%d0%b8-%d0%bd%d0%b0-%d0%bf%d0%be%d0%bf%d1%80%d0%b0%d0%b2%d0%b8%d1%82%d0%b5/", "text": "Правителството на Бойко Борисов връща на поправителен офертите за нови изтребители. Комисия ще преразгледа офертите и ще вземе решение според възможностите, които има българската държава. Това заяви военният министър Красимир Каракачанов по време на посещението си в 68-а бригада “Специални сили” в Пловдив.“Смятам, че доста прибързано служебното правителство внесе доклада в Министерския съвет, при положение че знаеше, че няма да има време да го разгледа”, каза Каракачанов. Каракачанов бе категоричен, че когато става въпрос за 1,5 млрд. лв., обществото не би простило на правителството, ако направи грешка.“Говорим за реална преценка, а не за трикове и смяна на експертизата”, поясни още той. Каракачанов се обяви и за значително увеличение на войнишките заплати. Военнослужещите трябва да получават достойно заплащане, от порядъка поне на 1000 лева, а не както в момента един редник да взема по 608 лева.“Българското общество трябва да разбере, че армията не е институция само за паради. Армията е призвана да защитава териториалната цялост и суверенитет на България и живота на българските граждани”, заяви Каракачанов.Той увери, че 68-а бригада “Специални сили” ще получи 3 милиона лева за ремонт на сградния фонд, обещани от премиера Бойко Борисов в предишния мандат.", "date": "2017.05.16", "title": " Офертите за изтребители на поправителен"}
{"url": "https://trud.bg/%d1%80%d0%b0%d0%b9%d0%ba%d0%be%d0%b2-%d0%bd%d0%b0-%d0%b7%d0%b0%d1%82%d0%be%d1%87%d0%b5%d0%bd%d0%b8%d0%b5-%d0%bf%d1%80%d0%b8-%d1%8e%d0%bd%d0%be%d1%88%d0%b8%d1%82%d0%b5/", "text": "Ръководството на елитния холандски футболен клуб „Рода“ обяви, че отстранява от представителния отбор до края на сезона българското крило Симеон Райков и гръцкия нападател Танасис Папазоглу. Двамата ще тренират с юношите, а причината за решението на клубната управа не се съобщава.„Българинът не е доволен от статута си на резерва – твърди обаче холандският журналист Геерт-Ян Якобс. – Райков е един от деветте нови в тима, но недоволства от това, че е изиграл едва 50 минути. Играчът е повдигнал този въпрос пред треньорското ръководство и изглежда, че това е отговорът от страна на „Рода“.“29-годишният българин премина в тима от Керкраде в края на януари със свободен трансфер от „Локомотив“ (Пловдив). За 4 месеца Райков записа 50 игрови минути в два мача. В последния двубой от редовния сезон на „жълто-черните“ в неделя при загубата с 0:3 от „Витес“ българинът остана резерва.Именно поражението в Арнем прати „Рода“ на предпоследното място в класирането и отборът ще трябва да играе бараж за оставане в елита срещу НЕК (Ниймеген). Райков има договор с холандците до лятото на 2018 година.", "date": "2017.05.16", "title": " Райков на заточение при юношите"}
{"url": "https://trud.bg/%d1%85%d0%b2%d0%b0%d0%bd%d0%b0%d1%85%d0%b0-%d0%bf%d0%be%d1%81%d1%80%d0%b5%d0%b4%d0%bd%d0%b8%d1%86%d0%b8%d1%82%d0%b5-%d0%ba%d0%be%d0%b8%d1%82%d0%be-%d0%bf%d1%80%d0%b5%d0%b4%d0%b0%d0%b2%d0%b0%d0%bb/", "text": "Окръжна прокуратура-Пловдив наблюдава две досъдебни производства за подкупи, давани на хабилитирани преподаватели от Университета по хранителни технологии (УХТ) във връзка с провеждани изпити в учебното заведение.  двама преподаватели от ВУЗ-а са арестувани по подозрение за корупция. Сега от държавното обвинение, съобщиха, че по случая са задържани и двама посредници, които помагали на професорите в схемата.По едното дело са повдигнати обвинения на професор С.В., на 66 г., за това, че е поискал дар – пари в размер на 600 лева, за да постави положителна оценка върху две изпитни работи на студент, с които да удостовери успешно положени изпити по учебните предмети – „Механика“, 2 част и „Съпротивление на материалите“, без да са проведени такива изпити.По случая към наказателна отговорност са привлечени в качеството на помагачи и други две лица – Д.Д., на 38 г., и П.К., на 61 г., по отношение на които са повдигнати обвинения с горепосочената правна квалификация. Единият от посредниците е с мярка за неотклонение „подписка“, а другият помагач, както и професор С.В. са задържани за срок от 72 часа с постановление на наблюдаващия прокурор.По второто дело са повдигнати обвинения на професор Н.Б., на 59 г., за това, че е поискал дар – пари в размер на 600 лева, за да постави положителна оценка върху изпитни задачи и техните решения на двама студенти, с които да удостовери успешно положени изпити на лицата по учебната дисциплина – „Теоретична електротехника“, 1 част. По случая към наказателна отговорност е привлечен в качеството на помагач Д.Д., на 61 г., по отношение, на който е повдигнато обвинение с горепосочената правна квалификация. Професор Н.Б. е задържан за срок от 72 часа с постановление на наблюдаващия прокурор.За престъплението по чл.301 ал. 1 от Наказателния кодекс законът предвижда наказание „лишаване от свобода“ до 6 години и глоба до 5 000 лева.", "date": "2017.05.16", "title": " Хванаха посредниците, които предавали парите на пловдивските професори"}
{"url": "https://trud.bg/%d0%bc%d0%b0%d0%bd%d0%be%d0%bb%d0%be%d0%b2%d0%b0-%d0%b8%d1%81%d0%ba%d0%b0-%d1%81%d0%b5%d0%ba%d1%81%d1%83%d0%b0%d0%bb%d0%bd%d0%be-%d0%be%d0%b1%d1%80%d0%b0%d0%b7%d0%be%d0%b2%d0%b0%d0%bd%d0%b8%d0%b5/", "text": "Омбудсманът Мая Манолова поиска от новия министър на образованието Красимир Вълчев въвеждането в учебната програма на задължително сексуално образование.Това стана на международен форум за сексуалното образование на децата като мярка срещу насилието над тях, на който София е домакин.Според данни на УНИЦЕФ децата искат сексуално образование, съобразено с възрастта им. България е на първо място по ранно начало на сексуален живот сред деца под 15 години.29% от учениците споделят, че са имали сексуален контакт на 13 години и по-рано. Според Световната здравна организация децата в България имат рисково сексуално поведение.“Само за първите 3 месеца на тази година са извършени 531 аборта на момичета под 19 години. У нас феноменът “деца раждат деца” продължава”, заяви Манолова.Тя отчете, че 6031 деца са родени от малолетни и непълнолетни майки през 2016 г.По думите на омбудсмана това не само ограбва детството им, но ги обрича на бедност и социално изключване.", "date": "2017.05.16", "title": " Манолова иска сексуално образование в клас\t\t\t"}
{"url": "https://trud.bg/%d1%85%d0%b0%d0%ba%d0%b5%d1%80%d0%b8-%d0%be%d1%82%d0%ba%d1%80%d0%b0%d0%b4%d0%bd%d0%b0%d0%bb%d0%b8-%d0%bd%d0%be%d0%b2%d0%b8%d1%82%d0%b5-%d0%ba%d0%b0%d1%80%d0%b8%d0%b1%d1%81%d0%ba%d0%b8-%d0%bf/", "text": "Филмовата компания “Уолт Дисни” съобщи, че хакери са откраднали нов филм на студиото и заплашват да го публикуват онлайн, ако не им бъде платен откуп – пореден случай на изнудване след мащабната атака с вируса WannaCry, предаде Би Би Си.Шефът на “Дисни” Боб Айгър не уточни името на задигнатата лента, но според специализирания сайт “Дедлайн” става въпрос за петата част от касовата поредица “Карибски пирати”, чиято премиера в САЩ е на 26 май. Айгър подчерта, че компанията отказва да плати искания “огромен откуп” в биткойни. Хакерите заплашили, че първо ще пуснат онлайн 5 минути от филма, а след това ще последват откъси от по 20 минути.Междувременно експерти по компютърна сигурност, които разследват мащабната хакерска атака, предизвикала хаос в целия свят, съобщиха, че са попаднали на “севернокорейска следа”. Специалист от “Гугъл” разкрил в кода на вируса WannaCry сходства с друг киберудар, приписван на групировката “Лазарус”, която вероятно действа от Китай в интерес на Пхенян. Смята се, че именно тя стои зад атака срещу “Сони пикчърс” заради филма “Интервюто”, който се подиграва с КНДР. Въпреки тези подозрения Европол предупреди, че е твърде рано да се каже кой стои зад атаката, при която бяха кодирани файлове на компютри в 150 държави с цел получаване на откуп.Том Босърт, съветник по вътрешна и киберсигурност в Белия дом, съобщи, че броят на заразените компютри е достигнал 300 000, а платените откупи са близо $70 000 в биткойни.Експерти предупредиха за опасност от нови атаки, тъй като хакерите разполагали с нов зловреден софтуер – EsteemAudit, също откраднат от US Агенцията за национална сигурност.", "date": "2017.05.16", "title": " Хакери откраднали  новите „Карибски пирати“ (ИНФОГРАФИКА НА КИБЕРАТАКАТА)\t\t\t"}
{"url": "https://trud.bg/%d0%b1%d0%b0%d0%bd-%d0%bf%d1%80%d0%be%d0%b1%d0%bb%d0%b5%d0%bc%d1%8a%d1%82-%d1%81-%d0%bf%d1%80%d0%b8%d0%b2%d0%bb%d0%b8%d1%87%d0%b0%d0%bd%d0%b5-%d0%bd%d0%b0-%d0%bc%d0%bb%d0%b0%d0%b4%d0%b8-%d1%83%d1%87/", "text": "Проблемът с привличане на млади учени в системата на БАН се задълбочава, се казва в отчет за дейността на академията за 2016 г. Сред причините са и ниските заплати на учените.Тревожна е тенденцията, свързана с намаляването на броя на защитилите докторанти – през 2016 г. те са почти една трета по-малко от 2015 г. Академията обучава 20% от докторантите в България, пише . За 2016 г. броят на защитилите докторанти е 92, докато през 2015 г. те са били 138.Привличане и задържане на млади учени, чрез превръщането на програмата за подпомагане на млади учени и докторанти в БАН, е традиция. Това е сред задачите, върху които ще се концентрира дейността на Академията през 2017 г. На заседанието на образователна комисията председателят на БАН акад. Юлиан Ревалски подчерта, че няма добро образование без добра наука.", "date": "2017.05.16", "title": " БАН: Проблемът с привличане на млади учени се задълбочава"}
{"url": "https://trud.bg/%d0%ba%d1%80%d0%b0%d0%b9-%d0%bd%d0%b0-%d1%80%d0%b5%d1%81%d1%82%d0%b8%d1%82%d1%83%d1%86%d0%b8%d1%8f%d1%82%d0%b0-%d0%bd%d0%b0-%d0%b7%d0%b5%d0%bc%d0%b5%d0%b4%d0%b5%d0%bb%d1%81%d0%ba%d0%b8-%d0%b7%d0%b5/", "text": "Праща на прокурор случая с частната метростанция в „Младост 3“Фандъкова ще разговаря с Румен ПорожановСтоличният кмет Йорданка Фандъкова ще поиска да се наложи пълна забрана на реституцията в кварталите на София, съобщи тя пред журналисти.Фандъкова заяви, че ще постави въпроса на среща с министъра на земеделието Румен Порожанов, която се очаква да се проведе в сряда.„Трябва да има цялостно спиране на този процес на възстановяване на земеделски земи в кварталите на София. Защото срокът по закон е изтекъл още през 1997 г. След това е удължаван вече 20 години“, обоснова се Фандъкова. Нейното мнение е, че който е имал наистина право, отдавна е възстановил земите си, а сега реституцията създава само възможности за далавери.Повод за изказването на кмета стана последният случай, при който част от метростанция „Младост 3“ се оказва частна собственост след съмнително връщане на земеделска земя в реални граници. Фандъкова коментира, че засега случаят изглежда като пълна фалшификация на документи. Тя е изискала цялата документация от районния кмет на „Младост“ Десислава Иванчева и е получила част от нея.„От това, което виждаме, имаме основание да сезираме веднага прокуратурата. Компетентните органи ще преценят дали има престъпление“, каза още Фандъкова.„Ще изпратя писмо до министъра на земеделието и ще искам връщане на решението и отмяна на това възстановяване и тази реституция“, заяви тя. Фандъкова очаква от Порожанов да освободи поземлената комисия в района заради нарушенията, които е допуснала.Кметът на София съобщи и че тази година общината изгражда над 50 детски площадки в София. Вчера откри една от тях в кв. „Манастирски ливади-запад“. Този терен е бил предназначен за строителство, но Фандъкова и кметът на район „Витоша“ Теодор Петков решили да го превърнат в място за игра. Още две площадки ще бъдат изградени в „Манастирски ливади“.В момента се строи площадка в градинката „Алжир“ и на ул. „Ангелов връх“ в район „Овча купел“. Нови места за игра на деца ще има в парк „Дружба“, „Хиподрума“, „Въртопо“, в Северния парк, Княжеската градина, парк „Слатинска река“, парк „Робов дол“, градината при ул. „Черковна“, градината в кв. „Княжево“ при колелото на трамвая и други, съобщи столичният кмет.„Вече имаме избран изпълнител за изграждането парк „Въртопо“ и през следващия месец предстои да започнат строителните дейности“, обеща Фандъкова.", "date": "2017.05.16", "title": " Край на реституцията на земеделски земи"}
{"url": "https://trud.bg/%d1%80%d0%b0%d0%b4%d0%b5%d0%b2-%d0%be%d1%82%d0%b3%d0%be%d0%b2%d0%be%d1%80%d0%b8-%d0%bd%d0%b0-%d0%bb%d0%be%d0%b7%d0%b0%d0%bd-%d0%bf%d0%b0%d0%bd%d0%be%d0%b2-%d0%bf%d1%80%d0%b5%d0%b7%d0%b8%d0%b4%d0%b5/", "text": "„Споделям тревогата на г-н Лозан Панов за състоянието на нашата съдебна система. В същото време буди недоумение фактът, че точно съдия номер едно ме призовава да сформирам специална комисия за разследване, което би било в разрез с Конституцията. Президентът, съгласно своите правомощия по Конституция, не е следовател и разследващ орган“. Това заяви пред журналисти във Велинград президентът Румен Радев, който бе гост днес на града.Държавният глава припомни, че Лозан Панов се позовава на Решение 25 от 1995 г. на Конституционния съд, според което президентът има право на извънконституционна намеса при определени политически ситуации, съобщиха от прессекретариата на държавния глава. „Само, че в неговото писмо до мен, той спестява най-важното – какви са формите на тази намеса, а те са формулирани много ясно. Тази намеса може да бъде чрез писмени и устни изявления. Нещо, което аз правя пред вас“, заяви Румен Радев.Според него, очакванията на всички са за съдебна система, която да докаже своята самостоятелност и независимост, като се позовава на всички органи и механизми по Конституция. „Дневният ред на България не са крамолите във Висшия съдебен съвет. Ние очакваме от този съвет да бъде пример за разум, мъдрост, гражданско отговорно поведение“, посочи още президентът Радев и допълни, че е отговорил писмено на председателя на Върховния касационен съд.Държавният глава потвърди, че свиква КСНС по тема „Рискове и заплахи за националната сигурност на Република България и необходими мерки за нейното укрепване“ и изрази очакванията си по време на заседанието да бъде представено състоянието на отговорните държавни органи и институции, които трябва да гарантират националната сигурност, както и да бъдат набелязани комплексни мерки. „Не искам въпросите за нашата сигурност да бъдат решавани на парче и конюнктурно. Ако си затворим очите и кажем, че няма рискове, означава да извършим предателство към самите нас“, категоричен бе президентът.Помолен да коментира предложението администрацията на държавния глава да извърши районирането при евентуални мажоритарни избори, Румен Радев припомни, че България е парламентарна република. „Виждам, че някои депутати се държат така, сякаш сме президентска република. Ако наистина го искат, нека да го кажат. Ако ли не – нека не бягат от своята отговорност“, заяви президентът и добави, че държавният глава няма такива правомощия и няма закон, който може да променя Конституцията.Във Велинград президентът бе гост на децата и младежите от Центъра за настаняване от семеен тип, а по-късно разговаря с кмета Костадин Коев и неговия екип и посети СОУ „Св. Св. Кирил и Методий“ в града, където се срещна с учители, родители и училищното настоятелство.По-късно днес в Батак държавният глава ще участва в тържествена заря-проверка по повод 141 години от Априлската епопея.", "date": "2017.05.16", "title": " Радев отговори на Лозан Панов: Президентът не е следовател и разследващ орган"}
{"url": "https://trud.bg/%d0%b3%d0%b0%d0%b7%d0%be%d0%b2%d0%b0-%d0%b5%d0%ba%d1%81%d0%bf%d0%bb%d0%be%d0%b7%d0%b8%d1%8f-%d1%80%d0%b0%d0%b7%d0%bf%d0%be%d0%bb%d0%be%d0%b2%d0%b8-%d0%b6%d0%b8%d0%bb%d0%b8%d1%89%d0%b5%d0%bd-%d0%b1/", "text": "Трима души загинаха, а над 10 бяха ранени при газова експлозия в жилищен блок в руския град Волгоград.Взривът е станал в апартамент на първия етаж и е бил толкова силен, че е унищожил общо 12 жилища от първия до последния етаж на сградата като почти я е разполовил.До инцидента се е стигнало заради повреден газопровод при опит за незаконно включване към водопроводната мрежа в сградата.", "date": "2017.05.16", "title": " Газова експлозия разполови жилищен блок във Волгоград (ВИДЕО)"}
{"url": "https://trud.bg/%d0%b0%d1%82%d0%b0%d0%bd%d0%b0%d1%81-%d1%81%d0%ba%d0%b0%d1%82%d0%be%d0%b2-%d0%bf%d0%be%d0%ba%d0%be%d1%80%d0%b8-%d0%bf%d0%be%d1%80%d0%b5%d0%b4%d0%bd%d0%b8%d1%8f-%d1%81%d0%b8-%d0%be%d1%81%d0%b5%d0%bc/", "text": "Българинът Атанас Скатов покори четвъртия по височина връх осемхилядник Лхотце (8516 м).Заедно с него до върха са стигнали още норвежец, индиец и 7 шерпи.Така алпинистът веган стана вторият ни сънародник с това постижение, след Христо Проданов и първият човек, стъпил на Лхотце от 2014 г. насам.Скатов е достигнал върха в късния следобед в група с един норвежец, индиец и няколко шерпи. Сега българинът възнамерява да се върне в базов лагер 2 откъдето да поеме към най-високия връх в света – Еверест.Целта му е да покори всички 14-осемхилядника без консумация на животинска храна. До момента веганът е изкачил 4 върха над 8000 метра: Еверест, Манаслу, Аннапурна и Макалу.", "date": "2017.05.16", "title": " Атанас Скатов покори поредния си осемхилядник – Лхотце"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d1%84%d0%b5%d0%bd%d0%ba%d0%b8-%d0%ba%d0%b0%d0%bd%d1%8f%d1%82-%d1%87%d0%b0%d0%b0%d1%82%d0%b0%d0%b9-%d1%83%d0%bb%d1%83%d1%81%d0%be%d0%b9-%d1%81/", "text": "Българският фенклуб на турския актьор Чаатай Улусой ще поднови поканата си към него да посети страната ни.Звездата, която е популярна у нас с образа на Емир Сарафоулу от сериала „Огледален свят“ и на Яман Копер от сериала „Кварталът на богатите“, вече има над 3100 организирани почитателки в страната ни, съобщи пред „Труд“ основателката на фенклуба Виктория Александрова. Той е създаден през октомври 2015 г.„Тези две години бяха много успешни за нас. Решихме да подготвим изненада за Чаатай, с която да подновим поканата си. Надяваме се да го зарадваме и скоро да приеме да ни посети“, каза Александрова. Много се радвам, че този талантлив актьор – нашият любимец, има толкова много почитатели, които стават все повече, сподели тя.През март феновете на Чаатай са го поздравили със специално създаден за целта видеоклип с послания на английски език към него. „Този път решихме да подсилим ефекта със снимки на някои от почитателите му, които държат послания на турски език: „Чаатай, България те чака!“, издаде Виктория Александрова.В акцията са се включили над 30 фенове на турския актьор, но се очаква броят им да се увеличи. След това посланията ще бъдат изпратени в офиса на Улусой в Истанбул.", "date": "2017.05.16", "title": " Български фенки канят Чаатай Улусой с послания на турски език"}
{"url": "https://trud.bg/%d1%85%d0%be%d1%82%d0%b5%d0%bb%d0%b8%d0%b5%d1%80%d0%b8-%d0%be%d1%82-%d0%b1%d0%b0%d0%bd%d1%81%d0%ba%d0%be-%d0%b8%d1%81%d0%ba%d0%b0%d1%82-%d1%82%d1%8a%d1%80%d0%b6%d0%b8%d1%89%d0%b5-%d0%b7%d0%b0-%d0%bc/", "text": "Хотелиери от Банско настояват за създаване на местна борса и тържище, където производителите на храни от региона да имат възможност да продават продуктите си.Иван Кехайов произвежда 2 хиляди тона картофи в района на Банско. Стоката си обаче продава извън региона, а тук в хотелите идва на двойна цена. „Продажната цена при нас е 40 ст., фирмата Х , която зарежда 80% от хотелите я продава на 80 стотинки, разликата е 1 километър“, каза Кехайов пред .Хотелиери признаха, че пазаруват на едро, а не от малките стопанства в региона, защото от една страна им излиза по-евтино, а от друга получават и необходимите документи за качество.„За нас цените са много важни, защото ние трябва да го предложим този продукт и да влезем в някакви рамкови ограничения“, обясни Димитър Илиев, управител на хотел.„Цената не може да бъде по-ниска, защото районът ни е такъв, че себестойността на продукцията е скъпа. В северна България всичко е по-евтино – и месото, и млечните продукти“, коментира Иван Мутафчиев, производител на млечни биопродукти.На дискусия в Банско участниците се обединиха около становището, че са необходими законодателни промени. Сега Законът за храните не позволява неизследван продукт да се предлага на гостите в хотелите. Хотелиери и производители се договориха до края на месеца да обсъдят конкретни предложения, за да скъсят пътя между тях.", "date": "2017.05.16", "title": " Хотелиери от Банско искат тържище за местните производители на храни"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d1%80%d0%b0%d0%ba%d0%b8%d1%82%d0%be%d0%b2%d0%be-%d0%b5-%d1%81%d1%8a%d1%81-%d0%b7%d0%b0%d0%bf%d0%be%d1%80%d0%b8%d1%80%d0%b0%d0%bd%d0%b8-%d1%81%d0%bc%d0%b5%d1%82/", "text": "Общината в Ракитово не може да си изпълнява задълженията, защото частен съдебен изпълнител е блокирал над един милион лева по сметките й. За този проблем информираха на среща с лидера  на БСП Корнелия Нинова кметът на Ракитово Костадин Холянов, председателят на общинския съвет Нина Димова и жители на града, съобщиха от пресцентъра на партията.Общината не е била информирана, а известието, с което са призовани, по думите им, е с фалшив подпис. Нинова им представи законопроекта, който „БСП за България“ внесе миналата седмица в парламента. С него се премахват порочните практики, при които длъжниците не могат да защитят правата си. „В парламента ще защитим правата и на физическите лица, и на общините докрай“, категорична бе Корнелия Нинова.", "date": "2017.05.16", "title": " Община Ракитово е със запорирани сметки"}
{"url": "https://trud.bg/%d0%b1%d1%81%d0%bf-%d0%b8%d1%81%d0%ba%d0%b0-%d1%81%d0%bc%d1%8f%d0%bd%d0%b0-%d0%bd%d0%b0-%d1%80%d1%8a%d0%ba%d0%be%d0%b2%d0%be%d0%b4%d1%81%d1%82%d0%b2%d0%be%d1%82%d0%be-%d0%b2-%d0%bb%d0%be%d0%b2%d0%b5/", "text": "С декларация до премиера, министъра на здравеопазването и областния управител на Ловеч местната организация на поиска ново ръководство на ловешката болница. Според социалистите лечебното заведение е пред самозакриване заради масовото напускане на лекари, сестри и санитари, предаде .„Вече две години държавата неглижира този въпрос. Всички решения, свързани с организация, с дейност, със структура, с подписване на договори, с контрол на работата са ангажимент, задача, и отговорност на Министерството на здравеопазването,“ каза новият областен председател на социалистите в Ловеч и бивш кмет на града Минчо Казанджиев.След отделенията по урология и съдова хирургия, преди четири дни дейността си прекрати и кардиологията. Според доктор Лидия Несторова пред затваряне е и рентгеновият сектор. По думите й, над 100 лекари и персонал са напуснали след идването на настоящото ръководство преди година.", "date": "2017.05.16", "title": " БСП иска смяна на ръководството в ловешката болница"}
{"url": "https://trud.bg/%d0%be%d0%bf%d0%b0%d1%81%d0%bd%d0%b8%d1%82%d0%b5-%d0%ba%d1%8a%d1%80%d0%bb%d0%b5%d0%b6%d0%b8-%d0%b7%d0%b0%d0%b2%d0%b7%d0%b5%d0%bc%d0%b0%d1%82-%d0%bd%d0%be%d0%b2%d0%b8-%d1%82%d0%b5%d1%80%d0%b8%d1%82/", "text": "Местата с непознати инфекции се увеличават, сочат данните на Националния център по заразни и паразитни болести Прелетните птици пренасят паразитите по пътя си през БългарияРазширяване на ареала на инфекциите с опасния кърлежов енцефалит у нас отчитат от Националния център по заразни и паразитни болести. В страната има няколко случая, главно в Северна България, обясни пред „Труд“ директорът на звеното проф. Тодор Кантарджиев.В същото време случаите на кримска конго хеморагична треска са в Източна и Югозападна България. „Националният център в последните няколко години доказа разширяване на ареала на инфекциите с кърлежов енцефалит, чиято линия по принцип е от Владивосток до Западна Европа. Доскоро тя минаваше северно от страната ни. Затова много рядко сме имали случаи на кърлежов енцефалит, но сега вече се появяват и у нас. В нашата страна имаме по няколко случая, главно в Северна България“, уточни той.Едно от обясненията за завземането на нови територии е, че кърлежите, носители на някои вирусни инфекции, се пренасят от прелетните птици. „Те имат два пътя през България. Единият е около Черно море и се казва Виа Понтика, другият е Виа Аристотелис – Дунав, Искър и след това Струма до Средиземно море. Около тези пътища обикновено се наблюдават някои заболявания, които не са характери за нашите географски ширини“, заяви проф. КантарджиевТой припомни, че поставянето на ваксина против тетанус при ухапване от кърлеж не предпазва от заразяване с опасни болести. „Заплаха от тетанус при ухапване от кърлеж няма, но повечето възрастни не си правят редовната имунизация за тетанус на всеки 5 години“, посочи специалистът и допълни, че няма нищо опасно при премахване на кръвосмучещ паразит лекарите да правят такава ваксина, за да се спази задължителната имунизация.", "date": "2017.05.16", "title": " Опасните кърлежи завземат нови територии у нас\t\t\t"}
{"url": "https://trud.bg/%d0%bf%d0%be%d0%bb%d0%b8%d1%86%d0%b0%d0%b9-%d1%81%d0%b5-%d0%b7%d0%b0%d1%81%d1%82%d1%80%d0%b5%d0%bb%d1%8f-%d0%b2-%d0%b1%d1%83%d1%80%d0%b3%d0%b0%d1%81/", "text": "Полицай отГрупата за борба с масовите безредици (БМБ) в Бургас се е застрелял в дома си, предаде кореспондент на „Труд“.Наскоро 46-годишният мъж получил инсулт и вероятно се е притеснявал, че няма да може да се възстанови.Колегите му са потресени от случилото се.", "date": "2017.05.16", "title": " Полицай се застреля в Бургас"}
{"url": "https://trud.bg/%d1%81%d0%b3%d0%be%d0%b4%d1%8f%d0%b2%d0%b0%d1%82-%d0%bc%d0%b5%d1%87%d0%b5%d1%82%d0%be-%d1%80%d0%b8%d0%ba%d1%83-%d1%81%d1%8a%d1%81-%d1%81%d0%b5%d0%b9%d0%b4%d0%b0-%d0%be%d1%82-%d1%81/", "text": "Мечето Рику, което бе докарано от Албания в арка край Белица, бе пуснат от карантинното отделение в сектор на площ 6 дка, който ще бъде новия му дом. Докато се адаптира, Рику ще ползва само 1,5 дка от терена.Първата му среща с природата го уплаши, дори тревата му се стори странна и започна да вдига високо лапите при стъпване.„Ограничили сме достъпа му до дърветата, храстите, басейна и направените от други мечки дупки. Най-важното е, че не се шокира от допира с електропастира“, разказа Васил Мадолев, ръководител на екипа в Центъра за реадаптация на танцуващи мечки в Белица.Рику е мече на 2,5 години, има благ характер и не създава проблеми.Решили сме след време да го „сгодим“ със сръбската мечка Сейда, която е на 12-13 г. и е сред най-младите женски тук. Дано дадат пример за мирно съжителство на политиците в Албания и Сърбия“, с чуство за хумор разказва Мадолев.", "date": "2017.05.16", "title": " „Сгодяват“ мечето Рику със Сейда от Сърбия\t\t\t"}
{"url": "https://trud.bg/%d0%b9%d0%b5%d0%bd%d1%81-%d1%81%d1%82%d0%be%d0%bb%d1%82%d0%b5%d0%bd%d0%b1%d0%b5%d1%80%d0%b3-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b5-%d1%86%d0%b5%d0%bd%d0%b5%d0%bd-%d1%81%d1%8a%d1%8e/", "text": "Генералният секретар на НАТО Йенс Столтенберг даде висока оценка на приноса на България към Алианса по време на разговорите с вицепремиера и министър на външните работи Екатерина Захариева.Приветствайки министър Захариева за централата на НАТО за първи път от назначаването й, Столтенберг отчете сериозния принос на България в мисиите в Афганистан и Косово, както подкрепата на партньорите, включително Украйна. Наричайки България „високо ценен съюзник“, генералният секретар приветства плановете на София за увеличаване на инвестициите в отбраната, съобщава сайтът на НАТО.Столентенберг и Захариева обсъдиха черноморската сигурност и значението на сътрудничеството между НАТО и Европейския съюз. Сред темите на разговорите бе и подготовката за срещата на лидерите на НАТО на 25 май, където споделянето на ангажиментите и ролята на Алианса в борбата срещу тероризма ще бъдат основна част от дискусиите.", "date": "2017.05.16", "title": " Йенс Столтенберг: България е ценен съюзник в НАТО"}
{"url": "https://trud.bg/%d1%81%d0%bf%d0%b5%d1%86%d0%bf%d0%be%d0%bb%d0%b8%d1%86%d0%b0%d0%b9-%d1%81%d0%b5-%d0%b7%d0%b0%d1%81%d1%82%d1%80%d0%b5%d0%bb%d1%8f-%d0%b2-%d0%b4%d0%be%d0%bc%d0%b0-%d1%81%d0%b8/", "text": "Полицай от БМБ /Групата за борба с масовите безредици/ се е застрелял в дома си в Бургас.  Полицаят е бил намерен от съпругата си в една от стаите на семейното им жилище. До него било оръжието му.Наскоро 46-годишният мъж получил инсулт и вероятно се е притеснявал, че няма да може да се възстанови. Колегите му са потресени от случилото се.", "date": "2017.05.16", "title": " Спецполицай се застреля в дома си"}
