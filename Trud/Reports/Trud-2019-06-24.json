{"url": "https://trud.bg/%d0%b2%d0%b4%d0%b8%d0%b3%d0%b0%d1%82-%d0%bf%d0%b5%d0%bd%d1%81%d0%b8%d0%b8%d1%82%d0%b5-%d0%bd%d0%b0-213-%d0%bc%d0%bb%d0%bd-%d0%b1%d1%8a%d0%bb%d0%b3%d0%b0%d1%80%d0%b8/", "text": "Над 2,13 млн. пенсионери ще получат увеличение с 5,7% на пенсиите си от 1 юли тази година, съобщи Националният осигурителен институт. Повишението е предвидено в Кодекса за социално осигуряване и ще обхване всички пенсии, отпуснати до 31 декември 2018 година. Увеличава се и минималната пенсия за осигурителен стаж и възраст – от сегашните 207,60 на 219,43 лева. Социалната пък става 132,74 лева при 125,58 досега. Близо 43 000 пенсионери ще се възползват и от новия таван на пенсиите, който от 1 юли става 1200 лева. Досега той беше 910 лева. За 26 хил. българи обаче размерът на парите им ще продължи да бъде ограничен до новия, по-висок таван. В резултат на увеличението се очаква средният размер на пенсията у нас през 2019 г. да достигне 386,27 лева, посочват от института.  За новите размери на пенсиите няма да бъдат изпращани разпореждания, заявиха от НОИ. Увеличението на парите на възрастните хора ще струва общо 277 милиона лева допълнителни разходи спрямо заложеното в Закона за бюджета на ДОО за миналата година. Изплащането на пенсиите за юли 2019 г. от НОИ ще започне на 8 юли (понеделник) и ще приключи на 22 юли. А преводите по банков път ще бъдат извършени на 8 юли 2019 година.", "date": "2019.06.24", "title": " Вдигат пенсиите на 2,13 млн. българи\t"}
{"url": "https://trud.bg/%d0%be%d0%be%d0%bd-%d0%bf%d0%bb%d0%b5%d0%bd%d0%b5%d0%bd%d0%b8%d1%82%d0%b5-%d0%b4%d0%b6%d0%b8%d1%85%d0%b0%d0%b4%d0%b8%d1%81%d1%82%d0%b8-%d0%b4%d0%b0-%d0%b1%d1%8a%d0%b4%d0%b0%d1%82-%d1%81%d1%8a%d0%b4/", "text": "ООН обяви днес, че десетките хиляди бойци на терористичната организация „Ислямска държава“ и членове на техните семейства, пленени в Ирак и Сирия, трябва да бъдат съдени или освободени, предаде Върховният комисар на ООН за правата на човека Мишел Бачелет призова страните да поемат отговорност за своите граждани и да ги приемат обратно при липса на обвинения срещу тях. Тя заяви, че в частност децата са пострадали от ужасяващи нарушения на техните права. Последните бастиони на джихадистите паднаха през март, oколо 55 000 души са задържани. Бачелет подчерта, че не трябва да има съмнения за съдбата на заловените. „Справедливи процеси защитават обществата от бъдеща радикализация и насилия“, каза тя и допълни, че продължаващото задържане на лица, които не са заподозрени в извършване на престъпления не е приемливо. „Чуждестранни членове на семействата трябва да бъдат репатрирани, освен ако не бъдат съдени за престъпления в съответствие с международните стандарти“, изтъкна Бачелет. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.24", "title": " ООН: Пленените джихадисти да бъдат съдени или освободени\t"}
{"url": "https://trud.bg/%d1%81%d0%b5%d1%80%d0%b0%d1%84%d0%b8%d0%bc-%d0%b1%d1%8a%d1%80%d0%b7%d0%b0%d0%ba%d0%be%d0%b2-%d0%b7%d0%b0%d0%bf%d0%b0%d0%bb%d0%b8-%d0%b8-%d0%b1%d1%8f%d0%b3%d0%b0-%d1%81-%d0%be%d0%bb%d0%b8%d0%bc%d0%bf/", "text": "По повод традиционното отбелязване на Международния олимпийски ден и деня на българския олимпиец – 23 юни БОК, Олимпийски клуб Благоевград и Община Благоевград организираха на факелно бягане около езерото в парк „Бачиново”. Преди старта на факелното бягане Серафим Бързаков, двукратен Световен шампион, Вицеолимпийски шампион от Летните олимпийски игри в Сидни 2000, символично запали олимпийския огън и даде старт на бягането. В проявата участие взеха около 100 спортиста. Сред бегачите имаше студенти от специалности „Физическо възпитание и спорт” и „Спорт“ в ЮЗУ „Неофит Рилски”, преподаватели, ученици и деца от спортните клубове в Благоевград. Във факелното бягане участие взеха жители и гости на Благоевград. Участниците в кроса получиха тениски с олимпийския символ, осигурени от БОК и международен олимпийски сертификат, подписан от президента на Международния олимпийски комитет Томас Бах и председателя на Българския олимпийски комитет Стефка Костадинова. Международният олимпийски ден се чества от януари 1948 г. с Решение на Международния олимпийски комитет /МОК/. През 1987 г МОК насърчава НОК. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.24", "title": " Серафим Бързаков запали и бяга с олимпийския огън в Благоевград"}
{"url": "https://trud.bg/%d0%b5%d0%bd%d0%b5%d1%80%d0%b3%d0%be-%d0%bf%d1%80%d0%be-%d0%be%d0%b1%d1%81%d1%8a%d0%b6%d0%b4%d0%b0-%d1%80%d0%b0%d0%b7%d0%b2%d0%b8%d1%82%d0%b8%d0%b5%d1%82%d0%be-%d0%bd%d0%b0-%d0%b5%d0%bb%d0%b5%d0%ba/", "text": "Управителите на ЕНЕРГО-ПРО Варна Ангел Ангелов и Анжела Тонева се срещнаха с кметовете на Варна, Шумен, Търговище, Разград, Габрово и Горна Оряховица, като представиха хода на инвестиционната програма на дружеството за 2019 г. и приоритетните проекти по места. През настоящата година компанията планира да вложи 50 млн. лева в инвестиционни и ремонтни дейности. Средствата ще се влагат в проекти за модернизация и развитие на електроразпределителната мрежа. Ще бъдат изградени съвременни съоръжения, които ще осигурят възможност за присъединяване на нови обекти. През 2018 година компанията инвестира близо 48 милиона лева в реконструкция и обновяване на мрежата, в подмяна на електромерни табла и монтиране на съвременни средства за търговско измерване. По време на срещите бяха обсъдени и казуси, свързани с присъединяването на обекти към разпределителната мрежа. Представителите на Общините поставиха въпроса за съкращаване сроковете за присъединяване. Управителите на електроенергийната компания обясниха, че процедурата за присъединяване на обекти е нормативно регламентирана. Част от сроковете на различните етапи от нея се определят от други институции, но ръководителите на ЕНЕРГО-ПРО поеха ангажимент за ускоряването ѝ в рамките на правомощията на мрежовото дружество и със съдействието на местната власт. Специално внимание беше обърнато също на сигурността и качеството на електрозахранване в Североизточна България, което е приоритет в работата на мрежовото дружество Електроразпределение Север (ЕРП Север). Дискутира се и  въпросът с електрозахранването във вилните зони, които са извън регулираната територия на населените места, поради което електроразпределителното дружество не разполага със собствена мрежа в тези местности. Преобладаващата част от съществуващата мрежа във вилните зони е изграждана преди десетилетия от частни кооперации и към днешна дата е физически и морално остаряла. Собствениците на тези съоръжения не успяват да ги поддържат в необходимото техническо състояние и това предизвиква смущения в мрежата на ЕРП Север. Макар да няма задължение да поддържа чужди съоръжения, мрежовото дружество често се ангажира с аварийни ремонти по тях, за да гарантира доставката на електроенергия на живеещите хора във вилните зони. Управителите на ЕНЕРГО-ПРО обясниха, че трайно решение на този въпрос може да се намери след изготвянето и прилагането на регулационни планове във вилните зони. Това ще позволи на мрежовото дружество поетапно да проектира и изгради нови електроразпределителни мрежи в тези райони. Срещата на управителите на ЕНЕРГО-ПРО Варна с кметовете на общини е част от поредица инициативи на компанията за активно сътрудничество с местната власт и обединяване на усилията за реализиране на проекти в полза на хората, живеещи в Североизточна България.", "date": "2019.06.24", "title": " ЕНЕРГО-ПРО обсъжда развитието на електроенергийната инфраструктура с местната власт в Североизточна България"}
{"url": "https://trud.bg/28-%d0%b3%d0%be%d0%b4%d0%b8%d1%88%d0%b5%d0%bd-%d0%b1%d1%83%d0%b9%d1%81%d1%82%d0%b2%d0%b0%d0%bb-%d0%b2%d1%8a%d1%80%d1%85%d1%83-%d0%ba%d0%b0%d0%bf%d0%b0%d0%ba%d0%b0-%d0%bd%d0%b0-%d0%bf%d0%b0%d1%82%d1%80/", "text": "Задържаха мъж за хулиганство и държане на наркотици, извършено в квартал „Люлин“, съобщава СДВР Столична Полиция във фейсбук страницата си. На 21.06.2019 г., около 20.30 часа, в гр. София, ж.к. „Люлин – 6“, на паркинга на магазин „Кауфланд“, са били извършени непристойни действия, грубо нарушаващи обществения ред и изразяващи явно неуважение към обществото: извършителят се качил на предния капак на служебен полицейски автомобил, започнал да прави снимки, да крещи и да отправя обидни реплики към полицейските служители В. и Д: „Оставете ме боклуци, нищо не съм направил, шушумиги! Искаш ли да се бием, няма проблем, едно в едно!“. Деянието е съпроводено със съпротива срещу орган на властта, изпълняващ задължения по опазване на обществения ред – извършителят оказал яростна съпротива при задържане, като изблъскал в областта на гърдите и се опитал да избяга, а при опит да му бъдат поставени белезници, замахнал с ръце към полицаите и изритал няколко пъти с крак служебния автомобил. В хода на разследването е установено, че извършител на описаното по-горе деяние е лицето Н. Х., на 28 години. Изготвено е постановление за привличането му към наказателна отговорност, като му е повдигнато обвинение за престъпление от НК. Предвид високата обществена опасност на деянията, наблюдаващият прокурор е постановил задържане на обвиняемия за срок до 72 часа, като е разпоредено привеждането му в сградата на СРС днес – на 24.06.2019 г. – за разглеждане на искане за вземане спрямо него на мярка за неотклонение „Задържане под стража“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.24", "title": " 28-годишен буйствал върху капака на патрулка  в „Люлин“, крещял и обиждал полицаи"}
{"url": "https://trud.bg/%d0%b3%d0%b0%d0%bb%d0%b5%d0%bd%d0%b0-%d0%be%d1%80%d0%b3%d0%b0%d0%bd%d0%b8%d0%b7%d0%b8%d1%80%d0%b0-%d0%bf%d0%b8%d1%89%d0%bd%d0%be-%d0%bf%d0%b0%d1%80%d1%82%d0%b8-%d0%b7%d0%b0-%d1%81%d0%b8%d0%bd%d0%b0/", "text": "Попфолк певицата Галена не щади средства, особено когато става въпрос за децата ѝ. Звездата на „Пайнер“ е грижовна майка и винаги иска най-доброто за синове си. Тази година тя направи великолепно тържество по случай 10-годишнината на Стефан. Темата на празненството беше специално подбрана, посветена на екранизацията на комиксовата поредица на „Marvel“ – „Отмъстителите“. Всеки един детайл беше старателно изпипан и съответстващ на определен супергерой от продукцията. Изпълнителката на песента „Феноменален“ публикува снимки от събитието в официалната си Инстаграм страница. На кадрите семейството позира до маса отрупана с лакомства, като най-внушителна беше тортата. Десертът имаше различни етажи, които включваха фигурка на Спайдърмен, щита на Капитан Америка, маската на Железния човек, юмрука на Хълк и чука на Тор. На фотосите се вижда, че близалките, курабийките и къпкейковете също са в тон и пресъздават емблемите на героите. „Моето момче е вече на 10!“, написа Галена до изображенията, които събраха над 22 хил. харесвания. Те отпразнуваха рождения ден на Стефан в семейния комплекс край Велико Търново – атракциона „Калоянова крепост“, който се е превърнал в традиционно място за техните мероприятия. Точно там се проведе и миналогодишният празник на Стефан, като тогава украсата беше в стил „Междузвездни войни“. Галена и бизнесменът Галин имат дългогодишна връзка. Макар преди около 4 години да бяха взели решението да си дадат почивка един от друг, те са сочени за една от най-стабилните двойки в попфолк средите. Малко след като прецениха, че ще натиснат „пауза“ във взаимоотношенията си, дойде новината, че певицата е бременна със Стефан. Тази вест ги сплоти повече от всякога. През февруари 2017 г. двамата станаха родители за втори път – тогава се роди малкият им син Александър.", "date": "2019.06.24", "title": " Галена организира пищно парти за сина си (СНИМКИ)"}
{"url": "https://trud.bg/%d1%8f%d0%bd%d0%b0-%d0%bd%d0%b0-%d0%bf%d0%b5%d1%82%d0%ba%d0%be-%d0%b4%d0%b8%d0%bc%d0%b8%d1%82%d1%80%d0%be%d0%b2-%d0%bf%d0%be%d0%b7%d0%b8%d1%80%d0%b0-%d0%bf%d0%be%d0%bb%d1%83%d0%b3%d0%be%d0%bb%d0%b0/", "text": "Съпругата на Петко Димитров Яна засне фотосесия за модната къща Estrella Couture, като за кадрите позира облечена в булчинска рокля. За своите фенове в Instagram обаче, Яна сподели снимка, на която съблича роклята, а бюста си прикрива с ръце. Само за няколко часа кадъра събра хиляди лайкове и основно полижтелни коментари. На 29 години тя е в перфектна форма, благодарение на спортните танци. Двамата с Петко имат две момчета, последното от които се роди през 2016-та. Самият Петко има още един син на име Виктор от водещата Мария Игнатова.", "date": "2019.06.24", "title": " Яна на Петко Димитров позира полугола в булчинска рокля"}
{"url": "https://trud.bg/%d0%b7%d0%b2%d0%b5%d1%80%d1%81%d0%ba%d0%b0-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%b7%d0%b0%d1%82%d0%b2%d0%be%d1%80%d0%b8-%d0%bf%d1%8a%d1%82%d1%8f-%d0%b1%d1%83%d1%80%d0%b3/", "text": "Пътят Бургас- Созопол бе временно затворен след зверска катастрофа край надлеза за Крайморие. От ОД на МВР съобщиха, че отклоняват движението за Южното Черноморие през село Маринка. Микробус с хранителни стоки аварирал и водачът излязъл, за да постави триъгълник в аварийната лента. В това време „Ауди“, с бургаска регистрация връхлетяло върху микробуса. Зад волана била жена, която явно не видяла, че превозното средство пред нея е аварирало и шофьорът е отбил встрани от пътя. Возилото и било с метанова уредба и при сблъсъка се подпалило. На мястото на инцидента са се отзовали полиция и пожарникари, които гасят пламъците. За щастие, няма пострадали, съобщи говорителят на ОД на МВР Цвети Рандева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.24", "title": " Зверска катастрофа затвори пътя Бургас- Созопол"}
{"url": "https://trud.bg/%d0%bd%d0%b8%d0%ba%d0%b8-%d0%bc%d0%b8%d0%bd%d0%b0%d0%b6-%d0%b3%d0%be%d1%82%d0%be%d0%b2%d0%b0-%d0%b7%d0%b0-%d1%81%d0%b2%d0%b0%d1%82%d0%b1%d0%b0-%d1%81-%d0%bf%d1%80%d0%b5%d1%81%d1%82%d1%8a%d0%bf%d0%bd/", "text": "Пусна нова песен и клип с дълго мълчание Световноизвестната рапърка Ники Минаж обяви, че е готова да се омъжи за приятеля си Кенет Пети, който е с присъди за изнасилване и убийство. По време на последния епизод от собственото й радиошоу тя обясни, че двамата са извадили документ за бракосъчетание и вече нищо не ги спира да минат под венчилото. Изпълнителката и нейната настояща половинка са заедно от повече от седем месеца. Тяхната връзка предизвика бурни реакции веднага след като стана публично достояние, заради тъмното минало на Кенет. Въпреки доказаните извършени престъпления и фактът, че е лежал в затвора, Ники Минаж не се отказва да бъде с Пети и твърди, че е намерила това, което търси. „Беше ми трудно да достигна до този етап – да бъде щастлива. И сега, когато вече съм тук, не искам да го изгубя”, каза още скандалната изпълнителка. Освен бъдещата си сватба и щастлив семеен живот, рапърката има и друг повод за празнуване. Само няколко дни след появата на най-новата й песен Megatron и видеото към нея, тя достигна номер едно в класациите за продажби и гледания в ютюб. С това постижение тя продължава да удължава рекорда си на жена-рапър с най-много самостоятелни песни, оглавили тези подреждания. По време на радиошоуто си Минаж коментира и отношенията си с поп звездата Майли Сайръс, която наскоро я спомена в своя песен. Ники нарече певицата „пиле” и я обвини, че „продава” тялото си за песни.", "date": "2019.06.24", "title": " Ники Минаж готова за сватба с престъпник\t"}
{"url": "https://trud.bg/%d1%81%d0%b5%d1%80%d0%b8%d0%b9%d0%bd%d0%b8%d1%8f%d1%82-%d1%83%d0%b1%d0%b8%d0%b5%d1%86-%d0%be%d1%82-%d0%ba%d0%b8%d0%bf%d1%8a%d1%80-%d0%bf%d0%be%d0%bb%d1%83%d1%87%d0%b8-7-%d0%b4%d0%be%d0%b6%d0%b8%d0%b2/", "text": "Съдът в Никозия даде пет последователни и две паралелни доживотни присъди на серийния убиец Никос Метаксас, съобщава кипърското англоезично издание  .  – от Филипините, Румъния и Непал – между септември. 2016 г. и юли 2018 г. Двете деца на възраст шест и осем години са били дъщери на две от жените. В понеделник Метаксас бе доведен с тежка охрана в съдебна сграда в столицата Никозия с бронежилетка и се появи без адвокат. Той избухна в сълзи, когато беше прочетено обвинението срещу него. „Аз съм извършил ужасяващи престъпления“, каза той, изразявайки съболезнования на семействата на жертвите. Полицията съобщи, че обвиняемият се е срещал с жените онлайн. Жертвите са изчезнали между септември 2016 г. и август 2018 г. Началникът на полицията бе уволнен и министърът на правосъдието подаде оставка след разкритията заради обвинения, че не са разследвали сериозно изчезването, защото жените са чужди гражданки. Първата жертва е намерена мъртва от туристи, в изоставена мина в края на април, разкривайки страшното убийство. Последната открита жертва, 6-годишното дете, е намерена в токсично езеро на 12 юни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.24", "title": " Серийният убиец от Кипър получи 7 доживотни присъди"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%bd%d0%b0%d0%bb%d0%be%d0%b6%d0%b8-%d0%b2%d0%b5%d1%82%d0%be-%d0%bd%d0%b0-%d0%b7%d0%b0%d0%ba%d0%be%d0%bd%d0%b0-%d0%b7%d0%b0-%d0%b8/", "text": "Президентът Румен Радев наложи вето върху два параграфа от Закона за изменение и допълнение на Закона за устройството на Черноморското крайбрежие. В мотивите си държавният глава заявява, че не се противопоставя на опита да бъдат въведени правила, нормативи и стандарти, както изрично повелява чл. 55 от Конституцията, прокламиращ основното право на здравословна и благоприятна околна среда. Според президента обаче, режимът за „диво къмпингуване“ става по-рестриктивен, като се въвеждат значителни ограничения в сравнение с досегашния ред. Тази промяна е предложена между двете гласувания на законопроекта, без обществено обсъждане, което оставя без отговор редица въпроси. Президентът подчертава, че ограниченията за „диво къмпингуване“ по Черноморието са вече в закона, а местата, където ще може да се къмпингува, не са определени. Не са определени и условията за ползване и престой в тези места, т.е. няма ги стандартите и нормативите, които са изрично предвидена в Конституцията гаранция за осъществяването на основното право на чиста околна среда. Освен рестриктивни правила, с промените в закона се въвеждат и строги санкции за тяхното нарушаване. При липсата на яснота за капацитета на местата, разрешени за разполагане на палатки, кемпери или каравани, не може категорично да се твърди, че е намерена най-щадящата мярка за постигане на желания резултат – опазването и възпроизводството на околната среда. Налага се извод за несъразмерност между строгите санкции към гражданите и липсата на строгост към дължимата грижа от страна на държавата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.24", "title": " Президентът наложи вето на промените в Закона за устройството на Черноморското крайбрежие"}
{"url": "https://trud.bg/%d0%bb%d0%b5%d0%b2%d1%81%d0%ba%d0%b8-%d1%80%d0%b0%d0%b7%d0%b2%d1%8a%d1%80%d0%b7%d0%b2%d0%b0-%d0%ba%d0%b5%d1%81%d0%b8%d1%8f%d1%82%d0%b0-%d0%b7%d0%b0-%d0%bd%d0%b0%d0%bf%d0%b0%d0%b4/", "text": "Шефовете в „Левски“ ще развържат кесията, за да се подсили тима с класен нападател. От „Герена“ признаха, че се водят преговори с Дени Алар, нападател на „Рапид“ (Виена). В Австрия разкриха, че „сините“ ще го вземат срещи 300 хил. евро. „Още 2-3 неща остават отворени за изчистване – каза Франк Шрайер, агент на играча. – Трансферът ще стане факт само тогава, когато те бъдат избистрени. Или тази седмица ще имаме сделка, или изобщо Дени няма да ходи никъде“. 29-годишният таран кара втори период в „Рапид“, който не е толкова успешен, колкото първия му. Той беше купен от клуба за 600 хил. евро от „Щурм“ (Грац) миналата година и има договор до 30 юни 2022 г. Заради колебливите му изяви през миналата кампания той вече не е в плановете на наставника Диди Кюбауер за титуляр на върха на атаката на виенчани. „Честно казано, надявам се Алар да се махне от отбора – каза наставникът. – Той трябва да си намери друго място, на което ще се чувства щастлив и ще играе, защото в „Рапид“ това няма да се случи“. „Левски“ търси мощ в атака, като на „Герена“ се говори, че се чакат не един, а двама нападатели.  „Чакаме до двама-трима играчи – разкри треньорът Петър Хубчев. – За да ни помогнат в атака. Искам играч, който играе силно с глава“. Приоритет след нападателите е и ляв защитник, който да се конкурира с капитана Иван Горанов.  В сряда „Левски“ играе втора контрола в Австрия. Тя е срещу руския шампион „Зенит“ от 19:00 часа българско време. Снимка: Twitter", "date": "2019.06.24", "title": " „Левски“ развързва кесията за нападател"}
{"url": "https://trud.bg/%d1%82%d0%b8%d0%bc%d1%8a%d1%82-%d0%bd%d0%b0-%d1%80%d0%b0%d1%84%d0%b0-%d0%bd%d0%b0%d0%b4%d0%b0%d0%bb-%d1%81%d0%b5-%d0%b7%d0%b0%d0%b2%d1%8a%d1%80%d0%bd%d0%b0-%d0%b2-%d0%bb%d0%b0-%d0%bb%d0%b8%d0%b3%d0%b0/", "text": "„Майорка“ се завърна в Примера дивисион след седемгодишна пауза. Най-старият клуб на Балеарските острови спечели плейофа за влизане в елита след знаменит обрат. „Червените“ сразиха „Депортиво“ (Ла Коруня) с 3:0 в реванша, след като първият мач бе спечелен от галисийците с 2:0. Стадионът в Палма де Майорка се пукаше по шевовете, а сред ликуващите на трибуните бяха редица знаменитости, сред които и Рафаел Надал. Тенисистът е роден на испанския остров, а неговият чичо Мигел Анхел Надал има два предстоя в „Майорка“ като футболист през 90-те години. За домакините това бе втора поредна промоция, след като само допреди 12 месеца тимът се състезаваше в третото ниво на испанския футбол. В основата на впечатляващото представяне през последните 2 години е наставникът Висенте Морено. Специалистът пое отбора в най-лошия период в историята на клуба, за да го върне сред най-добрите в Испания. Под негово ръководство „червените“ се представят отлично пред собствена публика. През изминалата вече кампания „Майорка“ записа петнадесет успеха, четири равенства и само две поражения. Отличното представяне през кампанията върна феновете на стадиона, който за срещата с „Депортиво“ за пръв път бе пълен до краен предел от 2012/13. Очаква се през есента „Майорка“ да запази гръбнака на тима, изграден от същите футболисти, с които участва и в третия ешелон преди година.", "date": "2019.06.24", "title": " Тимът на Рафа Надал се завърна в Ла Лига"}
{"url": "https://trud.bg/%d1%81%d0%be%d0%bb%d0%b2%d0%b5%d0%b9-%d1%81%d0%be%d0%b4%d0%b8-%d0%be%d1%82%d1%87%d0%b5%d1%82%d0%b5-1355-%d0%bc%d0%bb%d0%bd-%d0%bb%d0%b2-%d0%bf%d0%b5%d1%87%d0%b0%d0%bb%d0%b1%d0%b0-%d1%80%d0%b0/", "text": "135,5 млн. лв. е печалбата за 2018 г. на „Солвей Соди“ АД. Това стана ясно на общо събрание на акционерите на най-големия завод в Европа за производство на синтетична калцинирана сода. По предложение на Съвета на директорите то гласува да бъде разпределен дивидент от 21,35 лв. на акция преди данъчното му облагане. Физическите лица могат да си получат дивидента от 25 юли в клоновете на Експресбанк в страната, а на юридическите сумите ще бъдат преведени по банков път. Дивидентите имат 5-годишна погасителна давност, припомнят от дружеството. На общото събрание бе избран нов член на СД – Жан-Шарл Джелалиан, който е стратегически маркетинг директор в Глобалната бизнес единица „Калцинирана сода и деривати“ на Група Солвей. Гласуван бе и отчетът на мениджмънта за 2018 г. с акцент върху три направления – безопасност на труда, оптимизиране на оперативните разходи и изпълнение на стратегическата инвестиционна програма. В рамките й миналата година бяха изградени два нови сондажа за производство на сол в „Провадсол“, възстановена бе охладителната кула в ТЕЦ-а и бе обновена инфраструктурата му, както и тази на содовия завод. Направените инвестиции са повишили надеждността и ефективността на инсталациите, намалили са енергопотреблението и допринасят за опазването на околната среда, посочват от „Солвей Соди“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.24", "title": " „Солвей Соди“ отчете 135,5 млн. лв. печалба, раздава дивиденти"}
{"url": "https://trud.bg/%d0%b2-%d1%82%d0%b5%d0%b6%d0%ba%d0%be-%d1%81%d1%8a%d1%81%d1%82%d0%be%d1%8f%d0%bd%d0%b8%d0%b5-%d0%b5-64-%d0%b3%d0%be%d0%b4%d0%b8%d1%88%d0%bd%d0%b0%d1%82%d0%b0-%d0%b6%d0%b5%d0%bd%d0%b0-%d0%bf%d0%be/", "text": "64-годишна жена,  , е приета в СО на УМБАЛ „Св. Анна“ в тежко състояние, съобщават от болницата. След първоначалната диагностика става ясно, че жената е с фрактура на бедрена кост. Предстоят допълнителни изследвания. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.24", "title": " В тежко състояние е 64-годишната жена, пострадала при катастрофата на „Хемус“"}
{"url": "https://trud.bg/%d0%ba%d1%84%d0%bd-%d0%bf%d1%80%d0%be%d0%b2%d0%b5%d1%80%d1%8f%d0%b2%d0%b0-%d0%b5%d0%b2%d1%80%d0%be%d1%85%d0%be%d0%bb%d0%b4-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b0/", "text": "В периода след публикуваното на 24.04.2019 г. прессъобщение във връзка с намерението за предстоящи придобивания на „ЧЕЗ Разпределение България“ АД  и „ЧЕЗ Електро България“ АД от „Еврохолд България“ АД Комисията за финансов надзор продължава работата си по четири проверки на дейността на „Еврохолд България“ АД и на дейността на три застрахователни дружества от групата на холдинга. Проверяват се финансовото състояние и капацитета на дружествата с оглед на бъдещи придобивания, съобщават от Комисията. Становището на КФН за финансовото състояние на купувача е от изключителна значимост с оглед на факта, че освен опит в сектора от него ще се очаква и сериозен финансов ресурс – от една страна, за заплащането на инвестицията по изкупуването и от друга, за поддържането на адекватна инфраструктура в електроснабдителния сектор. КФН има ангажимент да предостави до края на настоящата седмица – 28 юни 2019 г.  констатираните до момента факти и обстоятелства на компетентните институции – Главна прокуратурата и Държавна агенция „Национална сигурност“, с цел информираност и обективност. При окончателно приключване на проверките в законоустановения срок отговорните институции ще получат резултатите от тях заедно с наличните факти и заключения. Комисията също така поема отговорността да информира обществеността за момента на приключване на проверките. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.24", "title": " КФН проверява „Еврохолд България“ АД"}
{"url": "https://trud.bg/%d0%bd%d0%b0%d0%bf-%d0%b8-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b0%d1%82%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d0%be%d1%89%d0%b5-%d0%bd%d0%b5-%d1%81%d0%b0-%d0%b3%d0%be/", "text": "НАП и Националната полицията още не са готови с проверките по „Апартаментгейт“ и къщите за гости, каза заместник-главният прокурор Иван Гешев на брифинг в Съдебната палата. Проверките бяха възложни от прокуратурата, след двата случая с имоти. За разлика от проверките за конфликт на интереси на антикорупционната комисия, тези на данъчните били много по-задълбочени, тежки и тромави. Започнали са дори ревизии. По проверките, инциирани за начина, по който са построени къщите за гости, има данни, които говорят за извършени престъпления – злоупотреба с евросредства и документни престъпления. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.24", "title": " Данъчните и полицията още не са готови с проверките на къщите за гости"}
{"url": "https://trud.bg/%d1%80%d0%be%d0%b4%d0%bd%d0%b8%d1%8f%d1%82-%d0%b5%d0%bb%d0%b8%d1%82-%d0%b7%d0%b0%d0%bf%d1%80%d0%b8%d0%bb%d0%b8%d1%87%d0%b0-%d0%bd%d0%b0-%d0%b2%d0%b8%d0%b7%d0%b0%d0%bd%d1%82%d0%b8%d0%b9%d1%81%d0%ba/", "text": "Очаквахме успокояване на страстите и завръщане към нормалния политически живот. БСП запази своя лидер и се върна в парламента. Борисов триумфира като победител, сложи точка на ерата Цветанов и подкара влака. Вместо това периодът между отминалите евроизбори и предстоящите местни избори се превръща в царство на интригите – между партиите, вътре в партиите и между самите политици- всеки срещу всеки. Изведнъж въпросът с партийните субсидии се превърна в най-големия проблем на държавата. И започна наддаване между управляващите и опозицията. Стигна се до предложения, в които не вярват и авторите им, но го правят на инат. На всички е ясно, че колкото и да не обичаме депутатите, не техните заплати ще оправят живота ни. И стигнаха до там, че да се разреши откритото финансиране, т.е. узаконяване на връзката между политическия елит и незаконния капитал, което означава легализация на мафията. Това рано или късно ще отпадне, но интригата се разгаря. Вече се намери повод решението да бъде отложено, но очевидно някои професионални интриганти виждат възможност да се постигнат някои важни стратегически цели-да бъде обезсилена и маргинализирана опозицията в лицето на БСП и заменена с „вечната невеста“ – ДПС. След отлагането на фаталното решение заради съпротивата на част от „Обединените патриоти“, именно ДПС призова Борисов да реши коалиционния си проблем в интерес на „българските деца, наука, култура и образование.“ Паралелно с почистването на фасадата на ДПС и обособяването u като партия на онеправданите социални слоеве, върви и пропагандната теза за упадъка и предстоящото изчезване на БСП от политическата сцена. За голямо съжаление медиите не съзряха скритата цел за подмяна в политическата система, не я коментираха от гледна точка на обществения интерес. А аргументи имаха колкото искаш. ГЕРБ и ДПС проявиха своето намерение за открит съюз не само по този повод. Неслучайно партията за „права и свободи“ започна да се изявява с подчертано социални инициативи. За да измие поне отчасти имиджа си на „вечната невеста“, от чиято целувка партньорите u умират. Дори Ахмед Доган предприе стъпки да легализира своите икономически завоевания. Самият Пеевски стана активен депутат, ръси разни социални идеи, превръща се в главен борец за прозрачност в собствеността на медиите. Всички медии, които явно или скрито са зависими от него, се заеха да лъскат публичния му образ. Развитие има и по жизненоважния проблем със закупуването на американските самолети. Медиите отново са плахи и не задават съвсем естествените въпроси. Военният министър Каракачанов беше заявил: „Няма да платя за F-16 повече от 2 милиарда лева“. Е, след като Борисов се „изпусна“ в Брюксел, че цената е с 200 милиона повече, много активните иначе телевизионни водещи не зададоха задължителния в такъв случай въпрос на министъра. И още един министър бе забравен от журналистите, които тълкуват победата на управляващите в изборите като сигнал да се въздържат от всякакви смущаващи ги въпроси. Така например по повод исканията ни за разсрочено заплащане на покупката, министърът на финансите Горанов изтърси категорично „Имаме пари да платим наведнъж“. Никой не му поиска обяснение. Но той бе коригиран бързо от вицепремиера Томислав Дончев, който уточни, че нямаме пари за цялата сума веднъж. И след като стана ясно, че сделката по всяка вероятност ще се състои, правителството обяви, че ще вземем многомилионен заем, за да можем да се издължим на нашия съюзник. Интересно разминаване на министъра на финансите с неговите началници! Между другото Томислав Дончев, който след изгонването на Цветанов се изявява като вторият човек след Бойко Борисов, поне що се отнася до изпълнителната власт, демонстрира една много „креативна“ акция. Той разпратил сред административните чиновници тайни агенти, които да следят как работят любимите на целокупния български народ бюрократи. Този „ценен“ опит веднага бе популяризиран от всеотдайните медии. Защо са му все пак на находчивия вицепремиер специални шпиони, а не се довери на самите граждани, които са многогодишни жертви на държавната администрация? Може би се е сетил как гласува тази администрация. По-внимателно с чиновниците, по -деликатно! Преди да направите каквото и да било, помислете за съдбата на Цветанов. По повод кампанията за издигане в култ на личността на Бойко Борисов приведох пример как и Путин черпи от неговия опит като освободи арестувания журналист и уволни виновните „генерали.“ Сега пък препоръчвам на кмета Фандъкова която се възмути, че искат да строят в Борисовата градина, да излезе на протест по този повод Възможно е и Путин да накаже провинилия се руски депутат, който предизвика антируски бунт в Грузия. Нови времена, нови нрави Как се забавляват звездите Тъкмо бях се наканил да напиша какво блаженство за душата е кулинарното предаване на Катето Евро. На фона на мъчениците от кулинарните битки в последно време, при харизматичната водеща е постигната най-важната цел- хем приятно, хем има какво да научиш. Но ето, че се появи ново предаване с нейно участие – „Игрите на звездите“. Мъчително изживяване, насилено веселие, грубо имитация на други програми като „Мармалад“, „Да обичаш България“ и толкова други. Измъчва се и Катето Евро- не може да спаси инфантилната драматургия. Изтъркана от употреба е тази формула- събираш едни хора, обявени за звезди и те ще направят необходимото, за да стане забавно. Не става.", "date": "2019.06.24", "title": " Родният елит заприлича на византийски двор\t"}
{"url": "https://trud.bg/%d1%84%d0%b8%d0%bd%d0%b0%d0%bd%d1%81%d0%b8%d1%80%d0%b0%d0%bd%d0%b5-%d0%b1%d0%b5%d0%b7-%d0%be%d0%b3%d1%80%d0%b0%d0%bd%d0%b8%d1%87%d0%b5%d0%bd%d0%b8%d1%8f-%d0%b5-%d0%b0%d1%84%d1%80%d0%b8%d0%ba%d0%b0/", "text": "Финансирането на политическите партии и предизборните кампании навсякъде по света е един от чувствителните въпроси, които предизвикват сериозни полемики и скандали. Независимо от типа финансиране на политическата дейност – публично, частно или смесено – могат да се изведат три основни стандарта, които са приети като норма в развитите демокрации. Първият е прозрачност. Гарантира се чрез въвеждане на изисквания за деклариране и публичност на източниците на финансиране и забрана за анонимните дарения. Вторият е лимитиране на прякото финансиране от бизнеса. И третият – контрол върху партийните финанси, осъществяван от изборната и данъчната администрация и/или от независими одитни органи от типа на сметната палата. У нас, както и за много други теми с ключово значение, политическата дискусия за необходимостта от намаляване на гигантските партийни субсидии, пое в погрешна посока. Първоначалната редакция на Закона за политическите партии от 2004 г. определяше субсидията като 1 процент от минималната работна заплата на получен глас. Тогава това беше 1,50 лв., а сега би било 5,20 лв. Това беше разумен подход. За съжаление тройната коалиция в мандата 2005-2009 г. отмени този принцип и отиде в едната крайност – увеличи десетократно размера на субсидията. Сега се предлага да отидем в другата крайност – нула субсидии и безлимитно частно финансиране. В публичното пространство тази крайност беше обозначена като „американски модел“. Това обаче няма нищо общо с американската уредба и практика. За сметка на това подобна система съществува в Бангладеш. Там има единствено изисквания за деклариране на даренията по време на предизборна кампания, които надхвърлят определен размер. Няма ограничения за финансиране на кампаниитте от бизнеса, от синдикатите, че даже и от чужбина. Няма ограничения за частно финансиране и в Африка – Кения, Гана, Малави, Мозамбик и др. Тоест можем да говорим по-скоро за африкански модел. Прочее, в Африка има и още по-причудливи законодателни решения. В Бенин са въвели забрана за членове на опозицията да работят в държавната администрация. Не са като нашите, дето уж са опозиция, а се подреждат по апетитни общински бордове и служби в центъра и по места. Щом сме тръгнали към Африка, да вземем да транспонираме, както се казва на брюкселски, и този законодателен модел. Шегувам се, естествено, но шегата не прави идеята за изцяло частно финансиране партиите без ограничения по-приемлива. Първо, защото тази система не е „американска“. И, второ, защото залитането в подобна крайност в една държава, в която корупцията е хроничен проблем, ще има негативни последици за демократичния процес. При това по-драстични отколкото сегашното положение, при което гигантските субсидии са превърнали правоимащите партии в корпорации с хиляди щатни бройки, които преливат десетки милиони от тези публични средства в джобовете на частни медии, рекламни и социологически агенции. Федералната система на финансиране на партии и кандидати в САЩ е специфична, сложна и предмет на изострена обществена дискусия. Но в никакъв случай не е това, което се предлага у нас като „отворен американски модел“. В най-едър щрих ето как стоят нещата в САЩ: Първо, там действа своеобразна смесена система на финансиране при федералните избори. Двете основни партии, както и по-малки партии, които отговарят на определени критерии (най-общо: които покажат минимален капацитет за набиране на частни дарения поне в определено число щати) имат право на федерален грант за финансиране на партийната конвенция (конгрес) за номинация на кандидат за президент. Освен това, кандидатите за Конгреса и за Белия дом могат да получат публично финансиране както за първичните избори в своята партия, така и за същинските, при условие, че приемат определени ограничения за разходите, установени по закон. Второ, има абсолютна забрана за бизнеса да финансира директно партиите и кандидатите. Тази забрана датира още от 1907 г., когато е приет известният Закон „Тилман“. Както изтъква в годишното си обръщение пред Конгреса президентът Теодор Рузвелт, по чиято инициатива сенаторът от Южна Каролина Бенджамин Тилман внася законопроекта: „Всички дарения от корпорации в полза на партийни структури или с политическа цел трябва да бъдат забранени. На мениджърите трябва да се забрани да използват парите на акционерите за подобни цели. Такава забрана ще бъде ефективен метод за предотвратяване на злото, с което се бори антикорупционното законодателство“. По-късно, през 1976 г., с приемането на Закона за финансиране на федералните предизборни кампании, освен на корпорациите, на синдикатите също е забранено да финансират пряко партии и кандидати. Трето, бизнес финансирането на кампаниите и партийната дейност се прави чрез специфични за американската система „комитети за политическо действие“. Те са напълно независими от партиите и от кандидатите, и статусът им е уреден във федералния данъчен кодекс. Те могат да получават дарения от физически лица, но не безлимитно, а до определен таван. За изборите през 2016 г. таванът за дарения от физически лица в полза на такива комитети беше 5000 долара. Бизнесът може да дарява на комитетите неограничено, но те от своя страна могат да финансират конкретни кандидати и партии до определен размер: 5000 долара за кандидат в първични или същински избори и максимум 15 000 долара годишно за дадена партия. Такива комитети могат да се финансират и взаимно до размер 5000 долара годишно. Регистрираните комитети за политическо действие са близо 2000. Една десета от тях са свързани със синдикатите и събират дарения от синдикалните членове, а останалите са било на идеологически признак, било свързани с определени корпорации, примерно алкохолният гигант „Анхойзер-Буш“, или отделни браншове и гилдии. Целта на съществуването им е именно да се прекъсне пряката обвързаност между бизнеса и партията/кандидата. Комитетите дължат пълна отчетност и публичност на получените финансирания с поименно посочване на източниците. Контролът е драконовски и се осъществява от федералната изборна администрация и от данъчните. Четвърто, в американската правна и политическа лексика парите, които се дават директно на кандидатите, се наричат „твърди пари“. За тях се отнасят гореизброените ограничения и изисквания. За тях има и установени тавани в даренията, които се правят от физически лица и комитети в полза на партии и кандидати. Законодателството обаче не е въвело ограничения за т.нар. „меки пари“, тоест средства, които се предоставят за всекидневна дейност на партиите, стига да не се използват в предизборни кампании и с тях да не се агитира „за“ или „против“ партия или кандидат. „Меките пари“ и необходимостта от ограничения за тях са предмет на сериозна дискусия в САЩ от години. Пето, с две по-важни решения на Върховния съд на САЩ бяха направени през годините важни промени. През 1976 г. по делото Buckley v. Valeo беше решено, че политическа реклама, която не съдържа изричен призив в полза или срещу кандидат или партия („подкрепете“, „гласувайте“, „отхвърлете“ и пр.) могат да се финансират и с т.нар. „меки пари“. Въведено е и понятието „независими разходи“ – тоест разходи за предизборна реклама, които се правят от комитети за политическо действие, без обаче да са координирани по какъвто и да е начин със съответния кандидат или партия. При тях няма ограничения, а пред федералната избирателна комисия се декларира само размер, но не и източник на средствата. Основанието е, че всеки има право на свобода на словото, гарантирана от Първата поправка в американската конституция. Все в тази логика през 2010 г. по нашумялото дело SpeechNow.org v. FEC, Върховният съд позволи създаването на т.нар. „супер-комитети“. Те могат да набират дарения в неограничен размер и да правят само „независими разходи“ за агитация, с която подкрепят или отхвърлят даден кандидат, но без да обвързват или съгласуват това с политическа централа или кандидат. Техните донори се декларират поименно в публичен регистър при федералната избирателна комисия. И накрая, не бива да се забравя, че политическата култура на гражданите в САЩ е много по-различна от тази в България и Европа. Едно от сериозните различия е, че голяма част от американците, които гласуват в избори, смятат за естествена част от изразяването на своята подкрепа за предпочитания кандидат или партия да правят системно малки дарения. По данни на авторитетния изследователски център Pew Research от последните президентски избори, най-висок е процентът на такива хора сред възрастните избиратели 65+, средната класа и получилите образование в колеж или университет.", "date": "2019.06.24", "title": " Финансиране без ограничения е африкански, а не американски модел"}
{"url": "https://trud.bg/%d0%bf%d1%80%d0%be%d1%84-%d1%8e%d0%bb%d0%b8%d1%8f-%d0%b4%d0%b6%d0%be%d1%80%d0%b3%d0%be%d0%b2%d0%b0-%d0%bf%d1%80%d0%b5%d0%b4-%d1%82%d1%80%d1%83%d0%b4-%d0%bd%d0%b5-%d0%bc%d0%be%d0%b6%d0%b5-%d0%b2/", "text": "Над 70 хиляди души годишно у нас умират от сърдечно-съдови заболявания – това са 2 от всеки 3 смъртни случая. Много често нещастието ни настига внезапно и е въпрос на само един час, след появата на сипмтомите, човек да бъде спасен. Сърдечно-съдовите заболявания продължават да са най-големият убиец и в световен мащаб. Все повече спада и възрастта на засегнатите. Всяка година 17,5 млн. души умират преждевременно вследствие на инфаркти и инсулти, като до 2030 година се очаква техният брой да нарасне до 23 млн. В различните държави се предприемат различни мерки и програми за намаляване на заболеваемостта и смъртността от органите на кръвообръщението. Специалистите алармират, че сърдечното здраве е в ръцете на всеки човек. Рискът от тези заболявания може да се намали значително с промени в начина на живот. Държавата, обаче, все още е длъжник на хората, са категорични кардиолозите. За всичко това разговаряме с проф. Юлия Джоргова. – Проф. Джоргова, защо България е на едно от първите места по сърдечно-съдови заболявания?  – Доста фактори влияят. Основните рискови фактори са хипертонията и диабетът, при които България, за съжаление, пак e на едно от първите места. Освен това и те не са достатъчно лекувани, защото пациентите не си следят редовно кръвното или неадекватно са лекувани. Не по-маловажен фактор е стресът, на който сме подложени всички в съвременния свят. Важен е и начинът на хранане, тютюнопушенето, което е силно застъпено в България. – Как човек може да разбере, че има проблеми със сърцето, то винаги ли дава някакви индикации?  – Не, сърцето не винаги дава индикации, че е болно и много често пациентите идват при нас прекалено късно. Най-важното е профилактиката. Българинът трябва да свикне редовно да ходи на прегледи. У нас битува идеята, че се ходи на доктор, когато се почувстваш зле. Българинът не ходи редовно и на профилактични прегледи. Сигурно и медицината има вина, защото в някои райони на страната достъпът до лекар е труден. – Може би това трябва да се регламентира, преди години профилактичните прегледи бяха задължителни.  – И сега са задължителни, но може би няма наказания, ако не отидеш да се прегледаш. Но ще ви кажа – в болницата идват хора, които са с хипертония по 10 и повече години, с диабет и са страшно учудени, че имат проблем със сърцето. Идват и казват: „Ама аз довчера бях здрав“. Не е здрав, щом има хипертония. Здравето трябва да се следи редовно, да се взимат навреме мерки за подобряване на начина на живот – със спорт и правилно хранене. Това са неща, които трябва да се възпитават от детската градина, за да може да станат навик. Българинът често не ходи на лекар, а пие лекарството, което пие комшията. Ходи, само когато му стане зле. – Все пак българинът следи медицинските новини и хората определено предпочитат инвазивната кардиология пред традиционната. Какво е важното при този метод?  – Инвазивната кардиология е нещо много важно. Инвазивните лаборатории са абсолютно необходими, защото те са първото и основно място, където се лекува инфаркт, но тя трябва да е с опит. Не са равностойни една мъничка лаборатория, която прави 10 изследвания месечно и една голяма болница, в която се правят 100, 200 или 300 изследвания на месец. Така че, инвазивната кардиология е сериозен конкурент на повечето от нещата, с които се занимава кардиохирургията. Изключенията са малко. Напредването и на качеството на консуматива, и на опита на екипите води в повечето случаи до абсолютно съпоставими резултати. И разбира се, че хората го предпочитат, защото е по-малко травчатично. Но основното е да се търсят опитни екипи. Не е все едно къде отиваш, както не е все едно при какъв обущар отиваш да ти оправи обувките. Това е само в случай, че не става дума за спешност. Тогава се отива до най-близката лаборатория. И много по-важно е навреме да се хване един остър инфаркт, отколкото да се пътува надалече и дълго, за да се отиде до друга болница. – Години наред текат спорове трябва ли навсякъде в страната да има инвазивна хирургия. Какъв е проблемът?  – Инвазивната лаборатория вече прави много от нещата, които до преди 10 години бяха изключително и само само обект на кардиохирургията. Проблемът е, че това не е евтино и са доста пречките от страна на Здравната каса. Но ще ви кажа друго – никой до ден днешен в България не си направи труда (сезирам основно финансовите и регулаторните органи) да осъществи реален контрол на качеството, да пресметне колко струва в медицината, а само се говори. Няма екзактно остойностяване и другото, което е много важно – когато един метод работи, трябва да се види какви са резултатите от него, тези пари, които се дават, дали се оправдават. В България е крайно време да има реален контрол. Не касата да проверява запетайките и точките, а качеството, дадените финанси и резултат от тези финанси. На Запад правят изчисления – когато си дал някакви пари, какво реално е постигнато – дали си спестил инвалидизация на пациента, дали си му спасил живота, дали си спестил последващи хоспитализации. Тоест да се направи изчисляване – това, което сега е скъпо, дали би се изплатило във времето. Това, според мен, е основната тема в кардиологията. И затова трябва да се говори, трябва да се направи реален контрол, да има регистри и анализ на цените на всяко едно нещо. – Кои процедури и консумативи в инвазивната кардиология плаща касата, а кои – пациентите?  – Касата плаща базисни неща – коронарографията, коронарната дилатация с определени видове стентове. Това, което сега се случи и което не е приятно е, че касата избра с кои стентове трябва да се работи. В това няма нищо лошо, можете да изберете от 5 вида стентове. Но вие, като пациент, искате щести вид. В такъв случай вие трябва не да доплатите, а напълно да покриете цената. Това е не само извън здравия разум, но и извън правото вие да ползвате някаква част от тази сума. Касата плаща още аортните клапни протези. Слава Богу, защото това е нещо много скъпо. Но не плаща напълно ендопротезите. Те се поставят в аортата при дисекация или при аортна аневризма. Плаща се само частично, останалата част от сумата, която не е малка, трябва да доплати пациентът. Това са някъде към 10 хил. лв. По същия начин стои въпросът в електрофизиологията с ресинхронизиращата терапия, с автоматичните дехибрилатори, които също се заплащат от пациента. Това са скъпи консумативи и когато доплащането е в рамките на 2, 3, 5 хиляди и повече, за много хора е непосилно. – Какъв е процентът на смъртност при сърдечно съдевите заболявания?  – 70% от смъртността в България е на базата на сърдечно-съдовите заболявания. Чисто и просто трябва да има равносметка – какво се прави, с какво качество и допринася ли то за живота и здравето на хората, намалява ли инвалидизацията. Ако не я намалява, да се търсят причините за това, значи някъде не сме ефективни. Намаляла ли е смъртността, ако не е намаляла, къде бъркаме. Без контрол, без ясна представа какво и как се лекува, няма как нещо да се подобри. И трябва да е ясно, какво носи това на държавата. Защото е време да се разбере, че медицината не е безплатна, тя е изключително скъпо удоволствие. Но и нашите пациенти имат вина, защото са свикнали някой друг да се грижи за здравето им. Хората трябва да са наясно, че трябва да бъдат изрядни, да спортуват, да си следят здравето, защото загуби ли го човек, е много трудно да си го върне обратно. – А каква е разликата между стентовете?  – Ние работим вече с четвърта генерация стентове, но всеки си има своя характеристика и в една добра инвазивна лаборатория трябва да има няколко типа. Някои са с тънки стени, много флексабилни и могат да стигат до крайни разклонения, но не те дават достатъчна опора. Има стентове, които имат допълнително покритие. Вариантите са много, би трябвало да има избор на поне 4-5 вида, защото хората не са еднакви. Има и такива, които са много добри, но за съжаление са скъпи. Тази, които касата плаща в момента, са снандартни добри стентове. Въпросът е, че ако вие искате „мерцедеса“, касата няма да ви покрие част от сумата, а ще го платите целия, което нарушава правата на хората. – Отколко време в България се сменят инвазивно сърдечни клапи?  – „Света Екатерина“ започна да сменя клапи инвазивно през 2009 г. Това се прави без разрез, без пълна упойка и е изключително щадяща и добра методика с много добри резултати. Преди 2 г. се включи и болница във Варна, в Пловдив, „Сити клиник“ в София. Методиката е скъпа, но е изключително добра. Борим се сега и друга клапа да можем да правим инвазивно, което ще бъде огромен успех. От 5 г. искаме финансиране, но досега не сме успели. Много неща се правят и за вродените сърдечни пороци. Това е изключително важно за дечицата, защото това са щадящи методики. Светът върви към все по-мини инвазивни методики. Кардиохирургията навсякъде все повече стеснява своите индикации за сметка на минимално инвазивни методики. – Има такъв израз – разби ми сърцето. Доколко емоциите влияят на сърдечните заболявания?  – Много влияят. Има и такъв синдром – на разбитото сърце, който си е медицинско понятие. Това даже е вид инфаркт и може да се получи от силен стрес, казва се такоцубо. Името идва от вид глинено гърне, с което са ловили риба японците и понеже има определена форма, каквато придобива сърцето при този синдром, оттам идва името. Синдромът на разбитото сърце представлява следното – без да има атеросклеротични промени по съдовете, може да се развие инфаркт, просто от силен стрес, от силни емоции. – Лекува ли се разбитото сърце?  – Лекува се, разбира се, но понякога при по-силно изявени синдроми остават трайни промени в миокарда. – А къде сме ние в сравнение с европейските страни?  – Ако този въпрос ми го бяхте задали преди 5-6 години, щях да ви кажа, че поддържаме високо европейско ниво. Сега ще кажа – да, стремим се към това, но за съжаление започнахме да падаме към средното ниво по простата причина, че сме затруднени със закупуването на най-съвременния и най-модерен консуматив. Но всички методики, които са въведени в Западна Европа, ги има и у нас. Изключение прави митралната клапа, но даже далеч не в цяла Европа се прави всичко. Има страни, които са по-напред от нас по простата причина, че са по-богати. Но въпреки това, средното ниво сме го достигнали и надминали. В много европейски държави няма този обем въведени нови методики, каквито има в България. Но за съжаление, финансовото ограничение у нас си е доста голямо. Например, ние слагаме аортни клапи, но все още само на пациенти, които са с изключително висок риск от стандартната кардиохирургия, тоест неоперабилни са. Само на тях имаме право да слагаме. Западна Европа вече слага на пациенти със среден риск. Очаква се догодина в препоръките да влезе, че на всички пациенти над 65 г. се препоръчва инвазивната методика. А ние сме лимитирани само към изключително високия риск и достъп имат малко хора. Ако правим сравнение с европейските страни, методиката сме я въвели и работим, но не в обем и по показания, в които бихме искали. – От какви сърдечни заболявания страда най-често българинът?  – Хипертонията е на първо място, на второ – исхимичната болест и инсултът. – Младите лекари имат ли интерес към инвазивната кардиология?  – Имаме исключителни млади хора. Специалността е интересна и разбира се, че се интересуват. Слава Богу, че една немалка част от тях остават в България, но за съжаление ми се струва, че трудно ще ги задържим в скоро време. Аз съм много голям противник на това, че болниците се водят търговски дружства. Това, ако не се махне, добра медицина в България няма да има. Медицина и търговия трябва да са две тотално различни понятия. Не може в болницата да се говори повече за пари, отколкото за медицина. Това е много порочна практика, която започва да убива и малкото останало добро в нашите болници. А в България по традиция има добра медицина. Наскоро дойде пациентка, която живее в Холандия и се беше прибрала, за да се прегледа и лекува у нас. Тя каза, че там, за да отиде при джипито си, даже ако е с висока температура, трябва да чака няколко дни. А за да стигне до специалист – 3-4 месеца. Така че, българинът не разбира, че има добра медицина, но с това изтичане на кадри на Запад трудно ще задържим някакво ниво. Нашият гост Проф. д-р Джоргова е сред основателите на Университетска болница „Св. Екатерина” – София. Тя е един от доайените на инвазивната кардиология в България. От 2002 г. до 2006 г. е председател на Дружеството на кардиолозите в България и председател на Дружеството по интервенционална кардиология в България.Национален Ръководител на Европейския Проект „Stent for Life”. Републикански консултант по кардиология. Има множество публикации и участия в международни форуми. Носител е на почетен знак „Български Лекар” и „Лекар на България”. Има множество публикации и участия в международни форуми.Първа е въвела и утвърдила в България методики като ангиопластика при ОМИ, радиалната техника, използване на балонна помпа при кардиогенен шок, перкутанна ангиопластика при стволова стеноза, имплантация на стволови клетки, транскатетърно клапно протезиране и др. Специализирала е в Холандия, Франция и САЩ.", "date": "2019.06.24", "title": " Проф. Юлия Джоргова пред „Труд“: Не може в болница да се говори повече за пари, отколкото за медицина"}
{"url": "https://trud.bg/%d0%bf%d0%be%d0%b6%d0%b0%d1%80%d1%8a%d1%82-%d0%b2-%d1%82%d0%b5%d1%86-%d0%bc%d0%b0%d1%80%d0%b8%d1%86%d0%b0-%d0%b8%d0%b7%d1%82%d0%be%d0%ba-%d0%b5-%d0%be%d0%b2%d0%bb%d0%b0%d0%b4%d1%8f/", "text": ":13 часа в комин на сероочистваща инсталация на 8-и блок в ТЕЦ „Марица изток 2”, е овладян. Продължава работата по цялостното му ликвидиране, съобщи областният управител на Стара Загора Гергана Микова. От пресцентъра на министерството на енергетиката съобщиха, че се е възпламенила гума на един от абсорберите, който е в планов ремонт. Няма пострадали хора. Служителите са вън от опасност. На място има медицински екипи. Изпратени са допълнителни противопожарни екипи от Стара Загора, Нова Загора и „Мини Марица-изток”. Най-близко разположената автоматична станция за измерване качеството на въздуха в района, която се намира на 7 км отстояние от централата, не отчита превишения по контролираните замърсители – серен диоксид, азотни оксиди, фини прахови частици, както по време на аварията, така и към настоящия момент, съобщиха от Регионалната инспекция по околна среда и води – Стара Загора. Министърът на енергетиката Теменужка Петкова пътува към мястото на инцидента и ще говори пред журналисти в 14 часа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.24", "title": " Пожарът в ТЕЦ „Марица изток” е овладян"}
{"url": "https://trud.bg/%d0%b8%d0%b7%d0%b7%d0%b5%d1%85%d0%b0-%d0%ba%d0%be%d0%bd%d1%82%d1%80%d0%b0%d0%b1%d0%b0%d0%bd%d0%b4%d0%bd%d0%b8-%d1%86%d0%b8%d0%b3%d0%b0%d1%80%d0%b8-%d0%b7%d0%b0-200-000-%d0%bb%d0%b2/", "text": "600 000 къса контрабандни цигари от марките „Карелия“ и „Реджина“ на стойност 200 000 лв. иззеха служители на Икономическа полиция при ОД на МВР-Варна при специализирана операция през почивните дни. Партидата без бандерол била опакована в кашони и натоварена в камион. Униформените заловили двама 40-годишни мъже, докато разтоварвали нелегалната стока. Единият от тях се оказал с криминално досие. Работата по доказване на престъплението продължава под надзора на Районната прокуратура във Варна, уточниха от полицията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.24", "title": " Иззеха контрабандни цигари за 200 000 лв."}
{"url": "https://trud.bg/%d0%b7%d0%b0%d0%bf%d0%be%d1%87%d0%b2%d0%b0-%d1%81%d0%bf%d0%b5%d1%88%d0%b5%d0%bd-%d1%80%d0%b5%d0%bc%d0%be%d0%bd%d1%82-%d0%bd%d0%b0-%d1%8f%d0%b7%d0%be%d0%b2%d0%b8%d1%80%d0%bd%d0%b0%d1%82%d0%b0-%d1%81/", "text": "Започва спешен ремонт на язовирната стена в село Винарско. Това става, след като кметът на селото Стайко Манев алармира за опасността стената да се скъса. Стената не е пропукана, а е „изядена“ на две места от дъждовете и бурите. Отделно от това, пак от природните стихии, язовирът е пълен с тиня. В него се вливат две реки и нивото се е повишило застрашително, обясни кметът. По думите му, ремонт на язовира не е правен от 70 години насам. След като сигнализирал за спешността на ситуацията, кметът на община Камено, в която попада Винарско- Жельо Вардунски, лично се е заел да оправят проблема. Изготвен е план и всеки момент хората чакат ремонтът да започне.  Ако язовирната стена се скъса, има опасност водата да залее АМ „Тракия“. Преди време язовирът е прелял и е наводнил близкото село Равнец. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.24", "title": " Започва спешен ремонт на язовирната стена"}
{"url": "https://trud.bg/%d0%b3%d0%be%d1%80%d1%81%d0%ba%d0%b8-%d1%81%d0%b5-%d0%bd%d0%b0%d0%b4%d0%bf%d1%80%d0%b5%d0%b2%d0%b0%d1%80%d0%b2%d0%b0%d1%85%d0%b0-%d0%b7%d0%b0-%d0%bd%d0%b0%d0%b9-%d0%b4%d0%be%d0%b1%d1%8a%d1%80-%d1%81/", "text": "Отборът на Североизточното държавно предприятие се класира на четвърто място на Национално състезание за най-добър секач 2019. Надпреварата бе организирана от ръководството на Учебно-опитно горско стопанство „Петрохан“. В индивидуалното класиране Мехмед Терзийски от СИДП стана втори в най-трудната дисциплина – поваляне на дърво. В още четири дейности, свързани с горите и дърводобива мериха сили отборате – смяна на верига, комбинирано рязане, прецизно рязане и кастрене на дърво. Ръководител на отбора на СИДП беше зам.-директорът на ДГС-Омуртаг инж. Ваиз Кимов. Според него тимът на Североизтока се е представил много добре, но момчетата ще трябва да тренират още, за да достигнат отбора на УОГС „Петрохан“, който се класира на първо място. Общо 9 отбора участваха в нетрадиционната надпревара. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.24", "title": " Горски се надпреварваха за най-добър секач"}
{"url": "https://trud.bg/%d0%be%d1%82%d0%bc%d1%8a%d0%ba%d0%bd%d0%b0%d1%85%d0%b0-840-%d1%88%d0%be%d0%ba%d0%be%d0%bb%d0%b0%d0%b4%d0%b0-%d0%be%d1%82-%d0%ba%d0%b0%d0%bc%d0%b8%d0%be%d0%bd/", "text": "840 шоколада и 168 опаковки с бисквити изчезнаха от паркиран камион. За сладката кражба съобщил шофьорът – турски гражданин, който бил паркирал „Волво“-то с полуремарке до разклона за шуменското село Капитан Петко, съобщават в понеделник от полицията. Той забелязал, че е разкъсана митническата пломба и защитната преграда на полуремаркето. Липсвали 35 кутии, всяка с по 24 шоколада и 6 кутии, всяка с по 28 опаковки бисквити. Извършен е оглед, за извършено престъпление е образувано досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.24", "title": " Отмъкнаха 840 шоколада от камион"}
{"url": "https://trud.bg/%d0%bd%d0%b5%d0%b8%d0%b7%d0%b2%d0%b5%d1%81%d1%82%d0%b5%d0%bd-%d0%be%d1%82%d0%ba%d1%80%d0%b0%d0%b4%d0%bd%d0%b0-%d1%80%d1%8a%d1%87%d0%bd%d0%be-%d0%b8%d0%b7%d1%80%d0%b0%d0%b1%d0%be%d1%82%d0%b5%d0%bd/", "text": "Неизвестен открадна ръчно изработените пейки, които доброволци поставиха в двора на МОБАЛ „Д-р Стефан Черкезов” във Велико Търново преди три месеца. През март над 120 души се събраха по инициатива на групата „Доброволно чистене” и облагородиха мястото, потънало в храсталаци и боклуци. Деца, родители, младежи и възрастни запретнаха ръкави и изхвърлиха над 160 чувала с отпадъци, орязаха 60 кубика храсти и клони, окосиха 1,5 дка поляна, създадоха 13 гуми-саксии, боядисаха оградата на болницата и поставиха двете ръчно изработени пейки, които вече са откраднати. Въпреки наглата кражба, обаче, инициаторите от „Доброволно чистене” останат все така позитивни: „Нашите ръчно изработени пейки оживяваха цели 3 месеца и 7 дни. Преди 3 дни ги снимахме, защото беше време да се съберем за тяхната поддръжка, но ето, че и този ден дойде. Нека обаче се фокусираме върху позитивното. Първо, нашата изработка е била толкова качествена, че някой си е помечтал за тях и е организирал тяхното открадване. Всяка тежеше по 50+ кг и най-вероятна са двама. Но най-важното е, че ние доказахме, че добрите и действащите хора са стотици. Нашите две събития за почистване двора на болницата събраха над 150 човека. Добрите хора сте вие и ще променим средата към по-добро. Пейки може да не поставим отново, но идват красиви дни, създадени от нас всичките. А за крадците, бъдете здрави, за да имате време един ден да се опомните и да ни помогнете да съградим нещо заедно“, това пише в послание към апашите, което са оставили хора от „Доброволно чистене”.", "date": "2019.06.24", "title": " Неизвестен открадна ръчно изработени от доброволци пейки от двора на болницата в Търново\t"}
{"url": "https://trud.bg/%d0%bc%d1%8a%d0%b6-%d0%b8%d0%b7%d0%b1%d0%b8-%d1%82%d1%80%d0%b8-%d0%b7%d1%8a%d0%b1%d0%b0-%d0%b8-%d1%81%d1%87%d1%83%d0%bf%d0%b8-%d0%bd%d0%be%d1%81%d0%b0-%d0%bd%d0%b0-%d1%81%d1%8a%d0%bf%d1%80%d1%83%d0%b3/", "text": "47-годишен мъж е задържан за 24 часа, заради домашно насилие, съобщиха от полицията. Инцидентът е станал на 23 юни в доспатското село Късак. Според разследващите, насилникът е нанесъл средна телесна повреда на съпругата си. 39-годишната жена е с избити три зъба на горната челюст и със счупен нос. След преглед в Спешното отделение в Доспат, жената е насочена за лечение към УМБАЛ „Св. Георги“-Пловдив. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.24", "title": " Мъж изби три зъба и счупи носа на съпругата си в доспатско село"}
{"url": "https://trud.bg/%d1%88%d0%be%d1%84%d1%8c%d0%be%d1%80%d0%ba%d0%b0%d1%82%d0%b0-%d1%83%d0%b1%d0%b8%d0%bb%d0%b0-%d0%b4%d0%b2%d0%b5-%d0%bf%d0%b5%d1%88%d0%b5%d1%85%d0%be%d0%b4%d0%ba%d0%b8-%d0%b2-%d1%86%d0%b5%d0%bd%d1%82/", "text": "62-годишната Лиляна С. от София, която в неделя вечерта  ве пенсионерки на пешеходна пътека в центъра на Варна, не е употребила алкохол или дрога, преди да седне зад волана. Това съобщиха от Окръжната прокуратура, която образува досъдебно производство за причиняване на смърт по непредпазливост. Телата на загиналите пешеходки – на 73 и 76 г., са предадени за аутопсия, предстои да бъде назначена автотехническа експертиза. Тя ще установи с каква скорост се е движел автомобилът „Ауди“, преди да връхлети минувачките. Виновната шофьорка е разпитана от разследващ полицай и доброволно е предоставила колата си на разследващите, за да извършат оглед, допълниха от прокуратурата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.24", "title": " Шофьорката, убила две пешеходки в центъра на Варна, била трезва"}
{"url": "https://trud.bg/%d0%ba%d1%80%d0%b8%d1%81%d0%ba%d0%be-%d1%81%d0%b2%d0%b0%d0%bb%d0%b8-%d0%bd%d0%b0%d0%b4-10-%d0%ba%d0%b8%d0%bb%d0%be%d0%b3%d1%80%d0%b0%d0%bc%d0%b0/", "text": "Рапърът и продуцент Кристиан Талев – Криско значително се е вталил. От последните му снимки в социалните мрежи става ясно, че освен рус, Криско вече е и доста слаб. По негови собствени думи това се е случило постепенно и е успял да свали около десетина килограма. „Тежах близо 80 килограма, сега съм 68! От много време съм на здравословен режим. Не ям боклуци, рядко пия алкохол, спортувам. Никога не съм бил в по-добра форма“, споделя рапърът. Съвсем скоро Криско и приятелката му официално разкриха, чрез новото му видео „Да или не“, че очакват бебе. Бременната Цвети се шегува „Аз дебелея, а той отслабва“. В интервю пред Мон Дьо преди време Криско разказва как е започнала тяхната романтична връзка. „Тя е виждала всичките ми маймунджилъци и respect, че изобщо се захвана с мен… Нещата станаха наистина сериозни, когато тя ми каза, че заминава да живее в Дубай и повече няма да се върне най-вероятно.“ Това го е накарало да се замисли много за отношенията си с нея и да ѝ се обади, за да я покани на вечеря. „Нашата връзка, докато се случи, беше пълен филм“, откровен е Криско. Цвети тогава е имала приятел и макар че Криско счита, че тя се е влюбила в него още от първата им вечеря, близо една година не са си позволили да бъдат заедно. „Тя е всичко, което искам да има човекът до мен. Тя е вярна, тя е лоялна, тя е грижовна, страхотна домакиня, страхотна жена, най-добрият ми приятел, най-веселият човек, с най-якото чувство за хумор.“ Според близки до двойката Цвети е бременна вече в шестия месец и бебето ще е момиче. Двамата с Криско са заедно вече повече от две години и с нетърпение очакват да станат родители.", "date": "2019.06.24", "title": " Криско свали над 10 килограма"}
{"url": "https://trud.bg/%d0%b3%d0%be%d1%80%d1%8f%d1%89%d0%b8%d1%8f%d1%82-%d0%ba%d0%be%d0%bc%d0%b8%d0%bd-%d0%bd%d0%b0-%d1%82%d0%b5%d1%86-%d0%bc%d0%b0%d1%80%d0%b8%d1%86%d0%b0-%d0%b8%d0%b7%d1%82%d0%be%d0%ba-2-%d1%81%d0%b5/", "text": "135-метровият комин в ТЕЦ „Марица Изток 2“,  , се е срутил, съобщава БНР. От пожарната съобщиха, че на място са общо 12 аварийни екипа от Стара Загора, Димитровград и Пловдив. Гл. ком. Николай Николов поясни пред БНР, че поне още няколко часа ще продължи гасенето на пламъците. Производството на централата не е застрашено. Като предполагаема причина комисар Николов посочи запалване на гума в резултат от ремонтни дейности. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.24", "title": " Горящият комин на ТЕЦ „Марица Изток 2“ се е срутил"}
{"url": "https://trud.bg/%d0%b7%d0%b0%d0%b4%d1%8a%d0%bb%d0%b1%d0%be%d1%87%d0%b0%d0%b2%d0%b0%d0%bd%d0%b5-%d0%bd%d0%b0-%d0%bf%d0%b0%d1%80%d1%82%d0%bd%d1%8c%d0%be%d1%80%d1%81%d1%82%d0%b2%d0%be%d1%82%d0%be-%d0%bc%d0%b5%d0%b6/", "text": "Необходимо е да се задълбочи партньорството на всички нива между ГЕРБ и сестринската й партия от ЕНП в Румъния – Национална либерална партия (НЛП). Около това мнение се обединиха председателите на двете партии Бойко Борисов и Людовик Орбан. Двамата се срещнаха в София, като Орбан бе придружаван от зам.-председателя на НЛП Влад Ништор. Людовик Орбан е в България по покана на председателя на ГЕРБ Бойко Борисов, съобщиха от пресслужбата на партията. В рамките на срещаха Борисов и Орбан изтъкнаха нуждата от надграждане на вече съществуващия инфраструктурен капацитет не само в двете държави, но и на Балканите. Според тях по-добрите транспортни връзки биха донесли редица удобства на гражданите, но също така и биха дали тласък на културния обмен и туризма в региона. Председателите на ГЕРБ и НЛП бяха категорични, че развитата инфраструктура в България, Румъния и другите балкански страни ще направи нашия регион много по-конкурентноспособен и атрактивен за чуждестранните инвеститори. По време на разговора председателят на ГЕРБ Бойко Борисов и неговият румънски колега обсъдиха необходимостта от реализирането на различни проекти от сферата на регионалното развитие от двете страни на Дунав. Бе подчертано, че трябва да се засили и диалогът между представителите в местната власт на ГЕРБ и НЛП в България и Румъния. Двамата коментираха и предстоящия избор на председатели на европейските институции и течащите в момента консултации. В тази връзка Людовик Орбан поздрави председателя на ГЕРБ и министър-председател на България Бойко Борисов за отличния резултат на партията на европейските избори. Орбан използва възможността да честити на Борисов 60-годишния му юбилей и предаде специалните поздрави на румънския президент Клаус Йоханис – също роден на 13 юни 1959 г. Председателят на Национална либерална партия дори зарадва българския премиер с футболна топка с автограф от живата легенда на румънския футбол Георге Хаджи.  Работното посещение на Людовик Орбан продължава със срещи с административния секретар на ГЕРБ Цветомир Паунов, както и с представители на ръководството на Групата на ГЕРБ в СОС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.24", "title": " Задълбочаване на партньорството между ГЕРБ и румънската НЛП обсъдиха Борисов и Людовик Орбан"}
{"url": "https://trud.bg/%d0%b3%d0%b5%d1%88%d0%b5%d0%b2-%d0%b3%d1%80%d0%b0%d0%bd%d0%b8%d1%87%d0%bd%d0%b8-%d0%bf%d0%be%d0%bb%d0%b8%d1%86%d0%b0%d0%b8-%d1%81%d0%b0-%d1%83%d1%87%d0%b0%d1%81%d1%82%d0%b2%d0%b0%d0%bb%d0%b8-%d0%b2/", "text": "Над 17 души са задържани за трафик на мигранти. Това каза на брифинг зам.- главния прокурор Иван Гешев въ  Специализираната прокуратура и ГДБОП от сутринта в София, Бургас и Ямбол срещу престъпна група за трафик на мигранти. „Става въпрос за действащата към момента най-голяма група за трафик на мигранти през българска територия. Информацията за разследваната група бе придобита още през 2017 г. в хода на друга международна операция. Тази операция бе нарече „ . В резултат на същата операция се проведоха действия на територията на Белгия, България и Великобритания. Товага бяха задъжани над 40 лица“, обясни Гешев. Той посочи, че тогава българска група е съдействала на този канал и по нея започва да се работи още през 2017 г. Днес са започнати действия за разследване, допълни зам.-главният прокурор. „Към момента са задържани над 17 лица. Предстои утре да стане ясно колко и кои ще бъдат обвинени. Това е група, която се е занимавала с трафика на територията на България – хората са или български граждани, или постоянно пребиваващи в България граждани на Ирак и Афганистан, или кандидат-бежанци. Те са се занимавали с трафик на мигранти към Западна Европа основно от Афганистан. Т.е. групата е част от международен канал – набират се хора от Афганистан, минават през Иран, през Турция и нашите ги посрещат на границата с Турция, след което се настаняват в района на Свиленград. Друга част от групата ги посреща, отвежда ги до София и ги настанява в циганските махали „Орландовци“ и „Факултета“. Заплащането се е получавало през определени лица, а не кеш. Задържано е и това лице, което в България е осигурявало финансирането за конкретната услуга“, обясни Гешев. Престъпната група е извеждала мигрантите през сръбската граница, обясни той. Гешев посочи, че начинът на плащане на целия канал за трафик на мигранти е бил различен, но става дума за десетки хиляди евро. „Не мога да кажа българската част от канала колко е взимала, но са поне по няколко хиляди евро на човек“, обясни той. Зам. главният прокурор заяви, че към този момент няма доказателства, че собствениците на домовете, в които са били настанявани мигрантите, да са били част от схемата. Иван Гешев поясни, че каналът е имал възможност да поема огромен брой от хора – стотици души месечно. „ За първи път виждаме толкова сложна, голяма и мащабна организация в България. Тя обхваща всички – от хазяи, до хора, които осъществяват транспорт, през хора, които посрещат, и хора, които координират. Това е едно голямо завършено търговско дружество за трафик на мигранти, което е незаконна дейност“, заяви той.  Гешев посочи, че мигрантите са били извеждани през сръбската граница, но не през КПП. Има данни, че гранични полицаи са участвали в престъпната група за трафик на мигранти, каза Гешев. На въпрос дали има намесени гранични полицаи, Гешев обясни, че такива данни по делото има и по тях се работи. „Няма какво да си зариваме главата, че тази дейност няма как да стане без съдействието и логистиката на държавни служители. Това е истината. Да, такива групи се подпомагат от държавни служители най-вероятно срещу заплащане. Доколко и дали по този случай ще докажем такива хора, е въпрос на време“, посочи той. Зам. главният прокурор обясни, че има много случаи в Специализираната прокуратура на групи, които касаят само гранични полицаи. „Аз се сещам поне за 4 досъдебни производства на гранични полицаи, занимаващи се точно с това – осигуряване на логистика за преминаване през границата с Турция примерно. Мисля, че има и 1-2 групи на сръбската граница. Така че това е неизбежна част от натиска на парите – тази дейност е високо доходоносна, плащат се много пари в Афганистан, за да можеш да стигнеш до Западна Европа. И логично е, когато има голям финансов натиск да се поддадат някои държавни служители и някъде да има корупционни престъпления“, обясни Гешев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.24", "title": " Гешев: Гранични полицаи са участвали в престъпната група за трафик на мигранти"}
{"url": "https://trud.bg/%d0%ba%d0%b0%d0%bc%d0%b5%d1%80%d1%83%d0%bd-%d0%bf%d0%b0%d0%b4%d0%b0-%d0%bf%d0%bb%d1%8e%d0%b5-%d0%b8-%d0%be%d0%b1%d0%b2%d0%b8%d0%bd%d1%8f%d0%b2%d0%b0-%d0%b2-%d1%80%d0%b0%d1%81%d0%b8%d0%b7%d1%8a%d0%bc/", "text": "Националният тим на Камерун при жените отпадна на 1/8-финал на световното първенство във Франция след скандален мач с Англия (0:3). Африканският отбор на два пъти бе пред демонстративно прекратяване на двубоя, а впоследствие обвини ФИФА в расизъм. В началото на срещата „трите лъва“ поведоха с гол на Тони Дуган, която пък бе наплюта секунди по-късно от камерунката Аугустин Еджанге. Действията й останаха безнаказани от рефера. Малко преди края на първата част англичанките отбелязаха за втори път, а голът бе зачетен едва след консултация с ВАР. Това разяри африканките, които твърдяха, че попадението е от засада и нищо не можеше да ги убеди в противното, дори повторението на голям екран. То доказваше, че гол има. След края на полувремето Камерун обаче отказа да поднови играта няколко минути. При прибирането си в тунела скандалите продължиха, като бяха отправени обвинения към ФИФА в расизъм. Няколко футболистки на „неукротимите лъвици“ дори отказаха да играят през втората част, но след намесата на официални лица все пак те склониха да продължат мача. През втората част гол на Камерун бе отменен заради засада, което допълнително наля масло в огъня. Авторката на попадението се разплака, а съотборничките й награбиха рефера. Съдийката Лианг Кин от Китай бе бутната в гръб, но без последствия. Малко преди края на мача Англия вкара трети гол, а африканките си изкараха жълти картони след брутални фалове. „Дойдох на това световно първенство, за да го спечелим, но и да играя роля в подобряването на женския футбол и всички да видят, че той се развива – каза Фил Невил, легенда на „Манчестър Юнайтед“ и настоящ селекционер на Англия. – През всичките 90 минути стоях на тъча и се срамувах. Всичко това беше тъжно и много грозно.“ Снимка: Twitter", "date": "2019.06.24", "title": " Камерун пада, плюе и обвинява в расизъм"}
{"url": "https://trud.bg/%d1%81%d1%82%d0%b0%d0%b4%d0%b8%d0%be%d0%bd-%d1%81%d0%b0%d0%bd-%d1%81%d0%b8%d1%80%d0%be-%d1%89%d0%b5-%d0%b1%d1%8a%d0%b4%d0%b5-%d1%81%d1%80%d0%b8%d0%bd%d0%b0%d1%82/", "text": "Стадион „Сан Сиро“, домът на „Милан“ и „Интер“, ще бъде съборен, заради ново съоръжение. Двата гранда са се разбрали за общ проект, който ще предложат на общината в Милано. Планът е стадионът да бъде готово през 2022 г. „Нерадзурите“ имаха желание „Сан Сиро“ да бъде реновиран, но колегите им от „Милан“ са ги убедили, че построяването на нов е по-добрият вариант. Съоръжението ще бъде в близост до сегашното място, като до тогава и двата клуба ще продължат да играят мачовете си на „Сан Сиро“. Ако проектът бъде одобрен, работата по строежа ще започне в края на настоящия сезон.  „Ще построим нов „Сан Сиро“ в същия район“, каза Паоло Скарони, президент на „Милан“. Шефът на „росонерите“ разкри това в Лозана, където той и изпълнителният директор на „Интер“ Алесандро Антонело са част от италианската делегация, която промотира кандидатурата на Милано-Кортина за домакин на зимните олимпийски игри през 2026 г.", "date": "2019.06.24", "title": " Стадион „Сан Сиро“ ще бъде сринат"}
{"url": "https://trud.bg/%d0%b0%d0%bd%d0%b3%d0%bb%d0%b8%d1%87%d0%b0%d0%bd%d0%ba%d0%b0-%d0%bf%d0%be%d1%87%d0%b8%d0%bd%d0%b0-%d0%bd%d0%b0-%d0%b1%d0%be%d1%80%d0%b4%d0%b0-%d0%bd%d0%b0-%d1%81%d0%b0%d0%bc%d0%be%d0%bb%d0%b5%d1%82/", "text": "Възрастна жена от Великобритания почина в самолета на прибиране от почивката си в Слънчев бряг. На жената й е станало лошо във въздуха, малко преди кацането на летище Хъмбърсайд. Това пише grimsbytelegraph.co.uk. Полетът на самолета McDonnell-Douglas MD-82 е бил управляван от българска чартърна авиокомпания и е излетял от Бургас. Говорител на полицията на Хъмберсайд съобщи: „Тази сутрин бяхме повикани на летище Хъмбърсайд по сигнал, че една жена на 70 г. е била болна и трагично загинала на борда на летище Хъмбърсайд. Нейното семейство е било информирано за случая. Няма съмнителни обстоятелства около смъртта на жената“. Пътниците са били изведени от самолета преди тялото на жената да бъде извадено от самолета, съобщава Hull Live. Говорител на летище Хъмбърсайд каза: „Отговорихме на призива за помощ, свързана с медицинска спешна помощ на борда на редовен полет, който се приземи безопасно тази сутрин (неделя, 23 юни). След пристигането на самолета нашите екипи за реагиране при извънредни ситуации помогнаха на пътниците и екипажа на самолета и сега се свързваме с полицията на Хамбърсайд.“ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.24", "title": " Англичанка почина на борда на самолет на връщане от Слънчев бряг"}
{"url": "https://trud.bg/%d0%bc%d0%b0%d0%ba%d0%b5%d0%b4%d0%be%d0%bd%d0%b8%d1%8f-%d0%b5-%d0%b8%d0%b7%d0%bf%d1%8a%d0%bb%d0%bd%d0%b8%d0%bb%d0%b0-%d0%ba%d1%80%d0%b8%d1%82%d0%b5%d1%80%d0%b8%d0%b8%d1%82%d0%b5-%d0%b7%d0%b0-%d1%81/", "text": "Северна Македония е изпълнила критериите за старт на преговорите с ЕС, Отлагането им не беше под претекст, че тя не е осъществила реформите, а най-вече по процедурни причини. Това заяви гръцкият премиер Алексис Ципрас в интервю за третия канал на гръцката държавна телевизия, предава БГНЕС. Той обясни, че това решение се дължи на невъзможността на германския парламент да даде одобрение, защото излиза в лятна ваканция и по тази причина това не се е случило на вчерашната среща. „Съществува единодушно схващане и позиция на ръководителите на държавите-членки на ЕС, че през октомври ще започне процесът на присъединяване, защото съседите са изпълнили необходимите критерии и реформи. Знаете, че стартирането на процеса на присъединяване със сигурност не означава членство. Има дълъг път, много реформи и много глави, които трябва да бъдат отворени“, каза Ципрас. Гръцкият премиер изрази също увереност, че и последният гръцки гражданин, който е бил скептичен и притеснен относно Договора от Преспа или е бил против, сега започва да осъзнава колко е важно това споразумение за националните интереси на Гърция. Тази позиция, Ципрас подкрепи с аргумента, че ако споразумението не съществуваше, въздушното пространство на Северна Македония щеше бъде пазено от турски Ф-16 и нямаше да има турски Ф-16 в Егейско море, а на северната граница. „Сега имаме страна приятел и въоръжените ни сили са там, за да я подкрепят”, каза Ципрас и добави, че се чувства напълно удовлетворен за постигнатия договор. „Искаме Гърция да бъде символ на приятелство, мир, сътрудничество и единство на народите на Балканите‘, заключи гръцкият премиер. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.24", "title": " Северна Македония е изпълнила критериите за старт на преговорите с ЕС, заяви Ципрас"}
{"url": "https://trud.bg/%d1%81%d1%82%d0%be%d0%b9%d1%87%d0%be-%d0%bc%d0%bb%d0%b0%d0%b4%d0%b5%d0%bd%d0%be%d0%b2-%d0%bf%d1%80%d0%b5%d0%b4-%d1%82%d1%80%d1%83%d0%b4-%d0%b2%d0%b8%d0%bd%d0%b0%d0%b3%d0%b8-%d1%86/", "text": "Стойчо Младенов потвърди декларацията на ЦСКА от преди седмица, че не е бил на разговори с клуба повече от година. Треньорът на „Кайсар“ се срещна последно с един от собствениците Гриша Ганчев преди 13 месеца. Но въпреки думите и на двете страни Петър Жеков, легендарен голмайстор на ЦСКА, не спира да сипе огън и жупел срещу Екзекутора на „Ливърпул“. „Никога не съм се натискал за работа в ЦСКА – отсече пред своя личен сайт Младенов, който изведе казахстанския „Кайсар“ до финал за купата. –Моята емоционална връзка с ЦСКА никой няма отнеме. Да, имах предложение от Гриша Ганчев да поема отбора преди повече от година. Но аз имах и имам ангажимент към „Кайсар“, който не мога да прекратя. Ганчев разбра и си стиснахме ръцете с пожелание за успехи. Този факт не променя нищо между двама ни. По-добре е Петър Жеков и семейството му да бъдат запитани кой плати животоспасяващата му операция. Ще избързам и ще отговоря – аз  и хората от моя екип. Направихме го от сърце. От уважение към един велик футболист, който за съжаление явно е много малък човек. Жалко, че си позволява да говори подобни глупости по мой адрес и семейството ми. Нека някой собственик на ЦСКА каже кога жена ми е получавала пари от клуба? Моите успехи на „Българска армия“ няма кой да ми отнеме. Стигат ми писмата и обажданията от фенове, които ми благодарят и ме поздравяват за сегашните ми успехи. Писна ми знайни и незнайни герои да петнят името ми и затова предпочитам да работя далече, където ме уважават всички. С „Кайсар“ имаме важни мисии до края на годината. Никога не бих скъсал договорните и емоционалните отношения с ръководството на клуба, което направи толкова много за мен. До последния ден на договора ще бъда в „Кайсар“. На ЦСКА пожелавам много победни мачове в Европа и шампионска титла в края на сезона.“", "date": "2019.06.24", "title": " Стойчо Младенов: Винаги ЦСКА ме е канил, не обратното"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bf%d0%b5%d1%82%d0%ba%d0%be%d0%b2%d0%b0-%d0%bf%d0%be%d0%b6%d0%b0%d1%80%d1%8a%d1%82-%d0%b2-%d1%82%d0%b5%d1%86-%d0%bc%d0%b0%d1%80%d0%b8/", "text": ", няма да се отрази на сигурността на енергийната система. Това каза пред журналисти министърът на енергетиката Теменужка Петкова, която днес провери на място обстановката след възникнало възпламеняване на гума на един от абсорберите на сероочистващата инсталация на блок 8, съобщават от енергийното министерство. Блокът е в планов ремонт до края на м. август. Вследствие на възникналия пожар коминът на блока се е срутил. Най-важното е, че жертви и пострадали хора няма, подчерта министър Петкова. Тя благодари за бързата и адекватна реакция на работещите в държавната централа, както и на служителите от ГД „Пожарна безопасност и и защита на населението“, благодарение на които няма пострадали по време на инцидента.  Енергийният министър поясни, че РИОСВ е направила измервания за чистотата на атмосферния въздух и е установила, че няма превишаване на нормите. Предстои оглед от компетентните институции и оценка на нанесените по време на пожара щети. Застрахователната компания, в която е застрахована ТЕЦ „Марица-изток 2“, вече е информирана. Два от блоковете на ТЕЦ-а – седми и осми – са в планов ремонт. По данни на изпълнителния директор на централата инж. Живко Динчев, предстои седми блок да бъде пуснат в експлоатация следващия месец, а осми блок – в края на м. август. Останалите блокове работят нормално. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.24", "title": " Министър Петкова: Пожарът в ТЕЦ „Марица-изток 2“ няма да се отрази на сигурността на енергийната система"}
{"url": "https://trud.bg/10-%d0%b4%d0%b5%d1%86%d0%b0-%d1%81%d0%b0-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb%d0%b8-%d0%b2-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b8-%d0%be%d1%82-%d0%bd%d0%b0/", "text": "Голям интерес отчита Областната дирекция на МВР във Велико Търново към изградените площадки за пътна безопасност и приложно колоездене в село Балван. Това съобщи в понеделник полицейски инспектор Красимир Косев от сектор „Пътна полиция” в старата столица. Средно около 20 деца преминават на занятие през специализираните площадки и се забелязва, че стават все по-дисциплинирани и запознати с правилата, коментира инспектор Косев. Девет са тежките пътни произшествия във Великотърновска област от началото на годината, при които са пострадали 10 деца. Четири от тях са ранени, возейки се в автомобил, три като колоездачи и три – като пешеходци. През същия период на миналата година пострадалите деца на пътя са били 20. Великотърновската полиция е набелязала мерки през цялата ваканция за превенция на пътния травматизъм. Тази седмица засилени проверки ще има край училищата по повод празненствата, свързани с края на учебната година. Ще бъдат проверявани шофьорите на автобуси, които ще превозват децата на екскурзии. Още пет инициативи под надслов „Да пазим децата на пътя” ще бъдат проведени с малчугани от Центровете за работа с деца и младежи в региона, които ще раздават листовки на водачите за повишено внимание. На 2 юли се открива и традиционната Детска полицейска академия, чийто домакин тази година ще е град Дебелец.", "date": "2019.06.24", "title": " 10 деца са пострадали в катастрофи от началото на годината в Търновско\t"}
{"url": "https://trud.bg/%d0%b7%d0%b0%d0%bf%d0%b0%d0%b7%d0%b2%d0%b0%d1%82-%d0%bf%d0%b0%d0%b2%d0%b5%d1%82%d0%b0%d1%82%d0%b0-%d0%b2-%d1%81%d1%82%d0%b0%d1%80%d0%b0-%d0%b2%d0%b0%d1%80%d0%bd%d0%b0/", "text": "Паважните настилки по варненските улици да бъдат запазени, за да се съхрани обликът на Варна. Това предложение ще бъде внесено за разглеждане от главния архитект Виктор Бузев на комисията по архитектура към Общинския съвет. „По примера на София искаме да забраним премахването на паветата в историческата част на Варна. Тази настилка е автентична и дълготрайна и пази духа на града ни“, каза арх. Бузев. Предложението най-вероятно ще залегне в изцяло нова наредба за градските пространства. Общинските съветници дадоха съгласието си три парцела в курорта „Св.Св. Константин и Елена“, собственост на частна фирма, да бъдат обединени в един. Предназначението на имота остава за „жилищни сгради“.", "date": "2019.06.24", "title": " Запазват паветата в Стара Варна"}
{"url": "https://trud.bg/%d0%b1%d0%b5%d0%b4%d1%81%d1%82%d0%b2%d0%b5%d0%bd%d0%be%d1%82%d0%be-%d0%bf%d0%be%d0%bb%d0%be%d0%b6%d0%b5%d0%bd%d0%b8%d0%b5-%d0%b2-%d1%81%d1%82%d1%80%d0%b5%d0%bb%d1%87%d0%b0-%d0%b5-%d0%be%d1%82%d0%bc/", "text": "Бедственото положение в град Стрелча е отменено от днес, информираха от местната Общинска администрация. Бедственото положение беше обявено от кмета на общината Стойно Чачов на 10 юни. Поводът бяха последиците и пораженията в района на вододайната зона на град Стрелча, свързани с усложнената метеорологична обстановка. Това доведе до компрометиране на ВиК съоръженията и необходимостта от предприемане на спешни и неотложни аварийно-възстановителни дейности. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.24", "title": " Бедственото положение в Стрелча е отменено"}
{"url": "https://trud.bg/%d0%bf%d0%be%d1%80%d0%be%d0%b5%d0%bd-%d0%b4%d1%8a%d0%b6%d0%b4-%d0%bd%d0%b0%d0%b2%d0%be%d0%b4%d0%bd%d0%b8-%d1%83%d0%bb%d0%b8%d1%86%d0%b8%d1%82%d0%b5-%d0%bd%d0%b0-%d1%81%d0%be%d1%84%d0%b8%d1%8f/", "text": "Силен дъжд, придружен с гръмотевици, заваля в ранните следобедни часове в столицата. Най-сериозно е положението в Бистрица, където улиците буквално се превърнаха в реки, предава  . Мълния е ударила трафопост на кръстовището на булевард „Константин Величков“ и улица „Симеон“ в София. Това е предизвикало пожар, съобщава БНР. Проблеми с тока в Железница, Банкя и части от „Люлин“. В „плавателен канал“ се превърна и наскоро ремонтираната ул. „Солунска“ в центъра на София. Общо 20 са сигналите, подадени в пожарната след проливния дъжд в София. Повечето са за наводнени улици и подлези. Има и няколко сигнала за паднали дървета на пътното платно. Няма пострадали хора. Валежът идва едва 12 часа след силната буря, която събуди южните квартали на София през нощта. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.24", "title": " Пороен дъжд наводни улиците на София"}
{"url": "https://trud.bg/%d1%80%d0%b5%d0%bc%d0%be%d0%bd%d1%82%d0%b8%d1%80%d0%b0%d1%82-%d0%bd%d0%b0%d0%b4%d0%bb%d0%b5%d0%b7-%d0%bd%d0%b0-%d0%b8%d0%b7%d1%85%d0%be%d0%b4%d0%b0-%d0%bd%d0%b0-%d0%b1%d1%83%d1%80%d0%b3%d0%b0%d1%81/", "text": "От тази седмица започва ремонт на надлеза по пътя от квартал „Ветрен“ към Бургас. Работата ще протече на няколко етапа. Старата настилка ще бъде фрезована и отстранена, а на нейно място ще се положи нов асфалт. Заради изпълнението на ремонтните дейности се въвежда временна организация на движението в участъка от път I-6 „София-Бургас“, пътен възел „Бургас Запад“ до кв. „Ветрен“. Работата в участъка ще продължи от 24 юни до 4 юли. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.24", "title": " Ремонтират надлез на изхода на Бургас"}
{"url": "https://trud.bg/%d0%b6%d0%b5%d0%bd%d0%b0-%d0%b5-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb%d0%b0-%d0%bf%d1%80%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%bd%d0%b0-%d0%bc%d0%b0/", "text": "Жена е пострадала при катастрофа на 58 км на АМ „Хемус“, в посока столицата. Това съобщиха от пресцентъра на МВР. Инцидентът е регистриран преди около час. Жената е откарана в болница. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.24", "title": " Жена е пострадала при катастрофа на магистрала „Хемус“"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%b3%d0%be%d1%80%d0%bd%d0%b0-%d0%be%d1%80%d1%8f%d1%85%d0%be%d0%b2%d0%b8%d1%86%d0%b0-%d0%bf%d0%be%d1%87%d0%b5%d1%82%d0%b5-%d0%b2%d0%b8%d0%b4%d0%bd/", "text": "Кметът на община Горна Оряховица инж. Добромир Добрев и заместник-кметът Йорданка Кушева зарадваха фармацевтът Катя Иванова – управител на най-известната билкова аптека в региона. Да помагаш и да лекуваш хората още дълги години и все така с усмивка да ги посрещаш и изпращаш, пожелаха й те. Днес Катя Иванова чества няколко празника – Еньовден, 115 г. от откриването на първата дрогерия в Горна Оряховица и 35 г., откакто практикува професията. 24 юни е и празник на магистър-фармацевтите. Още от сутринта потокът от гости в дрогерията не спира, а всички те минават под венец от лековити билки. Най-нетърпеливи са били децата от детските градини, които са били едни от първите й посетители в утрото на Еньовден. Спокойна съм, че ще имам достойни наследници. Някои от децата от сега заявиха, че ще ме наследят в професията, сподели Катя Иванова. Дрогерията й е посещавана и от много студенти, изучаващи фармацевтика. И днес, както на всеки празник, Катя Иванова е подготвила изненади за своите приятели и гостите на дрогерията. Всички те идват с цветя да я поздравят и да й пожелаят още дълги години да лекува и помага на хората. За толкова много болести съм открила билки и целебни чайове, дори и противотуморен чай направих. За завистта, злобата, лицемерието и глупостта обаче – билка няма, категорична е Катя Иванова. Бакалавър-фармацевт Катя Иванова е правнучка на Начо Начев – билколечител и знахар от Стара Загора, но живял във Велико Търново и Джулюница. Тя има над 130 разработени и публикувани рецепти в 8 билкови книжки. Автор е и на „История на билковото дело в Горна Оряховица“. Изнасяла е доклади на много международни и национални форуми. През 2010 г. Националното сдружение на бакалавър-фармацевтите в България й присъжда почетния знак „Кристално хаванче“ за особен принос в професията. През 2015 г. е удостоена с годишна награда на Община Горна Оряховица за принос в здравеопазването. Катя Иванова е включена в две енциклопедични издания – „Бележити български жени“ и „Бележити българи на съвременна България“. На 2 юни 2018 г. е удостоена за почетен председател на бакалавър-фармацевтите в България. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.24", "title": " Кметът на Горна Оряховица почете видна фитотерапевтка навръх Еньовден\t"}
{"url": "https://trud.bg/%d1%81%d0%b5%d1%80%d0%b8%d0%b9%d0%bd%d0%b8%d1%8f%d1%82-%d1%83%d0%b1%d0%b8%d0%b5%d1%86-%d0%be%d1%82-%d0%ba%d0%b8%d0%bf%d1%8a%d1%80-%d1%81%d0%b5-%d0%bf%d1%80%d0%b8%d0%b7%d0%bd%d0%b0-%d0%b7%d0%b0-%d0%b2/", "text": "Капитан от кипърската армия със сълзи на очи се извини на семействата на седем чужденки за несправедливата болка, която им е причинил, след като се призна за виновен по дузина обвинения в предумишлено убийство и отвличане, предаде Асошиейтед прес. Четейки от подготвена декларация, заподозреният Николас Метаксас заяви пред тричленния съдебен състав, че той няма ясни отговори на това защо е извършил тези убийства. 35-годишният офицер от армията заяви, че неговото сътрудничество с разследващите полицаи е най-малкото, което може да направи, за да облекчи болката, която е причинил на семействата на жертвите и на своето семейство. Държавен прокурор заяви, че шест от жертвите са били задушени, а седмата е умряла от тежко нараняване на главата. Присъдата се очаква да бъде обявена по-късно днес. Метаксас е смятан за първият сериен убиец в Кипър. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.24", "title": " Серийният убиец от Кипър се призна за виновен"}
{"url": "https://trud.bg/%d0%bb%d0%b0%d0%bb%d0%be%d0%b2%d0%b0-%d1%81-8-%d0%bf%d0%be%d0%ba%d0%b0%d0%bd%d0%b8-%d0%b7%d0%b0-%d0%b4%d0%b8%d0%b0%d0%bc%d0%b0%d0%bd%d1%82%d0%b5%d0%bd%d0%b0%d1%82%d0%b0-%d0%bb%d0%b8%d0%b3%d0%b0/", "text": "Ивет Лалова е получила покани за всичките оставащи 8 турнира от Диамантената лига след силното си начало на сезона. Българската спринтьорка вече има покрит норматив на 200 метра за световното първенство в Доха тази година и олимпийските игри в Токио на следващата.  „Дотогава имам дълъг път – заяви Лалова. – В плановете ми са и европейското отборно първенство, както и Балканиадата в Правец. Още нямам норматив на 100 метра, но не знам и дали ще ми трябва. Вероятно ще се концентрирам само в една дисциплина.“", "date": "2019.06.24", "title": " Лалова с 8 покани за Диамантената лига"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d0%bf%d0%b0%d0%b4%d0%b0-%d0%b2-%d1%80%d0%b0%d0%bd%d0%b3%d0%bb%d0%b8%d1%81%d1%82%d0%b0%d1%82%d0%b0-2/", "text": "Григор Димитров загуби три места в ранглистата на АТП след отпадането си още в първия кръг на турнира в Куинс (Великобритания). Българинът вече е 48-и и се прости с крехките надежди да се добере до поставените в основната схема на „Уимбълдън“.  На „свещената трева“ пък ще играе местната звезда Анди Мъри, макар и само на двойки. Шотландецът се завърна на корта след дълго лечение на травми и спечели титлата при дуетите в Куинс. На финала той и шампионът поединично Фелисиано Лопес (Испания) победиха със 7:6 (6), 5:7, 10:5 Раджийв Рам (САЩ) и Джо Солсбъри (Великобритания).", "date": "2019.06.24", "title": " Григор пада в ранглистата"}
{"url": "https://trud.bg/%d0%bb%d1%8a%d0%b2%d0%be%d0%b2%d0%b5%d1%82%d0%b5-%d0%b8%d0%b3%d1%80%d0%b0%d1%85%d0%bc%d0%b5-%d0%b7%d0%b0-%d1%83%d0%b4%d0%be%d0%b2%d0%be%d0%bb%d1%81%d1%82%d0%b2%d0%b8%d0%b5-%d0%bd/", "text": "Мъжкият национален отбор по волейбол за втори пореден път се завръща с гръмка победа в България в иначе неособено успешното си участие в Лигата на нациите. Преди уикенда във Варна „лъвовете“ биха лидера Франция, а тази седмица пристигат в Пловдив с германски „скалп“ на колана. Момчетата на Силвано Пранди обърнаха Бундестима за 3:2 (-26, -18, 23, 19, 10), след като губеха с два гейма в последния мач от група 18 в Куяба (Бразилия).  “Останахме спокойни след първите два гейма, не загубихме надежда – заяви Розалин Пенчев след драмата, която продължи над 2 часа и половина. – Спряхме да гледаме резултата и започнахме да играем за удоволствие. Публиката видя усмивките по лицата ни и започна да ни подкрепя, а ние поехме от енергията й.”  Най-резултатен за успеха бе Цветан Соколов, който заби 21 точки. Диагоналът обаче остана критичен към играта на тима след загубите от Бразилия и Русия в първите два дни.  „Не направихме нищо повече в този мач, но сега имахме волята да преследваме победата“, призна Соколов.  Успехът е четвърти за волейболистите след първите 12 мача и им дава сериозен коз в битката за запазване на мястото в Лигата догодина. Последният турнир за „лъвовете“ е този уикенд в пловдивската зала „Колодрума“, където ще гостуват Иран, Сърбия и САЩ.", "date": "2019.06.24", "title": " „Лъвовете“: Играхме за удоволствие, не за резултат"}
{"url": "https://trud.bg/%d1%81%d1%8a%d0%b4%d1%8f%d1%82-%d1%83%d0%bf%d1%80%d0%b0%d0%b2%d0%b8%d1%82%d0%b5%d0%bb-%d0%bd%d0%b0-%d1%82%d1%8a%d1%80%d0%bd%d0%be%d0%b2%d1%81%d0%ba%d0%b0-%d1%84%d0%b8%d1%80%d0%bc%d0%b0-%d1%83%d0%ba/", "text": "Окръжна прокуратура-Велико Търново внесе в съда обвинителен акт срещу управител на дружество за престъпления против данъчната система. Обвинението срещу М.А. е за това, че на 14 април 2005 г. като управител на ЕООД, укрил данъчни задължения в особено големи размери – 36 153 лева. За данъчен период 1-31 март 2005 г. не декларирал начисления данък върху добавената стойност и не начислил данъчен кредит по извършени сделки с други дружества на стойност 14 400 лв. с дължим ДДС в размер на 6000 лв., като по този начин избегнал установяване и плащане на данъчни задължения в размер на 20 400 лв. Управителят потвърдил неистина в подадена справка – декларация, декларирайки, че на ЕООД –то е бил начислен ДДС по доставки в размер на 15 762 лв. по фактури за неполучени в действителност облагаеми доставки, с което избегнал плащане на ДДС за месец март в общ размер на 36 153 лева. Предстои насрочване на делото за разглеждане от съда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.24", "title": " Съдят управител на търновска фирма, укрил данъци за 36 153 лева"}
{"url": "https://trud.bg/%d1%88%d0%b0%d0%bc%d0%bf%d0%b8%d0%be%d0%bd%d0%ba%d0%b0%d1%82%d0%b0-%d0%bc%d0%b0%d1%80%d0%b8%d1%8f-%d0%be%d1%80%d1%8f%d1%88%d0%ba%d0%be%d0%b2%d0%b0-%d1%89%d0%b0%d1%81%d1%82%d0%bb%d0%b8%d0%b2%d0%b0/", "text": "Владимир Памуков  Боян Бойчев  Наши пратеници МИНСК – Щастлива съм, когато имаш мотивация и точните хора зад гърба си, нещата се случват – заяви Мария Оряшкова, донесла първа титла за България от европейските игри.  Най-опитната ни състезателка в самбото ликува с титлата при 80-килограмовите, като на финала измъкна успеха срещу рускинята Жанара Косанова с 1:1.Преди това 9-кратната еврошампионка и 4 пъти №1 в света се справи с представителките на силните школи на Беларус и Украйна, които са в топ 4 на световната ранглиста в категорията, оглавявана от Оряшкова. „Горда съм, че съм българка и винаги ще се боря за страната си“, продължи състезателката на русенския „Локомотив“.  На игрите Мария е единствената, която ще мери сили в два различни спорта. След два дни тя ще стартира и в турнира по борба в категория до 76 кг, а дотогава ще трябва да сваля 4 кг. „Сърцето ми е в самбото, защото го тренирам от дете и се чувствам по-сигурна – призна 30-годишната Оряшкова. – А в борбата целта ми е олимпиадата Токио 2020.“ През последните 2 години Мария е шампионка на България и в борбата в тежка категория. А преди месец съвсем се потоми в този спорт, като изкара един лагер с японките, които са №1 в света при жените. …………………… След 3-ия ден Българите са в топ 10 по отличия МИНСК – Българита са в топ 10 по отличия след третия ден на европейските игри. Спортистите ни до момента са с 9 медала и са девети в класирането, като освен титлата на Мария Оряшкова имат по 4 сребърни и толкова бронзови. Лидер е Русия с 40 (20-10-10) пред Беларус с 34 (10-9-15) и Украйна със 17 (5-6-6).  Същевременно джудистът Ивайло Иванов (81 кг), който се окичи със сребро, призна за грешка на финала срещу белгиеца Касе. „Изчаках го прекалено дълго, а не тръгнах да го мачкам по-рано. Един миг и…“, заяви Иванов, който взе два медала, заради статута на турнира на европейско първенство. –––––– Инна Ефтимова с най-много точки за тима ни Новият формат в атлетиката  поднесе куриози МИНСК – Новият формат в атлетиката поднесе изненади на европейските игри. Така например, благодарение на нестандартните правила най-много точки за отбора си донесе датчанинът Симон Хансен, който дори успя да постави личен рекорд в скока на височина – 1,94 м в битката за първото място в квалификациите с Богдан Бондаренко. Украинецът направи фаул на 2,28 м и остана втори. Тихомир Иванов заложи на 2,28 м, но на три пъти не успя да донесе точки за тима ни. Българите продължават на четвъртфиналите във вторник, като най-много точки за нашите – 10 донесе Инна Ефтимова. На 100 м тя завърши втора с личен лекорд от 11,71 сек.  Отборът ни е последен, шести в групата, с 34 т. Лидер е Украйна със 76 т., който се класира директно за полуфиналите. Продължават още победителите в групите – Чехия, Русия и Германия. Снимки: БОК, Костадин Андонов  ", "date": "2019.06.24", "title": " Шампионката Мария Оряшкова: Щастлива съм, винаги ще се боря за страната си"}
{"url": "https://trud.bg/%d0%b5%d0%ba-%d1%83%d1%81%d1%82%d0%b0%d0%bd%d0%be%d0%b2%d0%b8-%d0%b4%d0%b2%d0%be%d0%b5%d0%bd-%d1%81%d1%82%d0%b0%d0%bd%d0%b4%d0%b0%d1%80%d1%82-%d0%b2-9-%d0%be%d1%82-%d0%bf%d1%80%d0%be%d0%b2%d0%b5%d1%80/", "text": "ЕК публикува резултатите от общоевропейска кампания за тестване на хранителни продукти, които показват, че някои продукти се продават под еднаква или сходна марка, но имат различен състав. Анализът на почти 1400 хранителни продукта в 19 държави от ЕС, извършен от Съвместния изследователски център – службата за научни дейности и познания към Комисията, показва, че 9% от сравнените продукти са се различавали по състав, въпреки че лицевата страна на опаковката им е била една и съща. Други 22% от продуктите с различен състав са имали сходна лицева страна на опаковката. В рамките на проучването не са забелязани последователни географски тенденции. Освен това разликите в състава, открити в тестваните продукти, не означават непременно разлики в качеството, съобщават от ЕК. Въз основа на новата разработена методика националните компетентни органи ще могат да анализират всеки отделен случай, за да определят дали има наличие на заблуждаващи практики, които са забранени съгласно законодателството на ЕС за защита на потребителите. Проверката установила, че в повечето случаи съставът е отговарял на начина на представяне на продуктите. 23% от продуктите са били с еднаква лицева страна на опаковката и еднакво съдържание, а при 27% от продуктите разликите в състава им в различните страни от ЕС са били съпроводени от различна лицева страна на опаковката. В рамките на проучването са анализирани 1380 проби от 128 различни хранителни продукта от 19 държави от ЕС. Извадката обаче не е представителна за голямото разнообразие от хранителни продукти на пазара на ЕС. В проучването участват България, Германия, Гърция, Дания, Естония, Испания, Италия, Кипър, Латвия, Литва, Малта, Нидерландия, Полша, Словакия, Словения, Унгария, Франция, Хърватия и Чехия. След като председателят на Комисията Жан-Клод Юнкер засегна въпроса за качеството на продуктите в своята реч за състоянието на Съюза през 2017 г., Европейската комисия предприе различни инициативи: – изясняване кога наличието на разлика в качеството на продукти е заблуждаваща практика чрез законодателството в  рамките на наскоро одобрения Нов търговски механизъм за потребителите; – установяване на обща методика за тестване на хранителните продукти;  публикуване на набор от насоки, които помагат на националните органи да прилагат законодателството на ЕС за защита на потребителите и в областта на храните; – заделяне на над 4,5 млн. евро за решаване на този проблем; – тестване на продукти в целия ЕС чрез една и съща методика, за да се разбере по-добре каква е ситуацията с различното качество на храните. Днес Европейската комисия дава начало на нова покана за представяне на предложения с общ бюджет 1,26 млн. евро, чиято цел е укрепване на капацитета на потребителските организации да тестват продукти и идентифицират потенциално заблуждаващи практики. Крайният срок за участие е 6 ноември 2019 г. Съгласно законодателството на ЕС предлагането на стока като идентична на стока, предлагана на пазара в други държави членки, при положение че тази стока се различава значително по отношение на състава и характеристиките си, без за това да има основателни и обективни причини, може да представлява нелоялна и незаконна заблуда на потребителите. В изследването, извършено от Съвместния изследователски център, се описва ситуацията на пазарите на деветнайсетте участващи държави от ЕС по време на проучването (ноември – декември 2018 г.). Кампанията за тестване на продукти бе част от отговора на Европейската комисия на притесненията, свързани с разликите в качеството на храните. Продуктите бяха подбрани на базата на предложения на държавите членки въз основа на жалби, получени от органи и асоциации за защита на потребителите. Тестването е било извършено по хармонизирана методика, разработена от Съвместния изследователски център в сътрудничество с държавите от ЕС. Тя дава възможност за съпоставимо вземане на проби, тестване и интерпретиране на данните в целия Съюз. Всички държави членки бяха поканени да съберат информация за състава на избраните хранителни продукти, предлагани на техните пазари. Деветнайсет държави изпратиха информация за 113 маркови продукта и 15 продукта с търговска марка на разпространителя. Като първа стъпка, този анализ се основава на информация от етикетите на продуктите и на външния вид на лицевата страна на опаковките. Публикуваният днес доклад ще предостави по-добра основа за обсъждане на разликите в качеството в ЕС. Същевременно са необходими по-нататъшни стъпки за подобряване на представителността на анализа и за по-добро разбиране на връзката между състав и качество. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.24", "title": " ЕК установи двоен стандарт в 9% от проверени 1400 хранителни продукта\t"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%b8%d0%b2%d0%b0%d0%bd-%d0%bf%d0%be%d1%80%d1%82%d0%bd%d0%b8%d1%85-%d0%bc%d0%bc%d1%84%d0%b2%d0%b0%d1%80%d0%bd%d0%b5%d0%bd%d1%81%d0%ba%d0%be-%d0%bb%d1%8f%d1%82/", "text": "Броени дни преди официалното си откриване в неделя Международният музикален фестивал „Варненско лято“ стана лауреат на специалния лейбъл за европейско качество – EFFE 2019-2020. Престижното отличие бе спечелено в надпревара със 715 европейски фестивали. Така ММФ „Варненско лято“ стана и първият български музикален фестивал, получил това високо признание. Това припомни на старта на най-голямото музикално събитие край морето кметът на Варна Иван Портних.“Деветдесет и три години са една достолепна възраст в човешкия живот. А в културната история на един народ това е предчувствие за век. С такова предчувствие стоим тази вечер на сцената на първия и най-дълголетен фестивал на България – Международният музикален фестивал „Варненско лято“, роден в далечната 1926 година“, каза още Портних. Той посочи, че община Варна надгражда традициите и прави всичко възможно да среща хората с най-високите образци на българската и световна музикална култура. Поздравления от бяха отправени и от Илиянка Михайлова – директор на дирекция „Сценични изкуства и художествено образование“ в Министерство на културата, от Марио Хосен – артистичен директор на ММФ „Варненско лято“, както и от Даниела Димова – председател на Постоянната комисия по култура в Общинския съвет на Варна. Веднага след това на сцената излезе цигуларят Бенямин Шмид – един от най-интересните музиканти на нашето време.„Това е моят първи концерт в България и за моя радост той се случва точно във Варна, на брега на Черно море, което намирам за много мистично. Вашият град е толкова красив, опознавам го с удоволствие“, сподели той. В програмата бяха включени шедьоври на Владигеров, Прокофиев и Хиндемит, които бяха изпълнени от австриеца и Варненската филхармония, под палката на маестро Георги Димитров, под бурните аплодисменти на публиката. Международният музикален фестивал „Варненско лято“ 2019 се организира от Община Варна в партньорство с Министерството на културата и НУИ „Добри Христов“.", "date": "2019.06.24", "title": " Кметът Иван Портних : ММФ“Варненско лято“ е предчувствие за век в културата ни"}
{"url": "https://trud.bg/%d0%b5%d0%b2%d0%b0%d0%ba%d1%83%d0%b8%d1%80%d0%b0%d1%85%d0%b0-%d0%b1%d1%80%d0%b8%d1%82%d0%b0%d0%bd%d1%81%d0%ba%d0%b8%d1%8f-%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82-%d0%b7%d0%b0%d1%80-2/", "text": "Британският парламент бе евакуиран днес поради противопожарна тревога, предаде БТА. По системата за вътрешно оповестяване било предадено съобщение всички да напуснат сградата. Депутатите също били накарани спешно да излязат, след като прозвучал сигнал за тревога. Докато дворецът претърпява някои ремонти, не се очаква да стартира основна програма за възстановяване и обновяване до средата на 2020 г.", "date": "2019.06.24", "title": " Евакуираха британския парламент заради противопожарна тревога"}
{"url": "https://trud.bg/%d0%b2%d0%bb%d0%b0%d0%b4%d0%b8%d0%bc%d0%b8%d1%80-%d0%bf%d1%83%d1%82%d0%b8%d0%bd-%d1%83%d0%b4%d1%8a%d0%bb%d0%b6%d0%b8-%d0%b7%d0%b0%d0%b1%d1%80%d0%b0%d0%bd%d0%b0%d1%82%d0%b0-%d0%b7%d0%b0-%d0%b2%d0%bd/", "text": "Руският президент Владимир Путин подписа указ, според който до края на 2020 г. ще продължи действието на специалните икономически мерки спрямо държавите, предприели санкции против Русия, съобщава БГНЕС. Официалната страница на руския президент припомня, че Русия ограничи вноса на хранителни стоки от държави, присъединили се към въведените през 2014 г. санкции.", "date": "2019.06.24", "title": " Владимир Путин удължи забраната за внос на хранителни стоки от ЕС до 2020 г."}
{"url": "https://trud.bg/%d0%bf%d0%b5%d1%82%d1%8a%d1%80-%d0%b6%d0%b5%d0%ba%d0%be%d0%b2-%d1%81%d0%b5-%d0%be%d0%bf%d0%bb%d0%b5%d1%82%d0%b5-%d0%b2-%d0%bb%d1%8a%d0%b6%d0%b8/", "text": "Петър Жеков, легендарният бивш футболист на ЦСКА, отвърна на декларацията, публикувана на сайта на Стойчо Младенов. Двамата влязоха в словесен спор, след като носителят на „Златната обувка“ обяви, че наставникът е опитал да се върне на „Армията“, но е бил „изгонен като мръсно коте“ от ръководството. След последвалият отговор на Екзекутора, на свой ред Жеков отново се изказа по темата.  „Каква операция ми е платил този? Лъжец, мошеник – обяви легендата пред „Гонг“. – Заради хора като него ЦСКА е в това състояние. С Лупи откраднаха 13 милиона от ЦСКА. Питайте Манджуков, той знае какво се случи преди време. Операцията ми я плати администраторът на клуба Костов. После ми удържаха 1 500 лева. Така ли ми е платил операцията.“  Коренно различно мнение обаче изрази самият Кирил Костов в социалните мрежи.  „Да, така беше – написа администраторът по адрес на декларацията на Младенов. – Не съм броил парите, но беше сериозна сума и доколкото разбрах е почти цялата, която беше нужна за операцията.“", "date": "2019.06.24", "title": " Петър Жеков се оплете в лъжи"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%bc%d1%8a%d0%b6-%d0%bf%d0%bb%d0%b0%d0%bd%d0%b8%d1%80%d0%b0%d0%bb-%d0%b0%d1%82%d0%b0%d0%ba%d0%b0-%d1%81%d1%80%d0%b5%d1%89%d1%83-%d0%bf%d0%be/", "text": "Белгийските власти са задържали мъж по подозрение в планиране на атака срещу посолството на САЩ в Брюксел, съобщи днес прокуратурата, цитирана от АФП. От федералната прокуратура уточниха, че заподозреният е задържан за предполагаем опит за атака с терористичен контекст и подготовка на терористично престъпление. Контратерористичната полиция е арестувала мъжа в събота заради засилващи се опасения от атака срещу посолството на САЩ. Задържаният е идентифициран само като М. Г. и е изправен пред съд днес. Той отрича участие в предполагаем заговор. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.24", "title": " Задържаха мъж, планирал атака срещу посолството на САЩ в Брюксел"}
{"url": "https://trud.bg/%d0%be%d1%80%d0%b0%d0%bd%d0%b6%d0%b5%d0%b2-%d0%ba%d0%be%d0%b4-%d0%b7%d0%b0-%d0%be%d0%bf%d0%b0%d1%81%d0%bd%d0%be-%d0%b2%d1%80%d0%b5%d0%bc%d0%b5-%d1%83%d1%82%d1%80%d0%b5/", "text": "И през следващите часове и дни ще има условия за интензивни явления – порои, мълнии и градушки. Синоптиците обявиха жълт код за Западна и Централна България до полунощ за валежи, гръмотевични бури и градушки. За утрешния ден вече важи оранжев код. Това е предупреждение за особено опасни метеорологични явления, предава  Областите в най-голям риск утре ще бъдат Враца, Ловеч, Габрово и Велико Търново. Проблемите ще бъдат свързани с интензивни краткотрайни валежи, гръмотевични бури и градушки. Жълт код важи в останалите области на Северна и Централна България. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.24", "title": " Оранжев код за опасно време утре\t"}
{"url": "https://trud.bg/%d0%bc%d0%b5%d1%81%d0%b8-%d1%82%d1%83%d1%80%d0%bd%d0%b8%d1%80%d1%8a%d1%82-%d0%b7%d0%b0-%d0%b0%d1%80%d0%b6%d0%b5%d0%bd%d1%82%d0%b8%d0%bd%d0%b0-%d1%81%d0%b5%d0%b3%d0%b0-%d0%b7%d0%b0%d0%bf%d0%be%d1%87/", "text": "Аржентина се класира за елиминациите на Копа Америка в последния кръг от груповата фаза. „Гаучосите“ победиха Катар с 2:0 и продължават напред, като в следващата фаза ще се изправят срещу Венецуела. „Турнирът за нас тепърва започва – каза аржентинската звезда Лионел Меси. – Измъкнахме се от трудна ситуация, но важното бе да продължим напред. Това ще ни даде повече увереност, както индивидуално, така и на целия отбор“. Меси, който навърши 32 години в понеделник, не се представи на познатата висота, а головете вкараха Лаутаро Мартинес и Серхио Агуеро. Веднага след двубоя легендарният треньор Луис ван Гаал нападна капитанът на „Барселона“. Бившият наставник на каталунците заяви, че не тимът трябва да се адаптира към Меси, а той към своите съотборници. „Нищо не може да ме обеди, че един играч е по-важен от цял отбор – каза Ван Гаал. – Неймар колко трофея от Шампионската лига донесе на ПСЖ? А Меси на „Барселона“? На „Камп Ноу“ трябва да се запитат защо тимът не успя да спечели турнира, отново. Хосеп Гуардиола успя да го накара да играе в полза на отбора, но колегите му след това се опитваха да се адаптират с целия тим към неговия стил“. Снимка: Instagram", "date": "2019.06.24", "title": " Меси: Турнирът за Аржентина сега започва"}
{"url": "https://trud.bg/%d1%81%d1%82%d0%b5%d1%84%d0%ba%d0%b0-%d0%ba%d0%be%d1%81%d1%82%d0%b0%d0%b4%d0%b8%d0%bd%d0%be%d0%b2%d0%b0-%d0%bf%d0%be%d0%b7%d0%b4%d1%80%d0%b0%d0%b2%d0%b8-%d0%b8-%d0%be%d0%ba%d1%83%d1%80%d0%b0%d0%b6/", "text": "От Владимир Памуков, Боян Бойчев Председателят на БОК Стефка Костадинова поздрави нашите медалисти на евроигрите. И окуражи останалите за идващите стартове. „Само за 2 дни спечелихте 9 медала – каза тя на среща със спортистите в Минск. – Благодарности към държавата в лицето на Бойко Борисов, един от най-спортните премиери, който ви поздравява и благодари за успехите.“ Костадинова пропусна първите победи на нашите, тъй като бе в Лозана за откриването на новата щаб-квартира на МОК. „Тук, в Минск няма случайни неща – продължи тя. – Всички стартирате от една линия и всеки може да стигне до успеха. Желая ви да сте здрави, да носите националните екипи с гордост и самочувствие и още много радостни дни в Минск. Бях в МОК и не можах да чуя българския химн в Минск, но се надявам това да се случи отново в идните дни, така да бъде и на олимпиадата в Токио следващото лято.“ На срещата в селото на спортистите присъстваха още Георги Василев, посланик на България в Беларус, Белчо Горанов, генсек на БОК, Румен Стоилов, президент на БФ Джудо и др. Снимка: БОК, Костадин Андонов", "date": "2019.06.24", "title": " Стефка Костадинова поздрави и окуражи спортистите ни в Минск"}
{"url": "https://trud.bg/%d0%b0%d0%b7%d0%b5%d1%80%d0%b1%d0%b0%d0%b9%d0%b4%d0%b6%d0%b0%d0%bd-%d0%be%d1%87%d0%b0%d0%ba%d0%b2%d0%b0-%d0%b4%d0%b0-%d1%81%d0%b2%d1%8a%d1%80%d0%b6%d0%b5-%d0%b3%d0%b0%d0%b7%d0%be%d0%b2%d0%b0%d1%82/", "text": "Република Азербайджан разчита на българския газов хъб “Балкан”, за да снабдява със синьо гориво не само Европейския съюз, но и страните от Западните Балкани. Това заяви външният министър на Азербайджан Елмар Мамадяров, който се срещна със заместник министър-председателя и министър на външните работи Екатерина Захариева, съобщават от МВнР. Българският първи дипломат е на официално посещение в Баку. Стратегическото партньорство в енергетиката, инфраструктурата, търговията и транспорта между двете страни бе оценено като приоритет и от председателя на парламента Огтай Асадов, както и от министър-председателя на Република Азербайджан Новруз Мамадов, които също се срещнаха с вицепремиера Захариева. “Всички проекти в енергетиката се движат навреме. Газът ни достигна границата с ЕС при Гърция. Но Южният газов коридор не трябва да свършва с Италия, Гърция и България, а да стигне и до останалите балкански страни. България е важна като транзитна точка”, каза министър Мамадяров. Вицепремиерът Захариева заяви, че подкрепя думите на азербайджанския си колега и същата е целта и на българското правителство. “Мисля, че Южният газов коридор е важен за целия регион, не само за отделни страни. Междусистемната газова връзка България – Гърция ще ни даде истинска енергийна диверсификация. Работим по газовия хъб “Балкан” и за свързване на газопреносната си мрежа с всички съседни страни. Имаме инфраструктурата и може да бъдем транзитна страна, както и да бъдем стратегически партньор на Азербайджан”, каза българският външен министър. По време на официалното посещение в България на министъра на външните работи на Азербайджан Елмар Мамадяров по покана на Захариева през октомври м.г. бе проведена първата сесия на Стратегическия диалог България- Азербайджан. След изграждането на Южния газов коридор и интерконектора България – Гърция, нашата страна ще получава до 1 млрд. куб. м. газ годишно. На 14 май 2019 г. приключи успешно процедурата за възлагане на обществената поръчка за проектиране, доставка и строителство на междусистемната газова връзка Гърция – България. На 22 май 2019 г. в присъствието на премиерите на България и Гърция, на първия вицепремиер на Азербайджан и на зам.-председател на Европейската комисия бе даден старт на строителството на интерконектора. “Надявам се азербайджанският газ да стигне България през 2020 година”, заяви пред Захариева и премиерът на страната – Новруз Мамадов. Той заяви, че би очаквал България да участва и в трансграничните транспортни проекти на Азербайджан, които целят да свържат Азия и Европа. “Нашите две страни са със стратегическо местоположение и трябва да използваме това заедно. Ще работя за срещи между транспортните министри, които да обмислят бъдещото ни сътрудничество”, каза българският вицепремиер. “Нашите страни се радват на прекрасни отношения. Имаме изключително добри перспективи в различни сфери на икономиката”, допълни премиерът Мамадов и каза, че се очаква развитие и по проекта за газификация на домакинствата в България от компанията СОКАР. Екатерина Захариева подчерта, че се наблюдава увеличение на стокообмена с 34% и на туристите със 76% след откриването на директна самолетна линия Баку – София, но има много повече какво да се желае. Българските стоки са били познати във вашата стана по времето на социализма, време е да се завърнем на вашия пазар, каза Захариева. “Да, ние си спомняме за България именно заради високото качество на вашите стоки”, каза премиерът Мамадов. Председателят на парламента Огтай Асадов също заяви, че отдава изключително значение на ролята на България за износа на азербайджански газ. Само преди дни Асадов предаде в Баку ротационното председателство на Парламентарната асамблея на Черноморското икономическо сътрудничество на председателя на българския парламент Цвета Караянчева. Той подчерта изключително доброто взаимодействие между групите за приятелство в двата законодателни органа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.24", "title": " Азербайджан очаква да свърже газовата си система с хъба „Балкан“, заяви външният министър Елмар Мамедяров"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%bf%d0%be%d0%b4%d0%ba%d1%80%d0%b5%d0%bf%d1%8f-2/", "text": "България напълно подкрепя концепцията, разработена от Европейската комисия, за модернизация на Световната търговска организация /СТО/ по отношение на актуализацията на правилата за международна търговия, предоставяне на по-големи възможности за мониторинг и деблокиране на механизмите за арбитраж. Това заяви президентът Румен Радев пред журналисти днес в Женева, съобщават от пресслужбата на държавния глава. Държавният глава е на посещение в Швейцария за участие в 41-aта сесия на Съвета на ООН по правата на човека. В рамките на визитата си Румен Радев има среща и с генералния директор на Световната търговска организация Роберто Азеведо. По думите на президента СТО е изправена пред критични предизвикателства и има нужда от решителна подкрепа от държавите-членки. „Нарушаването на правилата за международната търговия, прекомерните субсидии и протекционизъм и почти пълното блокиране на апелативния орган на организацията рискуват не само да забавят световния икономически ръст и икономическото развитие, те рискуват вече и са предизвикателство пред установения политически ред“, подчерта Румен Радев. Държавният глава посочи, че страната ни е с отворена икономика и половината от българския БВП се формира в резултат на външната търговия и всеки проблем в сферата на търговията рефлектира и върху икономическия ръст, възможностите за развитие на икономиката и инвестициите. „Надявам се да имаме по-бърз резултат. Ако не постигнем напредък в това направление, това категорично ще се отрази и на българската икономика“, подчерта още президентът Румен Радев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.24", "title": " Президентът Радев: България подкрепя концепцията на ЕК за модернизация на Световната търговска организация"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%bf%d0%be%d0%b8%d1%81%d0%ba%d0%b0-%d0%be%d1%89%d0%b5-%d0%bf%d1%8a%d1%82%d0%b8%d1%89%d0%b0-%d1%81-%d1%80%d1%83%d0%bc%d1%8a%d0%bd%d0%b8%d1%8f/", "text": "Нуждата от надграждане на вече съществуващия инфраструктурен капацитет не само в двете държави, но и на Балканите, около това мнение се обединиха премиерът Бойко Борисов и председателят на Национална либерална партия в Румъния Людовик Орбан. Двамата разговаряха на “Дондуков” 1, където изтъкнаха и необходимо да се задълбочи партньорството на всички нива между ГЕРБ и сестринската є партия от ЕНП в Румъния – Национална либерална партия (НЛП). Според Борисов и Орбан по-добрите транспортни връзки биха донесли редица удобства на гражданите, но също така и биха дали тласък на културния обмен и туризма в региона. Председателите на ГЕРБ и НЛП бяха категорични, че развитата инфраструктура в България, Румъния и другите балкански страни ще направи нашия регион много по-конкурентноспособен и атрактивен за чуждестранните инвеститори. Двамата обсъдиха и необходимостта от реализирането на различни проекти от сферата на регионалното развитие от двете страни на Дунав.  В разговора беше коментиран и предстоящия избор на председатели на европейските институции и течащите в момента консултации. В тази връзка Орбан поздрави Борисов за отличния резултат на партията на европейските избори. Орбан използва възможността да честити на Борисов 60-годишния му юбилей и предаде специалните поздрави на румънския президент Клаус Йоханис – също роден на 13 юни 1959 г. Председателят на Национална либерална партия зарадва българския премиер с футболна топка с автограф от живата легенда на румънския футбол Георге Хаджи.", "date": "2019.06.24", "title": " Борисов поиска още пътища с Румъния"}
{"url": "https://trud.bg/%d0%bf%d1%80%d0%be%d1%84-%d1%85%d1%80%d0%b8%d1%81%d1%82%d0%be%d0%b2-%d0%ba%d0%be%d0%bc%d1%83%d0%bd%d0%b8%d0%b7%d0%bc%d1%8a%d1%82-%d0%b2-%d1%83%d1%87%d0%b5%d0%b1%d0%bd%d0%b8%d1%86%d0%b8%d1%82%d0%b5/", "text": "Проф. Христо Христов и фондация „Истина и памет“ искат преразглеждане на някои учебници за 10. клас за учебната 2019-2020 г. в раздела за комунизма. Според Христов много неща са изпуснати относно характера на режима. Той заяви пред  , че има уверението на министъра на образованието Красимир Вълчев, че ще се говори с издателите, за да се внесат някои корекции в част от учебниците. По думите му комунизмът в учебниците по история е представен подвеждащо манипулативно и тенденциозно. Проф. Христов даде няколко примера, като един от основните проблеми, според него, е фактът, че в някои учебници не са посочени началото и краят на режима. „А началото какво е – убийства без съд и присъди в продължение на няколко месеца, до Народния съд, който опакова всичкото това нещо и който осъжда вече убити хора, което го няма в учебниците. Не е отбелязано това, няма ги тези цифри, а те са жестоки“, коментира той. Христов обясни и че информацията за жертвите е противоречива: „Искаме да се направи и паралел с жертвите преди 9 септември. Компартията си ги е преброила, около 5600, а редно ли е да не се даде горната граница, едни историци казват 18 000, други – 30 000, ученикът трябва да може да сравни и да прецени“, смята още журналистът. Този режим е осъден, че е тоталитарен, че е антихуманен, античовешки, репресивен е до 89 г. , обясни още проф. Христов. Според него има и инсинуации за прехода: „Например „танковата“ реплика на Петър Младенов, в единия от учебниците е написано, че режисьорът Евгени Михайлов я е заснел и БСП я оспорили, защото вместо „танковете да дойдат“, той бил казал: „По-добре Станко да дойде“. Това е написано и след това версиите продължават и до днес, което е некоректно, защото има произнасяне на Националната следствена служба, която потвърждава което е заснето“, бе категоричен Христов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.24", "title": " Проф. Христов: Комунизмът в учебниците по история е представен манипулативно"}
{"url": "https://trud.bg/%d0%b5%d0%bb%d0%b5%d0%bd%d0%ba%d0%be-%d0%b1%d0%be%d0%b6%d0%ba%d0%be%d0%b2-%d0%b1%d0%bb%d0%be%d0%ba%d1%8a%d1%82-%d0%bd%d0%b0-%d1%82%d0%b5%d1%86-%d0%bc%d0%b0%d1%80%d0%b8%d1%86%d0%b0-%d0%b8%d0%b7/", "text": "Блокът на „ТЕЦ Марица – изток 2“ няма да може да работи на въглища дълго време след пожара. Това обясни пред   енергийният експерт Еленко Божков. По думите на Божков, осми блок, където се разрази огнената стихия, няма да може да работи на въглища, защото няма как да има сероочисване. Според експерта Иван Хиновски, останалите блокове в „ТЕЦ Марица – изток 2“ обаче са в разполагаемост, така че няма никаква заплаха за доставките на енергия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.24", "title": " Еленко Божков: Блокът на „ТЕЦ Марица – изток 2“ няма да може да работи на въглища дълго време след пожара"}
{"url": "https://trud.bg/%d0%bf%d0%be%d1%80%d0%be%d0%b9-%d0%bd%d0%b0%d0%b2%d0%be%d0%b4%d0%bd%d0%b8-%d0%ba%d0%b0%d1%80%d0%bb%d0%be%d0%b2%d0%be/", "text": "Гръмотевична буря и порой наводни Карлово и съседните населени места, съобщава  . Обилните дъждове изровиха много улици в Розино и Бегунци, мост пропадна в карловския квартал Сушица. За минути улиците се превърнаха в реки, а от шахтите започна да извира вода. На кръстовища в Карлово, където водата е стигала близо половин метър, имаше много закъсали автомобили. Към момента няма данни за бедстващи хора. На няколко места пороят е отнесъл асфалтовата настилка и е повдигнал отводнителните съоръжения. Това наложи частични промени в организацията на движението.", "date": "2019.06.24", "title": " Порой наводни Карлово"}
{"url": "https://trud.bg/%d0%b8%d0%b7%d0%bb%d0%be%d0%b6%d0%b1%d0%b0%d1%82%d0%b0-%d1%82%d1%83%d1%82%d0%b0%d0%bd%d0%ba%d0%b0%d0%bc%d0%be%d0%bd-%d0%bf%d1%80%d0%b8%d1%81%d1%82%d0%b8%d0%b3%d0%bd%d0%b0-%d0%b2-%d0%b1%d1%83%d1%80/", "text": "Експозицията „Тутанкамон – една недовършена любовна история“ вече е в Бургас. Няколко часа продължи пренасянето на артефактите от пристанището до сградата на Държавната опера, където тя ще отвори врати за посетители в началото на месец юли. Тази седмица в Бургас пристига и екип специалисти по древна история на Египет, който ще се заеме с подреждането на експонатите. Изложбата представя гробницата на „момчето цар“ Тутанкамон в оригиналния вид, в който е открита в Долината на царете през 1922 година от английския археолог Хауърд Картър. „Тутанкамон – една недовършена любовна история“ съдържа около 100 артефакта, които пресъздават с максимална точност единственото открито непокътнато царско погребение от Древен Египет. Тя гостува за първи път в България по покана и със съдействието на Община Бургас.", "date": "2019.06.24", "title": " Изложбата „Тутанкамон“ пристигна в Бургас"}
{"url": "https://trud.bg/%d0%b5%d0%b4%d0%b8%d0%bd-%d1%87%d0%be%d0%b2%d0%b5%d0%ba-%d0%b7%d0%b0%d0%b3%d0%b8%d0%bd%d0%b0-%d0%b8-%d0%be%d1%81%d0%b5%d0%bc-%d0%b1%d1%8f%d1%85%d0%b0-%d1%80%d0%b0%d0%bd%d0%b5%d0%bd%d0%b8-%d0%bf%d1%80/", "text": "Един човек загина и осем бяха ранени при катастрофа между товарен влак и микробус в окръг Мерсин, Южна Турция, съобщи телевизия НТВ. Инцидентът е станал на жп прелез в района на град Тарсус. Състоянието на трима от осемте ранени е тежко. На мястото на катастрофата са пристигнали много линейки и пожарни коли. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.24", "title": " Един човек загина и осем бяха ранени при катастрофа между товарен влак и микробус в Турция"}
{"url": "https://trud.bg/%d0%b2%d0%bb%d0%b0%d0%b3%d0%b0%d1%82-245-000-%d0%bb%d0%b5%d0%b2%d0%b0-%d0%b2-%d1%80%d0%b5%d0%bc%d0%be%d0%bd%d1%82-%d0%bd%d0%b0-%d1%85%d0%b8%d0%b6%d0%b0-%d0%b1%d0%be%d0%b6%d1%83%d1%80/", "text": "Стартира ремонт на двете столови и барчето на хижа „Божур“ край Горна Оряховица. Обектът затваря за реконструкция на 15 юли. По „Красива България“ бе одобрен проект на Община Горна Оряховица за ремонт на туристическия заслон на хижата. Общата сума на проекта е 245 000 лв. Близо 120 000 лв. ще бъдат осигурени от „Красива България“, а останалото ще бъде дофинансиране от Общината. Проектът предвижда на сградата да бъде направена външна топлоизолация, ремонт на покрива, както и подмяна на дограмата на вратите и прозорците. Ще се направи вътрешно боядисване на помещенията и ще се монтира окачен таван. Изцяло ще се подменят ВиК и ел. инсталациите. В залата и туристическата столова ще се монтират климатици. „Заявки за ползването на столовите и бара ще се приемат отново след приключване на ремонта. През този период хижа „Божур“ ще приема само заявки за нощуване“, информира директорът на Общинско предприятие“ Младежки дейности, спортни имоти и прояви“ инж. Петя Богданова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.24", "title": " Влагат 245 000 лева в ремонт на хижа „Божур” край Горна Оряховица"}
