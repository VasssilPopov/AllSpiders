{"url": "https://trud.bg/%d1%80%d1%83%d1%81%d0%b8%d1%8f-%d0%bf%d1%80%d0%b5%d0%ba%d1%80%d0%b0%d1%82%d0%b8-%d0%b1%d0%b5%d0%b7%d0%b2%d0%b8%d0%b7%d0%be%d0%b2%d0%b8%d1%82%d0%b5-%d0%bf%d1%8a%d1%82%d1%83%d0%b2%d0%b0%d0%bd%d0%b8/", "text": "Русия временно прекрати безвизовите туристически пътувания и работни визи за китайски граждани поради огнището на коронавируса. Заповедта беше публикувана на уебсайта на правителството. Министерството на външните работи ще уведоми официално Пекин за предвидените мерки, обосновани от специални обстоятелства, съобщава БГНЕС. Освен това, на МВР и териториалните органи на ведомството е възложено временно да преустановят приемането на документи, регистрацията и издаването на покани за влизане с цел упражняване на труд за китайски граждани, както и разрешения за привличане и използване на чуждестранни работници и разрешителни за работа на тези граждани, намиращи се извън Русия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.01", "title": "\n\t\t\tРусия прекрати безвизовите пътувания за китайски граждани\t\t\t"}
{"url": "https://trud.bg/%d1%81%d0%b0%d0%bc%d0%be%d0%bb%d0%b5%d1%82-%d1%81-%d0%b5%d0%b2%d0%b0%d0%ba%d1%83%d0%b8%d1%80%d0%b0%d0%bd%d0%b8-%d0%be%d1%82-%d1%83%d1%85%d0%b0%d0%bd-%d0%b3%d0%b5%d1%80%d0%bc%d0%b0%d0%bd%d1%81%d0%ba/", "text": "Самолет на германските военновъздушни сили, превозващ евакуирани от китайския град Ухан чуженци заради епидемията от новия коронавирус, кацна на летището във Франкфурт, съобщи Франс прес. Преди няколко часа пилотът му бе изправен пред изпитание, след като Москва отказа междинно кацане. Наложило се машината да презареди в Хелзинки.  Според местни медии, Русия уведомила за решението си германската страна още когато самолетът се намирал в Ухан. Първоначално било предвидено самолетът да презареди в руската столица. На борда му има и един българин, стана ясно от публикаците в международните медии.  Пътниците, 102 германци и 26 граждани на други страни, ще бъдат прегледани в спортна зала на летището, пригодена за случая. Тези, които не представляват никаква опасност, ще бъдат превозени с автобус до военна казарма близо до Гермерсхайм в провинция Райнланд-Пфалц, където ще останат под карантина две седмици. „Имахме разрешение за прелитане (над руска територия), бяха ни дали и разрешение за кацане, но ситуацията получи други развитие“, заяви по-рано германският министър на отбраната Анегрет Крамп-Каренбауер. Според Крамп-Каренбауер руската страна обяснила невъзможността за кацане на самолета с „недостатъчната пропускателна способност на летището в Москва“. „Ще обсъдим подробно този въпрос следваща седмица с външното министерство на Германия“, добави министърът. По данни на в. „Билд“ на борда на самолета А310 имало 144 пътници – 108 германци, 34 китайци и по един от България и САЩ. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.01", "title": "\n\t\t\tСамолет с евакуирани от Ухан, сред които българин, кацна във Франкфурт\t\t\t"}
{"url": "https://trud.bg/%d0%b5%d1%82%d0%b8%d0%be%d0%bf%d0%b8%d1%8f-%d0%b8%d0%b7%d0%bd%d0%b0%d1%81%d1%8f-%d0%ba%d0%b0%d1%84%d0%b5-%d0%be%d1%82-400-%d0%b3%d0%be%d0%b4%d0%b8%d0%bd%d0%b8/", "text": "Умерените валежи са благоприятни за плантациите в африканската страна “Труд” представя поредица от публикации “Тайните на кафето”. В нея ще ви запознаваме с любопитни и малко известни факти за любимата на милиони гореща напитка. Ще има място и за новости относно добива, преработката, пазарите и модерните трендове и рецепти при консумация и сервиране на кафе. Следващата статия – идната събота! От запад на изток основните региони за производство на кафе попадат в ивицата около екватора, въображаема линия, наречена The Coffee Belt – „кафеен колан“. Между тропика на Рака и тропика на Козирога се обхващат държави, които осигуряват по-голямата част от кафето, което пием всеки ден. Стабилните температури, умерените валежи и богатата почва правят перфектните условия за растежа на кафееното дърво. Още през XIV век дивите семена на кафето са били изнасяни от Етиопия към Арабския полуостров, а до края на XVII век кафеeните зърна се разпространявали чак до Ява и Суматра. След това културата на кафето навлязла в страните от Новия свят и впила корени в Бразилия, Гватемала, Коста Рика, Ямайка и Куба. Кафеен колан В началото на XIX век кръгът се затваря и нашата планета се сдобива с „кафеен колан“, в който са разположени всички основни плантации. Докато Етиопия е общопризната за родното място на кафето, значителни количества кафеени култури се отглеждат и в Централна и Източна Африка, където има утвърдени експортни пазари за кафе – Кения, Руанда, Бурунди, Танзания, Малави и Замбия. Всяка страна има своите специфични техники и сортове, създавайки разнообразна селекция за купувачите. Етиопия е петият по големина производител на кафе в света и държи около 5% от световния пазар на кафе със сортовете Арабика и Хейрлуум. Най-завладяващата От всички страни, които произвеждат кафе, Етиопия е може би най-завладяващата. Това очарование произтича не само от необичайните, удивителни кафета, които произвежда, но и от мистерията, която покрива толкова голяма част от страната. Характерните за Етиопия флорални и плодови кафета отвориха очите на много кафе специалисти за многообразието от вкусове, които напитката може да има. Родното място Етиопия обикновено е спрягана за родното място на кафето, но вероятно кафето Coffea Arabica за пръв път се е появило в Южен Судан. Йемен е първата страна, която започва да отглежда кафе, което обаче е добито от дивата природа в Етиопия много преди това. Кафето най-вероятно първо е изнесено от Етиопия през 1600 година, по време, когато в Близкия изток започват да се появяват кафенетата. Интересът от европейските търговци постепенно намалява, след като плантациите за кафе започват да се появяват в Йемен, Ява и в крайна сметка в Америка. Интересът към Етиопия се връща в началото на 1800 г., когато има данни за износа на сто квинти кафе (около 10 тона) от Енерея, район на съвременна Етиопия.   Регионите, в които добиват Хейрлуум Периодът на беритба е различен Ароматите на етиопските кафета са особено разнообразни – от цитрусови плодове, често бергамот, и флорални, до захаросани или тропически плодови аромати. Най-добрите „мити“ кафета могат да бъдат невероятно елегантни, а най-добрите натурални кафета могат да бъдат много плодови и дори необичайни за вкуса на европейците. Регионите за отглеждане на кафе в Етиопия са сред най-разпознаваемите имена в индустрията. Вижте кои са те: Сидамо Това е единият от трите региона, заедно с Харар и Иргачеф, които етиопското правителство е запазило като марка, за \nда допринесе по-широка разпознаваемост на техните отлични кафета. В този регион се отглеждат едни от най-високо растящите кафета на височина от 1400-2200 метра. Периодът за беритба е от октомври до януари, а сортът, който отглеждат, е Хейрлуум. Лиму Този регион няма репутацията на Сидамо или Иргачеф, но там произвеждат някои удивителни кафета. Там са предимно дребни производители, но има и някои големи плантации, собственост на правителството. Дърветата растат на височина 1400-2200 метра, а периодът за беритба от ноември до януари. Джима Този Югозападен регион произвежда големи количества кафе, които напоследък бяха леко по-засенчени от другите части на страната, но определено си струва да се проучват. Той не се различава от характеристиките на Лиму. Некемте/Гимби Регионът около двата града Некемте и Гимби често е обединен в едно и пекарите, използващи кафе от тук, поставят или едното име или другото или и двете. Дърветата растат на височина 1500-2100 метра, а периодът на беритба от февруари до април. Харар Това е един от най-старите производствени региони, обграждащ малкото градче Харар. Кафетата от този регион са доста отчетливо различни и често се отглеждат в среда, изискваща допълнително напояване. Харар поддържа силна репутация в продължение на много години. Височината, на която дърветата растат, е 1500-2100 метра, а периодът на беритба от октомври до февруари. Иргачеф Кафетата от този регион в много отношения са наистина уникални. Много от хубавите измити кафета от Иргачеф са експлозивно ароматни, изпълнени със цитросуви и флорални нотки и имат леко и елегантно тяло така, че това е неоспоримо един от най-интересните региони за отглеждане на кафе. Там произвеждат и натурално преработени кафета, които са също изключително интересни и приятни. Дърветата растат на височина 1750-2200 метра, а периодът на беритба от октомври до януари.     Жени подбират ръчно зърната Имат традиционни стопански практики  Етиопските кафета могат да бъдат разделени на няколко категории в зависимост от метода им на производство. Често кафеените зърна се подбират ръчно от жени във фабрики. Обхватът на ароматите, открити в етиопските кафеeни зърна, е широк поради променливия климат в различните региони на отглеждане. Горски кафета Те произхождат от дивите кафеени дървета, локализирани предимно в Югозападната част на страната. Тези дървета обикновено са под сянката на заобикалящата растителност и се състоят от разнообразни сортове. Продуктивността и добива на тези дървета е нисък, спрямо култивираните. Градински кафета Градински кафета на практика са зърна от дървета, отглеждани около чифлици. Там обикновено няма много естествена сянка, дори се прави редовна резитба, за да се предотврати твърде многото засенчване. Тази плантация съставлява по-голямата част от производството на Етиопско кафе. Кафе от плантации Това кафе идва от дървета, отглеждани в големи ферми. Тук се използват стандартните стопански практики за отглеждане, като подрязване, наторяване, селектиране и използване на устойчиви на заболявания сортове.     Най-големият носител на валута – Етиопската стокова борса Най-голямата промяна в търговията с кафе в Етиопия през последните години, и едно от големите опасения за купувачите на специално кафе, беше въвеждането на Етиопската стокова борса през 2008 г. Тя е създадена за различни стоки в Етиопия, а целта е да се създаде ефективна система за търговия, която да защитава както продавачите, така и купувачите. Преди това само една трета от всички селскостопански продукти, произведени в Етиопия, достигаха до пазара, поради високите разходи и рисковете, свързани с търговията. С въвеждането на борсата, износът на кафе процъфтява, което дава възможност на повече дребни производители да имат достъп до глобалния пазар. 90% от цялото кафе, произведено в Етиопия, сега се движи през борсата, а кафето е най-големият носител на валута в Етиопия.     Индустрията през миналия век – национализиране Харар била местност с висококачествен продукт През XIX век имало две общи степени на етиопското кафе: Харари, култивирано около град Харар, и Абисиния, което се отглеждало в дивата природа в останалата част от страната. Поради тази причина Харар има дългогодишна репутация на желано и висококачествено кафе. През петдесетте години на миналия век е имало засилено структуриране в етиопската индустрия за производство на кафе и е въведена нова система за класифициране. През 1957 г. е сформиран Националният борд за кафе на Етиопия. Свалянето на император Хайле Селаси, чрез преврат от елитната класа, донася промяна през 70-те години. До този момент страната е била в известен смисъл близо до феодална система на управление, но сред новите идеали е преразпределението на земята и правителството бързо започва да я национализира. Някои твърдят, че този ход е бил изключително полезен за населението, като е увеличил доходите на бедните в селските райони с до 50%. Строгите марксистки правила възпрепятстват собствеността върху земята или наетия труд, а това има огромно влияние върху кафе индустрията. Мащабното земеделие и плантации с кафе са изоставени и Етиопия се връща към прибирането на кафето си от гората, а не от фермите. Осемдесетте години са десетилетие на глад, засегнал 8 млн. души и убил 1 млн. от тях. През 1991 г. Етиопският народен революционен демократичен фронт сваля военната хунта. Тогава започва процес на либерализация и насочва страната към демокрация. Международните пазари се отвориха за Етиопия, но заедно с тях дойдоха и ефектите от колебанието на пазарните цени.   \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.01", "title": "\n\t\t\tЕтиопия изнася кафе от 400 години\t\t\t"}
{"url": "https://trud.bg/%d1%84%d0%be%d0%bd%d0%b4%d0%b0%d1%86%d0%b8%d1%8f-%d0%b3%d0%b5%d0%bd-%d0%bf%d1%80%d0%be%d1%82%d0%be%d0%b3%d0%b5%d1%80%d0%be%d0%b2-%d0%be%d1%82%d0%bf%d1%83%d1%81%d0%bd%d0%b0-%d1%81/", "text": "Великотърновската фондация „Ген. Протогеров“ подкрепи талантлив спортист. Мартин Маринов тренира борба в клуба по борба “Локомотив” в град Горна Оряховица и според треньора му показва завиден талант в този спорт. Всяка година Мартин се класира в челната тройка на Републиканското първенство по борба в неговата възрастова група. „Една от основните ни цели в работата на фондацията е подкрепа на деца, показали талант в различни области – спорт, наука, изкуство и др. Както сме посочвали, наш приоритет винаги са били жителите на нашата община. Горди сме с факта, че тук са родени и израснали едни от най-големите спортни таланти на България, прославили ни по цял свят! Имената им са безкрайни и всички ги знаем. В търсене на деца – таланти, ние открихме Мартин Маринов“, споделиха от Фондацията. От там осигуриха на Мартин стипендия, която ще му помогне да посещава по-често спортната зала. Стипендията е в размер на 720 лева годишно (60лв месечно). При условие, че Мартин се класира отново в първата тройка на Републиканското първенство в неговата възрастова група, стипендията му ще бъде увеличена на 1200 лeва годишно. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.01", "title": "\n\t\t\tФондация „Ген. Протогеров” отпусна стипендия на талантлив спортист\t\t\t"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%b2%d0%b5%d0%bb%d0%b8%d0%ba%d0%be-%d1%82%d1%8a%d1%80%d0%bd%d0%be%d0%b2%d0%be-%d0%b2%d0%bb%d0%b0%d0%b3%d0%b0-176-%d0%bc%d0%bb%d0%bd-%d0%bb%d0%b2-%d1%82%d0%b0/", "text": "Средства в размер на 17 626 310 лева отделя община Велико Търново през 2020 г. за разходи за водоснабдяване и канализация, улично осветление, ремонт улична мрежа, озеленяване, чистота и др. В сумата е  включен преходен остатък в размер на 3 082 247 лева, от които за капиталови разходи – 2 326 337 лв. Средствата за ремонт улична мрежа на територията на кметствата и кметските наместничества, разпределени съгласно решение на Управителния съвет на Сдружението на кметовете и кметските наместници „Янтра 2001“, са в размер на 300 000 лв. Осигурени са и неизползваните средства по населени места от 2019 г. за същата дейност, както и  средствата, полагащи се за населените места от 30 % продажба на общинско имущество за периода 1 юли-31 декември 2019 г.  Те са, както следва:  с. Габровци – 416 лева; с. Къпиново – 1 020 лева; с. Леденик – 4 050 лева; с. Малки Чифлик – 688 лева; с. Ресен – 14 580 лева; с. Шемшево – 1 387 лева; гр. Килифарево – 3 600 лева; с. Никюп – 6 780 лева; Средствата са разпределени по дейности и параграфи, съгласно писмени предложения на кметовете и кметските наместници. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.01", "title": "\n\t\t\tОбщина Велико Търново влага 17,6 млн. лв. тази година в благоустрояване\t\t\t"}
{"url": "https://trud.bg/%d0%b2%d0%bb%d0%b0%d0%b4%d0%b8%d0%bc%d0%b8%d1%80-%d0%ba%d0%b0%d1%80%d0%be%d0%bb%d0%b5%d0%b2-%d1%89%d0%b5-%d1%81%d0%b5%d0%b4%d0%b8%d0%bc-%d0%bc%d0%b8%d0%bd%d0%b8%d0%bc%d1%83%d0%bc-5-%d0%b3%d0%be%d0%b4/", "text": "„Няма опасност, ако това, което казва Борисов за валутния борд е законно. Хората са притеснени, дано не стане паника, ще бъде глупаво, защото има покритие“, заяви пред   икономистът Владимир Каролев. „Ще седим минимум 5 години, че и повече в чакалнята за еврото. Тогава не се знае кой ще е премиер. Той ще има два избора: Обезценяване на лева или намаляване на заплатите. Иска ми се да не бяхме влизали в чакалнята, ако изобщо има риск. Не знаем и тогава кои ще са в еврозоната, може да излязат богатите държави от ЕС, Словения например. Неслучайно не бързат да влизат в чакалнята“, добави той. „Моментът, в който някой спечели изборите, другите са в смъртна позиция. Трябва да се подкрепяме, но не на всяка цена. от 1 година се чака опростяване на задълженията на ТЕЦ Марица 2, но това ще се случи, ако се докаже, че централата е трудоспособна. Но това няма да стане, защото въглеродния двуокис е навсякъде“, коментира Каролев. „Нито газовите централи, нито ядрените могат да получават субсидии при зелената сделка. Ако въведем еврото, ще спечелим, че няма да има валутен риск. Изчезва рискът да ни натиснат да обезценим лева, както и чейнджбюрата. Ако има криза в банковата ни система, ще има помощ от евромеханизмите. Банките ще бъдат под надзора на ЕЦБ“, заяви Владимир Каролев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.01", "title": "\n\t\t\tВладимир Каролев: Ще седим минимум 5 години в чакалнята за еврото\t\t\t"}
{"url": "https://trud.bg/75-%d0%b3%d0%be%d0%b4%d0%b8%d0%bd%d0%b8-%d0%b2%d1%8a%d0%b7%d0%bf%d0%be%d0%bc%d0%b5%d0%bd%d0%b0%d0%bd%d0%b8%d0%b5-%d0%b7%d0%b0-%d0%b6%d0%b5%d1%80%d1%82%d0%b2%d0%b8%d1%82%d0%b5-%d0%bd%d0%b0-%d0%bd/", "text": "Хиляди наследници на изчезнали безследно наши сънародници, както и роднини на убитите от безчовечния Народен съд се събраха на 1 февруари 2020 г. пред Мемориалната стена в градинката пред НДК в София, за да почетат паметта на знайните и незнайни жертви на комунистическия терор. След отслужения молебен в памет на жертвите беше дадена думата на Цвета Караянчева – председател на Народното събрание, която отбеляза: „Датата 1 февруари влиза в историята на България като най-масовото произнасяне на смъртни присъди над политици. Събираме се тук всяка година, за да се поклоним пред паметта им и си задаваме въпроса защо кръвожадната жестокост на палачите придобива такъв невиждан размах – точно тук, в малка България, където не е имало нито масово комунистическо движение, нито масов фашизъм. Защо в България, която не изпрати войски на Източния фронт и която спаси своите евреи…? Защо точно тук Димитър Пешев трябваше да получи присъда за антисемитизъм? Зад тази безпардонна саморазправа седят не просто безпросветни съдисти, а зловеща конспирация за всеобщо национално унижение, за изтриване на паметта, за подмяна на историята, за изпепеляване на ценностите… Нека тук винаги се събират хора, за да припомнят на новите поколения, че раните продължават да кървят”. Беше припомнено, че веднага след 9 септември 1944 г. чрез диво правосъдие (най-често лично отмъщение по места) изчезват безследно над 20 000 българи: земевладелци, кметове, учители, лекари, търговци, обикновени селяни и граждани. Завзелите властта комунистически функционери се досещат да узаконят официално на 6 октомври 1944 г. трибунала Народен съд. За периода 20 декември 1944 г. – 2 април 1945 г. съдилищата на Народния съд издават общо 2816 смъртни присъди. За по-малко от четири месеца са арестувани 28 630 души (това са официални данни, а според изследователи те са много повече). Обвинения са повдигнати на близо 11 000 души, а на 9155 от тях са произнесени присъди. Военният, политическият и част от интелектуалния елит на нацията отпреди войната фактически е унищожен. \nЦвета Караянчева цитира нареждането на Георги Димитров от Москва: „Никакви съображения за хуманност и милосърдие!”, за да се смаже основата на държавността, като даже присъдите са издавани в името на невръстния цар Симеон ІІ. \nНа 1 февруари 1945 г. са осъдени 9155 души, от които на смърт са осъдени 2730 души, а 1305 – на доживотен затвор. По дело № 6 от 12 март 1945 г. са подсъдими 101 писатели, художници, журналисти, включително някои вече убити, сред които е и известният фейлетонист и карикатурист Райко Алексиев, ликвидиран още на 18 ноември 1944 г. без съд и присъда. Той е обявен за „враг на народа” поради публикуваните негови карикатури и шаржове, визиращи Сталин. Вече мъртви, но „съдени” са още: Йордан Бадев, Данаил Крапчев и Петър Амзел. Свидетелите са 145 души – техни колеги. По това дело е осъден Димитър Павлов, журналист и главен редактор на в. „Демократичен сговор” и в. „Мир”. Присъдата е за „скудоумие и шовинизъм“. Осъдена на 7 години затвор е и писателката Фани Попова-Мутафова за „прогерманското дейност” и „великобългарски шовинизъм”, книгите й са забранени. Присъдата й е смекчена и тя е освободена след 1 година затвор. Сред осъдените от Народния съд на доживотен затвор (заедно с всички членове на правителството на Иван Багрянов) е и акад. Михаил Арнаудов, само защото бил министър на просветата. Проф. Арнаудов е освободен след близо три години, прекарани в затвора. На самия 1 февруари 1945 г. привечер, веднага след произнасяне на присъдите от Народния съд, са застреляни и хвърлени в дълбока яма в кв. „Орландовци” 150 души, сред тях са: трима царски регенти, трима министър-председатели, 67 депутати, 47 висши военни и царски съветници: княз Кирил Преславски (брат на покойния цар Борис ІІІ), проф. Богдан Филов (министър-председател, регент, проф. по история на изкуството, член на Съюза на българските писатели, световноизвестен учен), ген. Никола Михов (регент), Добри Божилов (министър-председател) и Иван Багрянов (министър-председател), д-р Александър Станишев (хирург, ректор на Софийския университет), д-р Иван Вазов (племенник на Иван Вазов, командир на Балканския полк, герой от войните, носител на три кръста „за храброст” и орден „Австрийски орел”), д-р Иван Бешков (брат на художника Илия Бешков, герой от Първата световна война, с два ордена „За храброст”, депутат, министър на земеделието), Александър Сталийски (виден юрист, министър на правосъдието), Димитър Шишманов (политик, писател и дипломат), д-р Борис Йоцов (учен, министър на просвещението), инж. Борис Колчев (министър на железниците, пощите), Любомир Лулчев (писател, политик, ясновидец, личен съветник на цар Борис ІІІ), девет секретари към двореца, издатели на централни вестници и публицисти. Осъдените журналисти, писатели и публицисти са обвинени в пропагандиране на германската политика или пък са били част от кръгове, критикували и осмивали съветските власти. По пътя към екзекуцията е убит с удар от револвер журналистът Тодор Кожухаров, който е бил министър на съобщенията, пощите и железниците, защото си позволява да извика към събралото се множество „Не трябва да плачем за нас, а за България”. Мащабът на случващото се у нас няма аналог. За сравнение трибуналите в другите европейски държави осъждат на смърт незначителен брой висши офицери – напр.: Нюрнбергският процес в Германия осъжда на смърт 12 от 24 подсъдими. Изследователите днес обобщават, че Народният съд изпълнява политическа поръчка от Москва: с такава цел той е замислен от Сталин и направляван от Георги Димитров. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.01", "title": "\n\t\t\t75 години: Възпоменание за жертвите на Народния съд\t\t\t"}
{"url": "https://trud.bg/%d0%ba%d1%80%d0%b0%d1%81%d0%b8%d0%bc%d0%b8%d1%80-%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d0%b4%d0%be%d0%ba%d0%be%d0%b3%d0%b0-%d1%89%d0%b5-%d1%80%d0%b0%d0%b7%d0%b4%d0%b5/", "text": "Много от личностите, свързани с общата ни история, са били отдадени на борбата за освобождение и обединение на българските земи. Това каза вицепремиерът и министър на отбраната Красимир Каракачанов при представянето на няколко книги на военно-историческа тематика, които засягат събития и личности от общата ни история днес, 1 февруари, в град Битоля, Република Северна Македония, съобщават от ВМРО. За пример той посочи, че дванадесет български генерали родом от Македония е имало в Българската армия през миналия век. Шест от тях са родом от Охрид. В Културния дом в Битоля днес бяха представени книги на няколко видни български автори, сред които историкът академик Георги Марков, Красимир Узунов, както и книгата на Красимир Каракачанов, посветена на лидера на ВМОРО Тодор Александров. Поканата за срещата с местната общественост, която премина при голям интерес, е на сдружението Културен център „Иван Михайлов“. Срещата се провежда, за да може в приятелски и спокоен разговор да се изясняват различни моменти, смятани за проблемни в общата ни история. „Няма нужда от спорове, има нужда от повече четене и културен диалог“, каза по този повод министърът на отбраната Красимир Каракачанов. Лидерът на ВМРО Красимир Каракачанов отговори и на актуални въпроси на български и македонски журналисти, свързани с отношенията между двете страни. На въпрос на журналисти за споровете около личността на Гоце Делчев и работата на членовете на смесената комисия по историческите въпроси, министър Красимир Каракачанов заяви: „Колкото повече се чете историята и се гледат фактите, толкова по-лесно ще се решават споровете. Не виждам смисъл в ХХI век да продължаваме да спорим – на какъв език е говорил Гоце Делчев или братя Миладинови… Те самите са го написали“. По думите му – една част от членовете на комисията от македонска страна са автори на много научни трудове, включително и на книги с документи за Македония. „Там е написано, документите са ясни. Спорът е политически, не е научен. Историята е ясна. Който чете, разбира. Но да кажеш, че Гоце Делчев се е декларирал като българин, за да получи български пасош – няма подобна глупост. По онова време в България на никой не му е трябвало пасош, ако идва от Македония. Така и Гоце Делчев идва в България и отива да учи в българското военно училище“, каза още министърът на отбраната. „Полковник Борис Дрангов е най-популярният български офицер в Балканската и Първата световна война. Роден е в Скопие и до ден-днешен се изучава в българската Военна академия. В Македония са се раждали много велики личности, Тодор Александров е може би най-голямата личност, която се е раждала тук. В историята той е известен с това, че три пъти възражда дейността на ВМОРО. Този велик човек беше отричан, наричаха го фашист, великобългарски шовинист… Но за тези, които го отричаха, било Георги Димитров, било Кръсте Цървенковски, да сте чули за някой от тях да се пеят песни и да са останали в българската народна памет? Не сте. Тези, които го забраняваха, отдавна са на боклука на историята и отдавна никой не им обръща внимание. Но Тодор Александров ще продължава да живее, защото целият му живот е посветен на Македония“, каза още министърът на отбраната Красимир Каракачанов. „Докога ще разделяме Македония? Колко е населението на Македония? Трябва да се мисли прагматично, не само как ще спечелят изборите и после да се чудят какво да правят“, добави още той. По думите му – от македонските политици зависи накъде ще тръгне бъдещето на страната. И в момента се чуват гласове на някои, че трябва да бъде срещу НАТО, или срещу ЕС… Това няма да доведе до нищо“, каза още министърът на отбраната. В хода на разговора беше представена част от дейността на бележити български военачалници и личности, свързани с общата ни история, борбата за освобождение и обединение, борбата за църковна независимост, културно-просветната дейност на българи от Македония, неизменното присъствие на темата „Македония“ в живота на българския военен, политически, духовен и културен елит през ХХ век. Засегнати бяха и сравнително малко познати теми и въпроси, както и такива, доскоро смятани за „неудобни“ като убийствата на политически и военни фигури, връзките с политически партии, различните течения в обществения и политически живот. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.01", "title": "\n\t\t\tКрасимир Каракачанов: Докога ще разделяме Македония\t\t\t"}
{"url": "https://trud.bg/%d0%b0%d1%80%d0%b0%d0%b1%d1%81%d0%ba%d0%b0%d1%82%d0%b0-%d0%bb%d0%b8%d0%b3%d0%b0-%d0%be%d1%82%d1%85%d0%b2%d1%8a%d1%80%d0%bb%d0%b8-%d0%bc%d0%b8%d1%80%d0%bd%d0%b8%d1%8f-%d0%bf%d0%bb%d0%b0%d0%bd-%d0%bd/", "text": "Арабската лига отхвърли мирния план на президента Тръмп за Близкия Изток на извънредна среща на външните си министри в Кайро, като заяви, че този план няма да доведе до справедливо мирно споразумение между Израел и палестинците, предадоха Ройтерс и Франс прес. Арабската лига няма да съдейства на САЩ за изпълнението на плана, а Израел не трябва да го прилага със силови средства, се казва в изявление след срещата. „Американско-израелският план“ се отхвърля, защото „не спазва основните права и стремежите на палестинския народ“, уточнява панарабската организация, цитирана от БТА. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.01", "title": "\n\t\t\tАрабската лига отхвърли мирния план на Тръмп за Близкия Изток\t\t\t"}
{"url": "https://trud.bg/%d0%b8%d0%bd%d0%b4%d0%b8%d0%b9%d1%81%d0%ba%d0%b8-%d0%bc%d0%b8%d0%bd%d0%b8%d1%81%d1%82%d1%80%d0%b8-%d0%b5%d0%b4%d0%b2%d0%b0-%d0%bd%d0%b5-%d0%b7%d0%b0%d1%81%d0%bf%d0%b0%d1%85%d0%b0-%d0%bf%d0%be-%d0%b2/", "text": "Почти всички министри в индийското правителство едва не заспаха по време на представянето на държавния бюджет на страната за тази година, пишат руски сайтове. Министърът на финансите на Индия Нирмала Ситхараман счупи рекорда за най-дългата реч, като не спря да говори точно 2 часа и 38-минути в събота. Видимо след речта не само Ситхараман беше уморена, но и парламентаристите се отегчиха. Видеоклип с министъра Р.K. Сингх набира популярност в социалните мрежи. Във видеото Сингх отчаяно върти очи в опит да остане буден по време на дългата реч за държавния бюджет.   След края на речта парламентарите бяха напълно изтощени и къде на шега, къде не, поискаха ограничение в продължителността на изказванията по закон, информира БГНЕС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.01", "title": "\n\t\t\tИндийски министри едва не заспаха по време на представяне на държавния бюджет (ВИДЕО)\t\t\t"}
{"url": "https://trud.bg/%d0%bf%d1%80%d0%be%d1%84-%d1%82%d0%be%d0%b4%d0%be%d1%80-%d0%ba%d0%b0%d0%bd%d1%82%d0%b0%d1%80%d0%b4%d0%b6%d0%b8%d0%b5%d0%b2-%d0%ba%d0%be%d1%80%d0%be%d0%bd%d0%b0%d0%b2%d0%b8%d1%80%d1%83%d1%81%d1%8a/", "text": "Двама от българите, които се прибират от Ухан, тряваше да пътуват с френски самолет и след това транспортирани в Белгия. Днес може те да не си дойдат, но ако се завърнат, инфекциозната клиника на ВМА е прекрасна. Този вирус е нов и не знаем поведението му. Не се знае колко близък контакт трябва, за да се разболееш. Това каза в ефира на „Събуди се“ по   проф. д-р Тодор Кантарджиев, директор на Националния център по заразни и паразитни болести, относно китайския коронавирус. Той обясни, че болестта се предава по-лесно и заплахата не е голяма за младите хора. „Младите хора се заразяват, но не боледуват бурно. Опасното е, че като са заразени, той е в добро физическо състояние и има опасност другите да се прихванат. Присъствам на четири глобални заплахи, обявени от Световната здравна организация“, каза още проф. Кантарджиев. По думите му коронавирусът е сериозна заплаха за света. „Този вирус може да се разпространи и чрез хората, които се прибират по летищата. В България е предвиден план на Министерствто на здравеопазването, чрез който едни клиники да са само за карантина, а в други да бъдат настанени хора, започнали да боледуват“, заяви той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.01", "title": "\n\t\t\tПроф. Тодор Кантарджиев: Коронавирусът е сериозна световна заплаха\t\t\t"}
{"url": "https://trud.bg/%d0%bc%d0%b0%d1%80%d0%b8%d0%bd-%d0%bb%d1%8c%d0%be-%d0%bf%d0%b5%d0%bd-%d0%b2%d0%b5%d0%bb%d0%b8%d0%ba%d0%be%d0%b1%d1%80%d0%b8%d1%82%d0%b0%d0%bd%d0%b8%d1%8f-%d0%bd%d0%b0%d0%b9-%d1%81%d0%b5%d1%82%d0%bd/", "text": "„След множество епизоди Великобритания най-сетне си възвърна свободата. Това все пак си е ужасяващ провал за ЕС. Струва ми се впрочем, че това събитие не се коментира кой знае колко, при положение, че една от страните основателки на ЕС затръшна вратата. Това не е нещо незначително“, каза Льо Пен на пресконференция в северния френски град Лил, предава Франс прес, цитирана от БТА. Лидерката на френската крайнодясна партия Национален сбор (НС) Марин Льо Пен приветства „завръщането към свободата“ на Великобритания и определи Брекзита като „ужасяващ провал за ЕС“, който според нея трябва да се преобразува в „европейски съюз на нациите“. От лятото на 2017 г. НС, който замени Националния фронт, вече не призовава за излизане на Франция от ЕС, а за промяна на евросъюза отвътре, припомня агенцията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.01", "title": "\n\t\t\tМарин Льо Пен: Великобритания най-сетне си възвърна свободата\t\t\t"}
{"url": "https://trud.bg/%d0%b4%d0%b5%d0%bd%d0%b8%d1%86%d0%b0-%d1%81%d0%b0%d1%87%d0%b5%d0%b2%d0%b0-%d1%83-%d0%bd%d0%b0%d1%81-%d0%bd%d1%8f%d0%bc%d0%b0-%d1%81%d1%82%d1%80%d0%b0%d1%82%d0%b5%d0%b3%d0%b8%d1%8f-%d0%ba%d0%be%d1%8f/", "text": "Вече месеци наред обществото ни се лута между истините и лъжите за Закона за социалните услуги. Напрежението стигна до там, че се създаде приказката за лошия торбалан – социален работник, който ходи вечер из къщите и краде децата. В много градове в България родители излязоха на протести, за да изразят недоволството си от проекта за Национална стратегия за детето. Българската социална система връща децата в семействата, а не ги отнема, заяви в „Тази събота“ по   социалният министър Деница Сачева. Това, което се случва в момента, е една смесица от недоверие, страхове и практически опит, който имат някои български граждани, които живеят в чужбина и механично пренасят негативния си опит в България. У нас има български модел на социална политика, който се основава на работа със семейството“, обясни Сачева. По думите й, когато има дете в риск, на първо място винаги се работи с биологичното семейство. Към крайна мярка на извеждането на детето от \nсемейството се преминава едва тогава, когато всички останали опции не работят. Министър Сачева уточни, че винаги това става със съдебно решение. Тя бе категорична, че няма стратегия, в която всички деца да се обявяват в риск и по думите й това са несъстоятелни твърдения, които целят да засилят страховете на хората. Относно случая в Германия, при който 7-месечно бебе бе отнето от родителите му заради съмнения за родителска небрежност, Деница Сачева обясни, че по случая работи МВнР. „Държавата следи изключително внимателно този случай. Държавната агенция за закрила на детето, съвместно с колегите от МВнР и Министерството на правосъдието, се обмисля разработването на механизъм, с който бихме могли да подкрепяме наши сънародници, които имат проблеми със социалните системи в други държави“, поясни социалният министър. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.01", "title": "\n\t\t\tДеница Сачева: У нас няма стратегия, която обявява всички деца в риск и ги взима от семействата\t\t\t"}
{"url": "https://trud.bg/%d0%b4%d0%bd%d0%b5%d0%b2%d0%b5%d0%bd-%d1%85%d0%be%d1%80%d0%be%d1%81%d0%ba%d0%be%d0%bf-%d0%bd%d0%b0-%d0%b0%d0%bb%d0%b5%d0%bd%d0%b0-%d0%b7%d0%b0-%d1%81%d1%8a%d0%b1%d0%be%d1%82%d0%b0-01-02-2020/", "text": "ОВЕН Промените са нежелателни в почивния ден, въпреки че сте инатливи. На вашето работно място бъдете умерени и отговорни към задълженията си. Обмислете целите си и направете финансовия си план за месеца. Въпреки възможността да планирате и да подготвите добрия старт на начинания, не се впускайте в делови разговори с крайни решения. За разлика от професионалните ви отношения, личният ви живот е хармоничен. Отдайте се на чувствата си. Хармонията в отношенията с интимния ви партньор засилва желанието ви за сексуални удоволствия. ТЕЛЕЦ Ще се сблъскате с неочаквани обрати от сутринта в този почивен ден. Бъдете самокритични, не винете околните, без значение дали сте си у дома или сте на вашето работно място. Не обсебвайте хората от вашето обкръжение с омайни думи, за да ви следващ. Рискувате в един момент да се окажете самотни. Начинанията ви обещават бъдещи успехи. Търговците също успяват, ако се предпазват от загуби и кражба на пари от касата. Личният ви живот е хармоничен. Чувствата ви са споделени. Нямате повод за притеснения. Пригответе си вкусна вечеря, бутилка с отбрано вино и се отдайте на интимни мигове и сексуални удоволствия. БЛИЗНАЦИ Искате да наложите мнението си и в този почивен ден да ви възприемат като страдалци за добруването на човешкия род, но всъщност целите да получите чрез проява на всеобщо съчувствие незаслужената подкрепата на вашите близки, колеги и приятели. Няма как да се сближите с хора, които искате да привлечете като делови партньори, защото сте прекалено самовлюбени и не виждате добрите качества в другите хора. Бъдете тактични към любимите си, ако са изнервени и искат да споделят проблемите си с вас. Вечерта си останете у дома и се отдайте на романтични мигове и сексуални удоволствия. РАК Бъдете добронамерени към околните в почивния ден, без значение дали сте си у дома или сте на работното си място, за да ви отговорят със същото. Добрите отношения с тях ви гарантират успехи на работното място и подкрепата им, дори и ако идеите и целите ви са странни и трудни за възприемане. Изобщо не се изкушавайте да се срещате с ваши приятели, за да обсъждате нови възможности за професионална изява. При разговорите си с близките хора не проявявайте излишна агресия, за да си спестите проблемите. Не контролирайте разговорите на интимния си партньор. Ако сте решили да обсебвате до степен на задушаване любимите си ще ги отдалечите и ще се лишите от секс. ЛЪВ За пореден път в почивния ден сте напрегнати и заядливи и спорите с вашите близки. Ако работите през целия ден и след края на работно време, рискувате да усложните добрите си отношения с вашите колеги, които заради вас не могат да се приберат в домовете си и да си почиват. Създайте нормална обстановка на работното си място, за да завършите по-бързо задачите си. Не се лишавайте от помощ. Новите запознанства ще ви донесат разочарования и страдания, ако решите, че могат да се превърнат в дълготрайна романтична връзка. Сексуалните контакти с любимите ще ви доставят удоволствие, ако не сте прекалили с флиртовете. ДЕВА Не се изкушавайте да започвате нови служебни задачи в този почивен ден само защото ви е харесал. Може да сте надценили силите си и да си навредите заради ината си и нежеланието да чуете полезните съвети. Избегнете стреса и преумората. На работното си място се заемете със задълженията, защото това е добра основа за бъдещи финансови успехи. Не се опитвайте да изяснявате отношенията с интимния си партньор, мили жени, защото рискувате да се изпокарате. Сексуалните наслади ще ви подминат. Причината е във вашата непредвидливост и в ината ви. ВЕЗНИ Въпреки, че и в почивния ден сте заредени със сили и желание да се докажете, не прекалявайте и се вслушвайте в съветите на вашите колеги. Не рискувайте с необмислени начинания и не проявявайте ненужна щедрост, само защото сте се похвалили с добри приходи.. Съветвайте се при възможност с ваши приятели адвокати, дали да се включите в инвестиционни проекти с държавно участие, но помнете, че неочакваностите са реалност. Няма да ви се разминат и проблемите с интимния партньор. Спестете си агресията. Ще се наложи да забравите за сексуалните си желания. СКОРПИОН Общувате с огромно удоволствие в почивния ден, заради добрите резултати от работата ви, но бъдете внимателни с кого и какво споделяте. Неочаквано ще осъществите среща с влиятелни личности, които биха ви помогнали да достигнете нов професионален връх, но е добре да знаете цената, която вие ще платите. Въпреки полезните срещи с хора от властта, не ви съветвам да планирате и провеждате разговори с вашите колеги. Вечерта за щастие ще се успокоите в интимна обстановка с любимите си. Сексуалните мигове ще ви дарят с незабравими изживявания. СТРЕЛЕЦ Приемете без колебание допълнителна работа, въпреки че деня е почивен, защото скоро ще имате отлични приходи от нея. Бъдете внимателни с разходите, за да не изпаднете във финансови затруднения заради ненужни покупки. Не се съмнявайте във възможностите си. Вашите планове свързани със служебните ви задължения, ще се осъществят без особени трудности. Запознанствата, свързани с намерението ви да създадете семейство няма да бъдат успешни. Ако сте семейни, скъпи дами, можете да се отдадете на романтични мигове и сексуални удоволствия. КОЗИРОГ Изненадващи промени, които не сте предвидили, ви изнервят в почивния ден и не ви позволяват да се отдадете на отмора. Не спорете и ги приемете. Налага се да работите задълбочено. Бъдете предпазливи със запознанствата. Може да обещаете финансиране на проекти на ваши колеги, но рискувате да сте губещата страна. Любимите ви хора ще се изненадат приятно от ранното ви прибиране, което не се случва често. Пригответе си вечеря сред домашния уют. Отдайте се на чувствата си, на интимни мигове и споделете вълненията си. ВОДОЛЕЙ Днес денят е почивен, но е във ваша полза да си наложите търпение и да не си внушавате проблеми за каквото и да било, защото такива няма. Ще ви поднесат идеи, разкриващи пред вас възможност да превърнете в реалност своя стара мечта. Възползвайте се и се изявете, ако сте на вашето работно място. Вечерта ще се наложи отново да се ядосвате с роднински проблеми, които не са ви по силите. Помогнете с каквото можете, но не и с пари, защото завистта им ще ви съсипе. Не съсипвайте отношенията с интимната си половинка заради роднински свади. РИБИ Не бъдете наивни и прекалено доверчиви в този почивен ден, а се вслушайте в гласът на интуиция си и ако прецените, че е във ваша полза да не се обвързвате в нови отношения, откажете на мига делово запознанството, за което настояват ваши колеги и приятели. На работното си място жънете успех и признание, заради умението бързо да се справяте и с допълнителните задачи. Любимите ви хора не са доволни от отношението ви към тях. Променете поведението си. Интимната ви половинка се стреми да ви угоди, но вие непрекъснато сте недоволни, дори и в леглото. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.01", "title": "\n\t\t\tДневен хороскоп на Алена за събота, 01.02.2020\t\t\t"}
{"url": "https://trud.bg/%d0%bc%d0%b0%d1%87%d0%be%d0%b2%d0%b5%d1%82%d0%b5-%d0%b8-%d1%81%d0%bf%d0%be%d1%80%d1%82%d1%8a%d1%82-%d0%bf%d0%be-%d1%82%d0%b5%d0%bb%d0%b5%d0%b2%d0%b8%d0%b7%d0%b8%d1%8f%d1%82%d0%b0-%d0%b4%d0%bd%d0%b5-69/", "text": "Темите от седмицата при нас - като при никой друг Празничен часовник и тъжни шествия в Лондон Бунтът срещу N-ският чиновник Русия показва листчето с подялба на Балканите Парламентът оправи гафа на Менда - защити лева Асеновград стана столица на виното Скривалище в зид крило пушката на Петко войвода Боли толкова много да наричаш друго място “у дома” ", "date": "2020.02.01", "title": "\n\t\t\tМачовете и спортът по телевизията днес, събота, 1 февруари 2020\t\t\t"}
{"url": "https://trud.bg/%d0%bc%d0%b0%d1%80%d0%b8%d0%bd-%d1%8f%d0%bd%d0%b5%d0%b2-%d0%b0%d0%ba%d1%82%d1%8c%d0%be%d1%80-%d1%81-%d0%b3%d0%bb%d0%b0%d1%81-%d0%b7%d0%b0-%d0%bc%d0%b8%d0%bb%d0%b8%d0%be%d0%bd%d0%b8/", "text": "Само преди ден стана ясно, че актьорът Марин Янев ще получи наградата ИКАР на Съюза на артистите в България за изключителен принос към българския театър. Обичаният артист, изиграл стотици роли на сцената и пред екрана, ще я получи на 27 март, когато е денят на театъра и Съюзът връчва отличията си. След по-малко от 20-ина дни (на 17 февруари) Марин Янев ще направи 77. И повече от 50 от тях той е на театралната сцена, както и на екрана. Актьорът започва да диша театралния въздух още преди да може да чете. Затова първата му реплика на сцената е “Писмо за вас, мадам” и е била наизустена с помощта на баща му – най-известният театърмайстор във Варна по онова време. Малката роля на пиколо е само началото на една голяма мечта, която Марин Янев изживява повече от пет десетилетия, 35 от които на сцената на Народния театър. Освен че е сред доайените на първия ни театър, той е определян и като властелина на дублажа – дал е гласа си на много любими персонажи. Актьорът е изиграл над 100 роли в театъра и повече от 60 в киното и телевизията. Баща му е бургазлия и Марин е заченат в Бургас през 1943 г. Скоро след това обаче семейството му се преселва във Варна, където се ражда. Днес Марин Янев живее в истински театрален матриархат. До пенсионирането си съпругата му Цветана Цветкова е актриса в “Сълза и смях”. По-голямата дъщеря Марина е сценограф, Кристина е актриса, а от няколко години е и асистент по актьорско майсторство в НАТФИЗ. Картината допълват внучката Лора, дъщеря на Марина, и кучката Белла, за която има един господар и любим – Марин. А името є е Белла Янева, горд е актьорът. Родителите му, които наистина умирали за театъра, са най-щастливите хора в света, когато синът им е приет във ВИТИЗ. Там Марин попада в невероятна бохемска компания – той е от прословутия випуск’67 на Боян Дановски и Методи Андонов, в който са Стефан Данаилов, Катя Паскалева, Руси Чанев, Илия Добрев, Стефан Мавродиев, Меглена Караламбова, Северина Тенева, Кирил Кавадарков, Елена Райнова, Цветана Цветкова… Какви страшилища на сцената са всички те! Повечето от тях са разпределени в Пловдивския театър, а Марин и Меглена във Варненския. Цветана е най-голямата любов в живота му. Историята им направо като филм. Всеки от тях има своите трепети и любови и те като най-добри приятели разказват всичко един на друг. Цветана е гадже на един от най-известните културтрегери – Атанас Кръстев или по известен като Начо Културата от Пловдив. Двамата обаче се разделят. За да могат след това съвсем случайно Марин и Цветана да разберат, че всъщност са… един за друг. И така започва голямата им любов, която продължава и до днес. Дълбоко вярва в сентенцията: “Кажи ми кои са приятелите ти, за да ти кажа кой си. “Аз избрах приятелите си, а те ме създадоха. Вярвам, че дължа всичко на приятелите си и на семейството си”, убеден е Янев, който завинаги запазва приятелството със състудентите си и на всеки негов голям празник ги чака с нетърпение. Някои от тях вече ги няма, а той продължава да ги сънува. Ролята, с който го запомнят всички, е тази на МакМърфи от “Полет над кукувиче гнездо” – Марин Янев я играе при огромен успех през 70-те и 80-те години на ХХ век. Тогава опашката за билети стигала от “Сълза и смях” до градинката на “Кристал”. Народът е гладен за подобна пиеса. А виновник за това тя да дойде в България е Павел Писарев, който тогава е в Министерския съвет и отговаря за репертоара на театрите. Той всъщност рискува и я носи в театъра по времето на социализма. Всички ахват, когато прочитат пиесата. До този момент нито книгата, нито филмът са се появявали в България. Репетициите минават при невероятен ентусиазъм. Красимир Спасов е режисьорът, а в представлението всички актьори се раздават. Публиката е във възторг – тя буквално поглъща думите, които се изричат от сцената. След спектакъла хората ги чакат на тълпи пред служебния вход и ги гледат с грейнали очи. Марин Янев обаче по някой път малко се дразни, че хората го свързват най-вече с тази роля. Защото той играе поне стотина други, като някои от тях са ролите на: Антифол в “Комедия от грешки” от Шекспир, Хенри в “Камината” от Маргарит Минков, Бубнов в “На дъното” по Максим Горки, лекар в “Макбет” от Шекспир, проф. Сантана в “Призраци в Неапол” от Едуардо де Филипо. А ролята му на клоун в “Търси се стар клоун” в Народния театър е една от най-запомнящите се в последните години. В киното той също има немалко страхотни роли. Участва във филмите “Козият рог”, “Дърво без корен”, “Къде живееш?”, сериалите “Жребият”, “Васко да Гама от село Рупча”, “Пътят към София”… Още през 1969 г. той участва заедно с големите европейски звезди Джан Мария Волонте и Стефания Сандрели в “Любовницата на Граминя” на големия италиански режисьор Карло Лидзани. Днес е е един от най-популярните гласове в дублажа. Дублира роли във филмите за Лудия Макс, Индиана Джоунс, “Цар Лъв”, “Умирай трудно” и много други. В живота си и получавал доста награди, през 1980-а има наградата на Съюза на артистите, има “Аскеер” (1998) “Икар” за водеща роля (2015), а на 27 март ще получи съвсем заслужено големия “Икар”.   Как се оказва родоостъпник Плод на глупавите му момчешки страхове е това как се оказва “родоотстъпник” от фамилията си, която всъщност е Пехливанови. Прадядо му е бил пехливанин. Тъй като да си пехливанин направо си е било титла, фамилията с гордост взима това име. Дядо му е Яни Пехливанов, баща му – Димитър Янев Пехливанов. И когато като юноша отива да си вади паспорт, на въпроса: Как искате да се казвате? – той с целия си момчешки акъл, за да не му се подиграват в училище или другаде, отсича: Марин Димитров Янев.   За него Той е чужд на шумотевицата Марин е изключителен актьор и в същото време много благ човек. През цялата си кариера той тихо стоя в страни от голямата шумотевица, избягваше славата и затова някак си остана в сянката на своите колеги и приятели, играейки с тях на сцената на Народния театър. Чужди са му шумотевицата и наградите и мисля, че в крайна сметка заслужава да вдигне високо над главата си почетния “Икар”, защото наистина го заслужава и защото наистина трябва да види любовта на колегите и почитателите си.   Пази театъра като светиня Той е човек, който обича и усеща природата, общува с животните, влиза в света на децата и си играе с тях и става като тях. Той е чувствителен и виждащ невидимото човек. Такъв е баща ми. Обичащ и отдаден до крайност в професията си. Спорещ, търсещ, неспокоен и горящ във всяка роля! Актьор, който ревностно пази театъра като своя светиня!   Имам две първи неща с него Марин освен топъл глас и талант, притежава и доброта и кроткост. Морето е в него. Имам две първи неща, които съм правил като режисьор в живота си с него. Първото беше курсовата ми работа като студент по режисура. На един 24 май го видях на манифестацията, приближих го много притеснен. Тогава той беше супер звезда играеше в “Сълза и смях” МакМърфи в “Полет на кукувиче гнездо”. Стърчеше една глава над мен и го попитах свенливо дали би се включил в моя проект и той с топлия си глас каза “Да, разбира се”. И второто нещо беше първият ми дублаж като режисьор в БНТ за филма “Монпарнас, 19”. Той дублираше Жерар Филип. И още едно хубаво нещо мога да кажа за него – дъщеря му Буба, която притежава и неговия глас и неговия талант. И в нея има море. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.01", "title": "\n\t\t\tМарин Янев – Актьор с глас за милиони\t\t\t"}
{"url": "https://trud.bg/%d0%bd%d0%b0-1-%d1%84%d0%b5%d0%b2%d1%80%d1%83%d0%b0%d1%80%d0%b8-2020-%d0%b4%d0%b0-%d0%bf%d0%be%d1%87%d0%b5%d1%80%d0%bf%d1%8f%d1%82/", "text": "Иван Кючуков , треньор по футбол, 74 г. \n Проф. Иван Праматаров , скулптор, 82 г. \n Кирил Станков , режисьор, 51 г. \n Константин Младенов , режисьор, 62 г. \n Чл.кор Константин Хаджииванов , химик, зам. председател на БАН, 62 г. \n О.р. ген. Михо Михов , депутат от АБВ в 43 НС, посланик на България в Македония (2005-2009 г), бивш командващ на ВВС и началник на Генералния щаб на БА, 71 г. \n Николай Милчев , поет, 62 г. \n Николай Михайлов , лекар-психиатър, депутат от 40-ото НС, 74 г. \n Николаос Цитиридис , телевизионен водещ, 26 г. \n Доц. Соня Генова , алерголог. И всички, които празнуват на  Трифоновден! \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.01", "title": "\n\t\t\tНа 1 февруари 2020 да почерпят\t\t\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%ba%d1%80%d0%b0%d1%81%d0%b5%d0%bd-%d0%ba%d1%80%d0%b0%d0%bb%d0%b5%d0%b2-%d0%bd%d0%b0%d0%b3%d1%80%d0%b0%d0%b4%d0%b8-%d0%b2%d0%b5%d1%82%d1%80%d0%be/", "text": "В емблематичния Юнашки салон във Варна, която стана за първи път домакин на церемонията на годишните награди на БФВ, министърът на младежта и спорта Красен Кралев награди Александър Бачев за ветроходец №1 на 2019 г. Победителят е състезател на ОМСК Циклон Поморие и е истинската спортна сензация за изминалата година с 4- тото място на Световни плажни игри – Катар, Доха, 11- то място на Европейското първенство, 18 – то място в Световната ранглиста., 19– то място на Световното първенство и 1- во място на Държавно първенство. Официалната церемония се провежда от Българската федерация по ветроходство с председател Росен Марангозов и специалната подкрепа на Медицинския университет –Варна. Престижният ВУЗ е единствен в страната, в който се изучава морска медицина, развива много спортове, сред които ветроходство, притежава яхта и водна линейка. „Удоволствие е да си бъда у дома, изпращаме една добра година на българското ветроходство. България и Варна бяха домакин на европейската купа в клас Лазер, тази година отново. Това е сериозна репетиция за домакинството на България на Европейското първенство през 2021 г. „. каза в приветствието си министър Красен Кралев. „Варна не е само морска столица, но се утвърждава и като столица на ветрилата. Ще бъдем достоен домакин на най-престижните първенства с нови бази за развитие на ветроходството”, каза кметът Иван Портних, който също връчи награди на победителите . Сред официалните гости бяха областният управител Стоян Пасев и Тихомир Тодоров-председател на УС на пристанище Варна, без чиято подкрепа и организация не могат да се случат красивите и атрактивни регати в акваторията на Варненския залив. Известни ветерани във ветроходството поздравиха изгряващите звезди в този спорт. Първa подгласничка стана Мариела Николова, състезател на Черно море-Бриз Варна в Клас Лазер Радиал, чиито отлични представяния включват 1-во място на Европейска купа Варна за жени, 2-ро място на Балканско първенство 1-во място в Генералната ранглиста на България Клас Лазер Радиал и 1-во място на Държавно първенство. Почетната стълбичка допълни Иво Тодоров от ОМК „Несебър 2000“, състезател в Клас Лазер Стандарт. През 2019 той е носител на следните отличия; 3-то място на Европейска купа Варна, 3- то място на Балканско първенство и 1- во място на Държавно първенство. Награди бяха връчени също и в класовете Оптимист, Лазер 4.7, Клас Кадет, Клас 420, Фин, Клас 470, Лазер Радиал, Лазер Стандарт, УИНДСЪРФ КЛАС ФОРМУЛA, УИНДСЪРФ КЛАС ФЪНБОРД, както и при киловите яхти по хандикапната система ORC – A, B, C. Специални награди бяха връчени също в IRC класа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.01", "title": "\n\t\t\tМинистър Красен Кралев награди ветроходец № 1\t\t\t"}
{"url": "https://trud.bg/%d0%bb%d0%b5%d0%b2%d1%81%d0%ba%d0%b8-%d1%81-%d0%bf%d1%80%d0%b5%d1%81%d1%82%d0%b8%d0%b6%d0%b5%d0%bd-%d1%83%d1%81%d0%bf%d0%b5%d1%85-%d0%bd%d0%b0%d0%b4-%d1%80%d0%b0%d0%bf%d0%b8%d0%b4-%d0%b2/", "text": "Въпреки турболентните времена, „Левски“ продължава с позитивните резултати на подготвителния лагер в Турция. Тимът на наставника Петър Хубчев записа престижен обрат за 2:1 над „Рапид“ (Виена) във втората си проверка. „Сините“ грабнаха успеха в сетния миг, след като резервата Мартин Райнов бе точен с глава. Преди това Филипе Нашименто изравни от дузпа, а Фунтас бе точен за австрийския гранд. Хубчев заложи на оптимален състав, извършвайки три промени спрямо успеха над „Пюник“ с 3:2 от сряда. Под рамката се завърна Милан Миятович, а в сърцето на отбраната застана Холмар Ейолфсон, партнирал си с Нуно Рейш. Атаката пък бе водена от Станислав Костов, лекувал тежка контузия през есента. От новите попълнения в стартовите единадесет попаднаха още Симеон Славчев и Стайн Спиерингс. През първата част „Рапид“ бе по-активен, а пропуски на няколко пъти направи Келвин Арасе. Най-чистата ситуация пред „сините“ се откри пред Станислав Костов, но изстрелът му бе париран от стража на „зелено-белите“ в 28-ата минута. Само четири по-късно съперникът на „Левски“ откри резултата. Фунтас бе изведен очи в очи с Миятович и не сгреши – 1:0. След почивката Хубчев извърши няколко промени за кратък период, а на терена се появиха Деян Лозев, Насиру Мохамед, Мартин Райнов, Здравко Димитров, Филипе Нашименто и Дени Алар.  В началото на втората част Мохамед пропусна отлична ситуация, след като от няколко метра стреля покрай целта. Изравнителният гол за „Левски“ все пак не закъсня. В 78-ата минута Димитров бе задържан в наказателното поле, а реферът отсъди дузпа за столичния гранд. Филипе Нашименто застана зад топката, а ударът му в долния десен ъгъл бе безпогрешен – 1:1. В заключителните секунди на двубоя португалецът направи и асистенция, след като намери Райнов и халфът с глава вкара за 2:1. Следващият мач на „сините“ е във вторник срещу националния тим на Узбекистан до 19 години. „ : 1.Миятович (В); 20.Миланов (К) (Лозев – 45); 22.Рейш (Райнов – 45); 5.Ейолфсон; 4.Горанов (Найденов – 68); 8.Славчев; 23.Тиам (Мазурек – 53); 40.Спиерингс (Нашименто – 54); 7. Паулиньо (Димитров – 52); 99.Иванов (Насиру – 45); 29.Костов (Алар – 45) \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.01", "title": "\n\t\t\t„Левски“ с престижен успех над „Рапид“ (Виена)\t\t\t"}
{"url": "https://trud.bg/%d0%b2%d0%b5%d0%bb%d0%b8%d0%ba%d0%be%d0%b1%d1%80%d0%b8%d1%82%d0%b0%d0%bd%d0%b8%d1%8f-%d0%bd%d0%b0%d0%bf%d1%83%d1%81%d0%bd%d0%b0-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b8%d1%8f/", "text": "Великобритания напусна тази нощ Европейския съюз, с което сложи край на 47-годишното си членство. След повече от 3 години разногласия и разединение страната отваря нова, несигурна страница в историята си. Историческото излизане на страната от ЕС стана факт в 23 часа лондонско време снощи – полунощ в Брюксел (01 ч. българско време днес). Напускането на Европейския съюз беше прието с всенародни тържества по улиците на британските градове. Някои от присъстващите на тържествата започнаха да горят знамето на ЕС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.01", "title": "\n\t\t\tВеликобритания напусна Европейския съюз (СНИМКИ и ВИДЕО)\t\t\t"}
{"url": "https://trud.bg/nba-2k20-%d0%be%d1%82%d0%b4%d0%b0%d0%b4%d0%b5-%d0%bf%d0%be%d1%87%d0%b8%d1%82-%d0%bd%d0%b0-%d0%ba%d0%be%d0%b1%d0%b5-%d0%b1%d1%80%d0%b0%d0%b9%d1%8a%d0%bd%d1%82/", "text": "Разработчикът на видео игри EA Sports отдаде почит на баскетболната легенда Кобе Брайънт, загинал преди дни в катастрофа с хеликоптер. Само часове след новината за трагичната смърт на двукратния олимпийския шампион със САЩ и петкратен носител на трофея в най-престижната баскетболна лига, симулаторът NBA 2K20 бе обновен, а при стартирането му се появява лика на Брайънт с годината на неговото раждане и смърт. Картината се появява на всеки, закупил играта. Освен това официалният профил на NBA 2K20 в туитър публикува снимка на бившия гард на „ЛА Лейкърс“, с която изказа съболезнования. \nГеймъри, любители на баскетболния симулатор, на свой ред коментираха в социалните мрежи, че по време на онлайн мачове е имало 24-секунди, посвещавани на 41-годишния американец. Това вече се случи и в реалния живот по време на двубоя от NBA между „Сан Антонио Спърс“ и „Торонто Раптърс“. Тогава  топката бе спечелена от шампионите, но те не започнаха нападение, а изчакаха да изтекат 24-те секунди за атака, отдавайки почит на великия Брайънт, прекарал цялата си 20-годишна кариера като гард на „ЛА Лейкърс“. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.01", "title": "\n\t\t\tNBA 2K20 отдаде почит на Кобе Брайънт\t\t\t"}
