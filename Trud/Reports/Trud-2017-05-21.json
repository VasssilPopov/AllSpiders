{"url": "https://trud.bg/%d0%b8%d0%b3%d1%80%d0%b0%d1%82%d0%b0-%d1%81-%d0%b5%d0%b2%d1%82%d0%b8%d0%bd%d0%b8%d1%82%d0%b5-%d0%bb%d0%b5%d0%ba%d0%b0%d1%80%d1%81%d1%82%d0%b2%d0%b0-%d0%bd%d0%b0-%d0%bc%d0%b0%d1%80%d0%b5%d1%88%d0%ba/", "text": "Какво показва ревизията на фирмата за паралелен износ на скъпоструващи лекарстваЕдна сграда в Западната промишлена зона на Велико Търново е приютила два склада за лекарства. Единият е на фирмата „Фармнет” АД – вносител на лекарства и доставчик на аптеки „Марешки”, а другият склад е на фирмата „Трейднет България” ЕООД – износител на лекарствени продукти.Тече разследването на предаването „Открито” по БНТ и заснетите кадри с дрон ясно показват, че сградата е една, а входът е един, заедно с товарните рампи – една по-голяма и една малка. И Валя Ахчиева търси втори вход за втория склад. Но… не намира такъв. Намира само персонал и магистър-фармацевт на фирмата дистрибутор „Фармнет”, на която представляващ е Веска Марешка – 73-годишната певица на стари градски песни и майка на Веселин Марешки – депутат от ПП „Воля” и зам.-председател на Народното събрание.Втората фирма – „Трейднет България”, е била собственост на Веска Марешка до 2012 година, но тогава Веска я продава на рускинята Нина Василевна Катченко. Тя е от град Дубовка край Волгоград. Нина Василевна е и представляващ на фирмата, но тя упълномощава Веска Марешка да я представлява пред българските държавни институции.Според Решение на КЗК от декември 2016 година фирмата „Трейднет България” е една от фирмите, които осъществяват паралелен износ на лекарства, платени от здравната каса.Износ за 5 милиона леваВ разследването на Валя Ахчиева с документи се доказва как само през първите 3 месеца на тази година фирмата на Нина Василевна – гражданка на Руската федерация и с пълномощник Веска Марешка, прави износ на скъпоструващи лекарства за над 5 милиона лева за европейските държави Румъния, Англия, Германия и Чехия. Сред тези лекарства има и такива, които се заплащат от НЗОК – напълно или частично, и са предназначени за болни от тежки болести.Друг документ доказва, че за първите 3 месеца фирмата вносител на такива лекарства „Фармнет” е продала на „Трейднет България” лекарствени продукти на стойност близо 3 милиона лева.В интервю за „Открито” подуправителят на НЗОК д-р Димитър Петров обяви, че всяка година скъпоструващи лекарства за над 300-400 милиона лева се изнасят от България за други европейски държави. Законът разрешава паралелния износ, но всъщност той създава проблем, защото болните в България остават без достъп до лечение с тези лекарства. И периодично те липсват в аптеките.Освен това тези лекарства се внасят в България на цени за България, които са в пъти по-евтини от цените в Европа. Така някой чрез реекспортправи огромни печалби за сметка на болните. Някои лекарства са животоспасяващи за тях.Затова тази сграда в Западната промишлена зона на Велико Търново, приютила два склада по документи, е много важен възел, който би разплел схемата на паралелния износ на скъпи лекарства.ОщетенитеНо нито един компетентен орган в България не е установил досега кой как внася и изнася, колко печели и как се ощетяват болните?След като никой в тази сграда не посочи на Ахчиева втория вход за втория склад, тя сигнализирала ИАЛ. Оттам отишли мълниеносно на проверка във Велико Търново в склада на фирмата износител „Трейднет България”. И инспекторите на ИАЛ установяват, че на вратата на склада виси огромен катинар. Така и не намерили кой да отключи на компетентния контролен орган склада за лекарства. Не открили и отговарящия магистър-фармацевт Бистра Бенкина-Георгиева, която по смисъла на закона е длъжна да контролира всичко около склада с лекарствата. Изумлението на проверяващите от ИАЛ достигнало връхната си точка, когато магистър-фармацевтът на „Фармнет” АД Ивайло Костов заявил, че от началото на годината – януари-февруари, до сега не е виждал Бистра Бенкина да идва на работа.Заключен с катинар склад и фармацевт, който не идва на работа!Празният складПроверяващите от ИАЛ успели да направят снимки на склада… през процепите на вратата с катинара. И тези снимки бяха показани в предаването „Открито”. На тях се вижда, че складът… е празен!Валя Ахчиева попита: За какво служи този склад – само за счетоводно префактуриране ли? Каква е тази фирма „Трейднет България” – една куха фирма за огромни обороти на скъпоструващи лекарства за паралелен износ ли? Компетентните органи отдавна трябваше да са отговорили на този въпрос.Интрига на втори план се заформи в това разследване на БНТ. В интервю директорът на дирекция „Контрол” на НАП Васил Панов най-напред каза, че правели ревизия на фирмата „Трейднет България”, защото били открили порочни практики в дейността й, но ревизията не можела да приключи, защото данъчните инспектори не можели да връчат документи на представляващия на фирмата. На въпрос на Ахчиева – търсихте ли Нина Василевна от Дубовка или упълномощената Веска Марешка, Панов отговори, че никого не са намерили.Игра на криеницаТогава Ахчиева подгони Веселин Марешки в Народното събрание с новината, че данъчните власти не можели да открият майка му. Марешки направи грешен ход и се скри в мъжката тоалетна на парламента. Това пък даде възможност на Ахчиева да го причака отново и пак да го сгащи с въпроса – защо сградата във Велико Търново няма два входа за двата склада. Марешки нищо не отговори, но вече излязъл от тоалетната, явно изглеждаше много притеснен и с наведена глава.Но след това от НАП дадоха второ интервю. Васил Панов съобщи, че бил сгрешил и че не Веска Марешка не можели да намерят, а някакви други, които били свързани с насрещните проверки. На зададен въпрос на Ахчиева Панов потвърди, че и двете фирми – и „Фармнет” и „Трейднет България”, изпращат счетоводни документи на НАП от един и същи айпи адрес.Забуксувалата ревизияА от източници на вестник „Труд” стана ясно, че въпросната забуксувала ревизия на фирмата „Трейднет България” била свързана с предишен неин период, когато тя е снабдявала с лекарства и аптеки „Марешки”. Данъчните открили, че не бил плащан ДДС на отстъпката на лекарствата, заради която лекарствата в аптеки „Марешки” са с по-ниски цени. И затова начислили суми за плащане. Но насрещните проверки и ревизията се точат и не могат да приключат и до днес. Горчив привкусОт това разследване остава един горчив привкус – как тихомълком у нас се променят закони, наредби и дори цял текст, свързан с контрола на ИАЛ, бил обявен за противоконституционен. И всичко това обезсилва контрола на скъпоструващите и животоспасяващи лекарства.А улеснява търговията с тях и печалбата за сметка на болните.", "date": "2017.05.21", "title": " Играта с евтините лекарства на Марешки\t\t\t"}
{"url": "https://trud.bg/%d0%ba%d1%80%d0%b0%d1%81%d0%b5%d0%bd-%d0%ba%d1%80%d0%b0%d0%bb%d0%b5%d0%b2-%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%b2%d1%8a%d0%b2%d0%b5%d0%b4%d0%b5-%d0%b2%d0%b8/", "text": "Правителството “Борисов 3” ще изкара пълен 4-годишен мандат. Това заяви министърът на младежта и спорта Красен Кралев пред България он еър. Той обясни, че българският народ е дал важен знак на всички политици на последните избори. “Това, че Бойко Борисов спечели премиерския пост за трети път е исторически момент. С вота си за ГЕРБ хората заявиха, че ни дават шанс да мислим като държавници. Един държавник, един министър, ако е успешен може да получи шанса да бъдат избран за втори или за трети мандат. Така той може да работи върху политики, които ще дадат резултат след осем или дванадесет години, а не само върху краткосрочната перспектива“, посочи Кралев. По думите му, българските избиратели са видяли в ГЕРБ и Бойко Борисов адекватно отношение към потребностите си.Красен Кралев заяви, че с коалиционните партньори от Обединени патриоти вече е изминат дълъг път и двете политически сили се познават добре от предишния мандат. „Те са лоялни хора, с които може да се работи. Предвидими са, което е най-важното в случая, за да има синхрон и баланс между партньорите. Имаме си взаимно доверие, работили сме заедно през предния мандат. Нормално е двете политически партии да имат различни приоритети в програмата си, които вече се напаснаха. Има и управленска програма, която е изцяло съгласувана помежду ни. Където е имало разминаване, всичко е изчистено с лекота и без никакви проблеми“, каза Кралев.Той коментира и исканията за оставката на Валери Симеонов като вицепремиер от страна на БСП, ДПС и партията на Мария Капон. „БСП и ДПС са силна опозиция. Работата им е да имат различни тези от нашите, но да се говори за оставка седмица след създаването на кабинета не е сериозно. Нито пък господин Симеонов е допуснал такива сериозни грешки. Партията на Мария Капон пък изобщо няма какво да я коментирам“, заяви Кралев.Спортният министър бе категоричен, че премиерът Бойко Борисов е въвел нов стандарт в българската политика. „Човешко е да се допускат грешки, но изискванията към политиците от страна на хората стават все по-високи. Бойко Борисов предложи един стандарт за типа личности, които трябва да бъдат в изпълнителната власт. По-висок стандарт, с по-големи изисквания, който да отговаря на очакванията на народа. Всички знаем, че ако допускаме грешки на никого няма да му бъде простено“, каза Красен Кралев.Кралев изрази увереност, че България ще се справи с председателството на Съвета на Европейския съюз. Относно промените в Изборния кодекс и въвеждането на мажоритарен вот министърът на младежта и спорта заяви: „Ние сме готови за мажоритарния вот. В ГЕРБ има достатъчно личности, които могат да излязат и да спечелят мандат в пряка битка с опонентите си. Аз съм работил в много държави през годините, участвал съм в разработването на различни изборни системи. Мога да кажа, че съм един от специалистите, които най-добре разбират плюсове и минусите им и няма нищо страшно нито в единия, нито в другия вариант. В световен мащаб има смесени системи, които са в различно процентно отношение, има системи, които са чисто мажоритарни или чисто пропорционални. Кметските избори в България са чисто мажоритарни и няма нищо лошо в това“, допълни Красен Кралев.Той заяви, че дебатът за вида избирателна система е трябвало да се проведе преди референдума. „Когато си питал народа веднъж и той ти е отговорил, не бива да му даваш оценка, че не знае за какво е гласувал. Всички наши опоненти, които сега ни критикуват, че сме подкрепили мажоритарния вот, трябва да отговарят защо не са водили дебата преди референдума. Ние казваме, че сме готови да се съобразим с волята на суверена. Имаме готов законопроект, внесохме го, а от там нататък Народното събрание е в правото си да реши. Не ГЕРБ е политическата сила, която трябва да бъде питана за несъответствията между начина на задаване на въпроса и реалностите. Въпросът трябва да отиде към другите партии. Защо, когато имаше референдум, всички бяха яхнали вълната срещу нас, използваха този референдум, за да спечелят президентските избори. Сега казват, че въпросът не е бил зададен правилно. Къде бяхте тогава?“, попита министър Кралев.Министърът на младежта и спорта заяви още, че с всяка изминала година България става все по-добро място за живеене. Красен Кралев бе категоричен, че третото правителство на Бойко Борисов гарантира стабилизирането на политическата и икономическата   обстановка в страната. ", "date": "2017.05.21", "title": " Красен Кралев: Бойко Борисов въведе висок стандарт за типа личности в изпълнителната власт"}
{"url": "https://trud.bg/%d0%b4%d0%bd%d0%b5%d1%81-%d0%b4%d0%b0-%d0%bf%d0%be%d1%87%d0%b5%d1%80%d0%bf%d1%8f%d1%82-285/", "text": "Весела Кюлева, юристка.Проф. дфн Кирил Топалов, посланик във Ватикана, писател, драматург,  74 г.Проф. Павел Герджиков, оперен певец, бас, 79 г.Петър Ценков, автомобилен състезател, участвал в рали „Дакар“, 54 г.Цветозар Томов, говорител на ЦИК, социолог, 63 г.И всички, които празнуват именния си ден на Свети равноапостоли Константин и Елена!", "date": "2017.05.21", "title": " Днес да почерпят"}
{"url": "https://trud.bg/%d0%b4%d0%b0-%d0%b1%d1%8a%d0%b4%d0%b5%d1%88-%d0%b4%d0%b7%d0%b5%d0%bd-%d0%b2-%d0%bd%d0%b5%d0%b4%d0%b5%d0%bb%d1%8f/", "text": "„Митологична Япония: Епохата на божествата“ е темата на 12-ия празник на японската култура, който по традиция се организира всяка година от студентите японисти от Софийския университет. Тържествата започват в в 12 ч. тази неделя в Центъра за източни изкуства на бул. „Тодор Александров“ 79. След интересната програма посетителите могат да се впуснат в индивидуално опознаване на различни аспекти от японската култура. Дзен стая и стая за настолни игри очакват гостите на Бункасай 2017. Ще има още стая за оригами и кири-е работилница, в която желаещите – възрастни и деца, могат да се пробват в изкуството на „рязаните картини“.Фестивалът е под патронажа на японското посолство и със съдействието на Студентския съвет на СУ „Св. Климент Охридски“.", "date": "2017.05.21", "title": " Да бъдеш дзен в неделя\t\t\t"}
{"url": "https://trud.bg/%d1%87%d0%b5%d1%81%d1%82%d0%b2%d0%b0%d0%bc%d0%b5-%d0%bf%d1%80%d0%b0%d0%b7%d0%bd%d0%b8%d0%ba%d0%b0-%d0%bd%d0%b0-%d1%81%d0%b2%d0%b5%d1%82%d0%b8%d1%82%d0%b5-%d1%80%d0%b0%d0%b2%d0%bd%d0%be%d0%b0%d0%bf/", "text": "На 21 май почитаме Светите равноапостоли Константин и Елена – паметта на император Константин и неговата майка Елена.През 313 година Константин издава Миланския едикт, с който въвежда християнството като официална религия във Византия.Царица Елена отива на поклонение по местата, където е живял Христос, построява няколко манастира и открива кръста, на който е бил разпнат Исус. Тези паметни събития се смятат за едни от най-важните в историята на християнската църква и затова императорът и майка му са канонизирани за светци.Царуването на император Константин е едно от най-важните в историята, при него християнската вяра, тъй дълго преследвана, станала господстваща в обширната му империя.Имен ден имат Константин, Елена, Костадин, Костадинка.", "date": "2017.05.21", "title": " Честваме празника на Св. Св. Константин и Елена"}
{"url": "https://trud.bg/%d0%bf%d0%be%d0%b4%d0%bb%d0%b5%d1%86%d0%b8%d1%82%d0%b5-%d1%81%d0%bf%d0%be%d1%80%d0%b5%d0%b4-%d0%b7%d0%be%d0%b4%d0%b8%d1%8f%d1%82%d0%b0/", "text": "ОвенНе сте по тънкоститеНе сте способни на подлости просто защото… не сте способни. Уменията ви да въртите интрижки са посредствени и обикновено стават очевидни за всички. Опитите ви да иронизирате са смешни. Иначе се стараете. Понякога дори полагате сериозни усилия, но коварството ви винаги се оказва най-обикновено злосторничество. Овните сте по-скоро цунами, а не подводно течение. Но някои от вас са овладели и изкуството да обиждат под предлог, че искат да са любезни.ТелецНикой не ви се връзваКакво е подлост? Бихте искали да знаете отговора на този въпрос. В главата ви витае един идеализиран образ на вас, самият, като демонична кръстоска между Макиавели и Луцифер. Обичате да си фантазирате, че сте кукловод, който дърпа конците. И така хубаво се преструвате на гениален подлец, че сами си вярвате. Дали ще останете изненадани, че никой друг не ви се връзва на тези глупости? Дори когато отмъщавате – а в това сте много добри, пак го правите злобно, но почтено.БлизнациМошеничество и измамаВие сте гениални – може би не в тънките изкуства като бродиране на гоблени и традиционни японски танци, но със сигурност ви бива в изкуството да омагьосвате с думи. Умеете вербално да извивате ръцете на хората, и то така, че те самите да не се усетят. Но в същото време сте аморални и склонни към мошеничество като океанографа Жак-Ив Кусто, който пускал мастило в океана, за да предизвика схватки между октоподите и да ги заснеме. Зли сте с хора, които ви отегчават.РакМнителността ви развързва ръцетеМоже и да сте манипулатори, но го правите с добро сърце. Колкото и да сте почтени, от вас може да се очаква да извършите някое внезапно коварство. При вас подлостта не е осъзнат акт, а по-скоро нещо, което се случва, докато съвестта ви подремва. Ако осъзнаете, че не сте постъпили добре, се терзаете. Но безкрайната ви мнителност може да стане причина да извършите по-тежко злодеяние от онези, които после ги пишат в съда като “престъпление в състояние на афект”.ЛъвРефлекторни манипулатори стеЗа вас целта оправдава средствата и точка. В зависимост от темперамента средствата на Лъва варират от осъзнато злодеяние до фино, почти рефлекторно манипулиране. За второто използвате всякакви средства от богатия си артистичен арсенал. Дори и такива, които не съвпадат с представата за Царя на животните, например симулиране на крехка безпомощност, отчаяние или болест. В състояние сте да предадете близък човек, ако има опасност да ви дискредитира в очите на околните.ДеваПодлеете директно и честноТънката полуизмама, така наречената бяла лъжа и други шменти-капели са вашите средства да си пробивате път в един враждебен и тежък живот, какъвто е вашият. Между вас и истински подлата постъпка стои тънка тюлена завеса, която може да бъде преодоляна при следващия порив на вятъра. А когато сте подли, го правите така директно и честно, че няма как да ви се разсърди човек. И все пак сте почтени хора, които обикновено държат на думата си. Освен ако обстоятелствата не налагат нещо друго.ВезниНе може да се разчита на васНе сте от най-подлите. Като цяло сте почтени хора. Единствено безсъвестната ви склонност да изкривявате истината – и дори да най-откровено лъжете – ви нареждат сред отявлените подлеци в зодиака. За вас истината е свещена. Проблемът е, че тя е аморфна същност и затова често се променя според интересите ви. По тази причина на думата ви рядко може да се разчита. Безсмислено е да ви обвиняват, че не сте спазили обещание, тъй като на вас ама въобще не ви пука.СкорпионВие сте Божието възмездиеТвърди се, че сте отлични манипулатори, но единствената подлост, на която сте способни, е да издебнете врага в тъмното и да го ужилите смъртоносно. Но само след като си го е заслужил! С какво? Може би е понечил да ритне кучето ви и не е уцелил. Или е бил ваш приятел, но е постъпил предателски. (Това, че той самият не осъзнава какво е сторил, не го оправдава.) Всъщност вие не сте подлеци, вие сте жилото на Божието възмездие, когато Бог се забави прекалено много.СтрелецМачкате в името на правдатаСтранно е че такива пословични борци за справедливост и истина като вас могат да постъпят много зле дори и с най-близките си хора. Може да ги смачкате, унизите и дори нараните физически. Но за това си има обяснение. И то е, че чувството ви за справедливост понякога излиза от баланс, отскубва се от нормалната си орбита и се понася в някаква неизвестна посока. Вие, разбира се, сляпо го следвате. И ето как се получава, че Стрелецът, вместо да е почтен, постъпва подло и несправедливо.КозирогСамо за отмъщениеВие сте свестен човек. И съседът ви, който до два часа посреднощ ви пуска чалга, и той е свестен човек. Защо? Защото и двамата сте Козирози. Обаче, да речем, че решите довечера да ударите чалгаря с „Рамщайн“ по мегамощната си уредба – това лошо дело ли е, или възмездие? Ако някой ви е обидил и търсите начин да му го върнете, като се ровите в мръсните му ризи дни наред, само и само да откриете как да го дискредитирате и да му го върнете тъпкано, това подлост ли е или акт на справедлива мъст?ВодолейВ името на висшата справедливостВие сте подляри финяги. Така се виждате в собствените си очи. Всъщност трудно е да се намери по-малко подло същество от Водолея. Дори и да извърши голяма свинщина, да лъже като разпран или да натвори цял куп безобразия и да се оплете в интрижки като пиле в кълчища, Водолеят няма да го е направил от лоши намерения, а в името на висшата справедливост. Единственият проблем е, че сте пълни екстремисти и с това сериозно може да навредите – най-вече на себе си.РибиНе мътят водите без причинаСдържани, на вид, спокойни и дори измамно уравновесени, вие, Рибите, сте сякаш над нещата. Колко сте подли всъщност е неустановим от науката факт, но зложелателите подозират, че дълбоко в душата ви дебне един подлец, който само чака картбланш да излезе на бял свят. Раждането му може да бъде провокирано само от много крайни обстоятелства, например брутално насилие срещу личността ви. По принцип Рибите не мътят водата на другите заради самото удоволствие от злото дело.", "date": "2017.05.21", "title": " Подлеците според зодията"}
{"url": "https://trud.bg/%d0%bd%d0%b0%d0%b4-160-%d1%85%d0%b8%d0%bb-%d0%b4%d1%83%d1%88%d0%b8-%d0%bf%d1%80%d0%be%d1%82%d0%b5%d1%81%d1%82%d0%b8%d1%80%d0%b0%d1%85%d0%b0-%d0%b2-%d0%ba%d0%b0%d1%80%d0%b0%d0%ba%d0%b0%d1%81/", "text": "Над 160 хил. души излязоха на протестно шествие в събота по улиците на венецуелската столица Каракас, за да поискат оттеглянето на президента Николас Мадуро и провеждането на избори, предаде, като се позовава на данни на опозицията в страната.„Със сигурност 160 хил. души, може би повече“, заяви за агенцията Единсон Ферер, един от лидерите на опозиционната коалиция „Кръгла маса за демократично единство“ (MUD).В хода на протестите в Каракас са пострадали най-малко 46 души, съобщи в Туитър кметът на столичния район Чакао, предаде РИА Новости.„Четиресет и шест ранени. От тях 30 са с травми, двама с изгаряния, 11 са получили задушавания с газ, един е ранен от сачма, а двама са с високо кръвно“, написа в профила си кметът Рамон Мучачо.", "date": "2017.05.21", "title": " Над 160 хил. души протестираха в Каракас\t\t\t"}
{"url": "https://trud.bg/%d1%87%d0%b5%d1%82%d0%b8%d1%80%d0%b8-%d1%80%d0%b0%d0%b9%d0%be%d0%bd%d0%b0-%d0%be%d1%82%d1%86%d0%b5%d0%bf%d0%b8%d1%85%d0%b0-%d0%b2-%d1%81%d0%b0%d0%bd%d0%ba%d1%82-%d0%bf%d0%b5%d1%82%d0%b5%d1%80%d0%b1/", "text": "Органите на реда в Санкт Петербург три пъти отцепваха оживени места в града и евакуираха вход на жилищна сграда в един от южните райони поради съмнения за заложени взривни устройства, предаде Интерфакс, позовавайки се на местно онлайн-издание.На Ладожската и Балтийската гара бяха проверени забравени чанти, които се оказаха пълни с лични вещи. По-късно влаковете на метрото преминаваха без да спират на станция „Ленински проспект“, заради съмнителен предмет, който също се оказа безопасен.В южната част на града бяха евакуирани жителите на един от входовете на жилищна кооперация заради анонимен сигнал за бомба. В продължение на около час полицията, сътрудници на гражданска защита и кинолози са проверявали обекта, на място за всеки случай е имало и екип на спешна помощ. Опасни предмети не са били открити.", "date": "2017.05.21", "title": " Четири района отцепиха в Санкт Петербург заради съмнения за бомба"}
{"url": "https://trud.bg/%d0%b8%d0%b4%d0%b5-%d0%bd%d0%be%d0%b2-%d1%81%d0%bb%d0%b0%d0%b2%d0%b5%d0%bd-%d1%81%d0%b5%d0%b7%d0%be%d0%bd/", "text": "776 полицаи ще бъдат командировани от вътрешността на страната по Южното ЧерномориеЗа има-няма една седмица новото правителство, известно още като „Борисов 3“, направи такъв летящ старт, все едно винаги го е имало на територията българска. Което не е невярно, ако се съди по част от познатите лица в кабинета, както и от неизбежните рокади – министърът на правосъдието да оглави дипломацията, военен началник да поеме вътрешните работи, а специалистка по магистрали и саниране да се пробва за бъдещото председателство на Съвета на Европейския съюз…Сезонът тази година в Слънчев бряг започва със събаряне на незаконни обекти. Ако предишните лета бяха белязани с масови проверки по кръчмите от страна на данъчните и силно полицейско присъствие след прословутата гангстерска престрелка, този сезон се очертава да е различен от всички останали. Сякаш за пръв път хотелиери, туроператори, общини и концесионери действат в синхрон. А и държавата се стегна да помага за повече туристи на нашето море, коментират от бранша. И за пръв път са доволни.Незаконните обекти по ивицата вече са по-малко. По-малко се закрива гледката към морето, бетонирана от тях. Има и обещание – че наесен бутането на незаконни кръчми и павилиони ще продължи.Врява се вдигна около събарянето на част от свързвания с Божо Кравата бар „Оксижен“. „Незаконна е“, отсичат категорично институциите. Но мнозина прозряха, че акцията е „с един куршум два заека“. Освен разчистването на незаконното строителство това било един вид „намордник“ срещу нови битки сред ъндърграунда. Миналото лято една такава беляза старта на сезона и за родния курорт писаха чак в Шотландия. Техни туристи си седели кротко и си разпускали в близкото до „Оксижен“ заведение „Фор ю“, когато в бара започнала престрелка. И не стига това, ами и новото лято аха да започне със същите скандали и стрелби, и то на същото място.Преди месец двама качулати се опитаха да подпалят заведението „Фор ю“. Пред „Труд“ обаче отлично информиран източник уточни, че пироманите, които са предизвикали пожара, не са полели заведението, а входа на хотела до него. Това навеждало на мисълта, че вероятно става дума за инсцениране на гангстерска война.Щетите от палежа не са големи, от една страна, а от друга, има скандален факт – подпалено е заведението „Фор ю“. Вероятно някой иска да скара враждуващите и без друго страни и да разбуни наново духовете, допускаха криминалисти. Освен акцията по събарянето за старта на лято 2017 държавата се погрижи и за някои нововъведения, от които се очаква добър ефект. Министърът на туризма Николина Ангелкова съобщи, че от концесионерите ще се изисква денонощно осветление на плажните ивици. Освен това наемането на работници от трети страни ще става само за седем дни. Документите им ще могат да се обработват не само в София, но и в Бургас и Варна. Дали това ще намали кризата с кадри? Едва ли ще е достатъчно, ако работодателите все пак не си поразвържат кесиите и не вземат да плащат по-високи заплати на персонала.Прословутият разказ на един избягал от Слънчев бряг готвач. „Не плащат. Шефът иска да сготвиш за туристите, но ако можеш заека да го извадиш от ръкава си и да го приготвиш за трапезата“ – дано това да е вече виц, останал в миналото.Концесионерът на плажа в Несебър забрани кучета и всякакви други домашни любимци да се разхождат наоколо. Единствено с кучета ще се разхождат покрай плажовете полицаите, които ще бдят срещу кражби на вещи на къпещите се. Миналия сезон бе разбита банда от вътрешността на страната, която бе специализирана за действия нощем, когато влюбени двойки се отдават на романтично къпане сред вълните. Групата беше снабдена дори с уреди за нощно виждане. Така че тази година униформените са на крак срещу всякакви изобретателни гастрольори, идващи да припечелят от туристите. С други думи, да ги прогонят за следващ сезон.Горчилката, че най-желаните летовници – българските, бягат към Гърция, е вдигнала всички свързани с туризма – да се борят за гостите и да им осигурят спокойно и приятно прекарване на нашето море.Да, българите са най-добрите туристи. Нямат огромни претенции, плащат си, защото повечето от тях цяла година работят, за да си позволят почивката, и искат да получат добро обслужване и хубав плаж, без да се скъпят. Няма езикова бариера. Но за съжаление предпочитат комшийските курорти, споделят туроператорите.Надеждата, че това може да се промени ,остава. Иначе чакаме повече германци, французи, поляци, руснаци. Тази година ще има и гости от екзотични дестинации, например Иран. И не само туристи.Полицаите са взели още една важна мярка, за да осигурят спокойствието на летовниците – банкоматите в комплекса ще се проверяват буквално на всеки половин час за скимиращи устройства. 776 полицаи ще бъдат командировани от вътрешността на страната по Южното Черноморие и повечето от тях ще са в Слънчев бряг. Тежка ще е битката с джебчиите, защото са многобройни и ловки. Въпреки че сезонът още не е открит, вече има няколко обрани британски туристи.Най-големият проблем това лято обаче ще е справянето с тишината и опазване на спокойствието. Защото хората от бранша искат да върнат на Слънчев бряг имиджа на спокоен, семеен курорт. Имидж, изгубен преди години.И наред с чистия плаж, добрата храна и грижата за летовниците, забавления няма да липсват. Сред тях – и авангардни. Хотелиери се кълнат че от този сезон услуги ще предлагат тайландски масажистки. Очаква се, че те ще внесат екзотична нотка и ще разсеят мнозина от алкохолния туризъм. Хотелиерите в момента врат и кипят в трескава подготовка. За пръв път обаче всички започват с големи надежди. Че най сетне ще има спокоен, безпроблемен и добър сезон.", "date": "2017.05.21", "title": " Иде нов славен сезон\t\t\t"}
{"url": "https://trud.bg/%d0%b1%d0%bb%d0%b8%d0%b7%d0%be-20-%d0%b8%d0%bd%d1%84%d0%be%d1%80%d0%bc%d0%b0%d1%82%d0%be%d1%80%d0%b8-%d0%bd%d0%b0-%d1%86%d1%80%d1%83-%d1%81%d0%b0-%d1%83%d0%b1%d0%b8%d1%82%d0%b8-%d0%be%d1%82-%d0%ba/", "text": "Между 2010-а и 2012-а до 20 информатори на ЦРУ са били убити или хвърлени в затвора от китайското правителство, съобщава „Ню Йорк Таймс“.Не е ясно дали ЦРУ е било хакнато или „къртица“ е помогнала на китайците да идентифицират агентите.Един от информаторите е бил застрелян в двора на правителствена сграда като предупреждение за останалите.Към момента от ЦРУ няма коментар по въпроса.През 2012-а служител на китайското министерство на държавната сигурност беше арестуван по подозрения за шпионаж за САЩ.", "date": "2017.05.21", "title": " Близо 20 информатори на ЦРУ са убити от китайското правителство"}
{"url": "https://trud.bg/%d0%b1%d1%80%d0%b0%d0%b7%d0%b8%d0%bb%d1%81%d0%ba%d0%b8%d1%8f%d1%82-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82-%d0%be%d1%82%d0%ba%d0%b0%d0%b7%d0%b0-%d0%b4%d0%b0-%d0%bf%d0%be%d0%b4%d0%b0/", "text": "Бразилският президент Мишел Темер се усъмни в достоверността на , предаде Ройтерс. Той заяви, че ще поиска от Върховния съд да направи експертен анализ на автентичността му и да спре образуваното срещу него разследване в корупция, като допълни, че няма да подаде оставка.Изслушах повече от 50 варианта на този запис. Целта му е да опетни не само моралната репутация на президента, но и да обезсили нашата страна. Но с пълна увереност твърдя, че Бразилия няма да бъде извадена от строя. Ще остана начело на правителството.“, каза Темер.Аудиозаписът го уличава, че е дал съгласието си да бъде подкупен бившият председател на парламента Едуардо Куня, излежаващ 15-годишна присъда за корупция.Темер заяви, че Жоесли Батиста – един от собствениците на бразилската компания за производство на говеждо месо Жота Бе Еси (JBS), е изфабрикувал записа, защото бил сърдит на мерките за строги икономии на правителството и за ограничаването на щедрото публично финансиране на частни компании, което правели неговите предшественици.Жота Бе Еси – най-големият производител на месо в света, се разрасна бързо по времето на Дилма Русеф и Луиз Инасио Лула да Силва, благодарение основно на нисколихвени заеми от националната банка за развитие. ", "date": "2017.05.21", "title": " Бразилският президент отказа да подаде оставка"}
{"url": "https://trud.bg/%d1%83%d0%bd%d0%b8%d1%89%d0%be%d0%b6%d0%b8%d1%85%d0%b0-%d0%b4%d0%b2%d0%b0-%d1%82%d1%83%d0%bd%d0%b5%d0%bb%d0%b0-%d1%81%d0%b2%d1%8a%d1%80%d0%b7%d0%b2%d0%b0%d1%89%d0%b8-%d1%81%d0%b8%d0%bd%d0%b0%d0%b9/", "text": "Египетската армия е унищожила два тунела, свързващи Синайския полуостров с Ивицата Газа, заяви в събота говорител на военните, предава Anadolu Agency.В изявлението на полк. Тамер Ал Рифай се казва, че двата тунела, които са били използвани за „контрабанда и трафик на хора“ са били разрушени от египетската армия на северната граница на полуострова.Говорителят добави, че египетските военни са иззели 20 туби с гориво и десет чувала със заваръчна тел, използвани за изготвянето на взривни материали.От началото на годината въоръжените сили на Египет са унищожили общо 27 тунела, свързващи Синайския полуостров с Ивицата Газа.", "date": "2017.05.21", "title": " Унищожиха два тунела, свързващи Синайския полуостров с Ивицата Газа\t\t\t"}
{"url": "https://trud.bg/%d0%bb%d0%b8%d0%ba%d0%b2%d0%b8%d0%b4%d0%b8%d1%80%d0%b0%d1%85%d0%b0-%d0%b4%d0%b2%d0%b0%d0%bc%d0%b0-%d0%bf%d1%80%d0%b5%d0%b4%d0%bf%d0%be%d0%bb%d0%b0%d0%b3%d0%b0%d0%b5%d0%bc%d0%b8-%d1%87%d0%bb%d0%b5/", "text": "Ликвидирани са двама предполагаеми членове на терористичната групировка „Ислямска държава“ при полицейска операция в Анкара, съобщава Anadolu Agency.Двамата заподозрени – мъже между 25 и 30-годишна възраст – са били докарани в Анкара от Истанбул с лично превозно средство от трети човек.След като е бил арестуван при полицейска операция в Истанбул, шофьорът е признал, че е имало планове за терористична атака. Той е заявил на полицейските служители, че е член на „Ислямска държава“ и ги насочил към другите двама заподозрени в членство, които впоследствие са били ликвидирани.", "date": "2017.05.21", "title": " Ликвидираха двама предполагаеми членове на „Ислямска държава“ в Анкара"}
{"url": "https://trud.bg/%d0%b2%d0%b0%d0%bd%d0%b4%d0%b0%d0%bb%d0%b8-%d1%80%d0%b0%d0%b7%d1%80%d1%83%d1%88%d0%b8%d1%85%d0%b0-%d1%82%d1%80%d0%b8-%d0%be%d0%b1%d0%b5%d0%ba%d1%82%d0%b0-%d0%b2-%d0%bf%d1%80%d0%b8%d1%80%d0%be%d0%b4/", "text": "Вандали разрушиха три красиви кътчета в Природен парк „Витоша“. Нанесените поражения са опасни за посетителите, сигнализират от дирекцията на Парка. Нарушителите са нанесли сериозни материални щети на обекти, ремонтирани само преди две години с европейски средства, информира .Всяка пролет от Природен парк „Витоша“ обикалят обектите, за да видят дали има поражения след зимата. Тази година първо установили поражения при къта на земноводните до „Музея на мечката“. Оказало се, че още два обекта са останали без дървен материал – Погледна площадка за инвалиди и Големия дървен мост над Драгалевската река.„Това е нещо, което е прецедент. Вандалщина винаги е имало, но идва счупва нещо, но за пръв път се случва посегателство целенасочено да се дойде и да се отнеме и окраде такъв материал. Явно някой просто го пренася в частния си двор и го използва за някакви строителни дейности.“, коментира Снежана Петрова, директор на дирекция Природен парк Витоша, пред БНТ.От дирекцията на парка разказват, че само няколко дни, след като са установили нарушенията, са заварили още демонтирани дъски, приготвени за изнасяне. Опасяват се, че набезите ще продължат, затова са предприели действия с полицията за разрешаване на проблема.А за да възстановят щетите, ще трябва да им бъде отпуснат бюджет от Изпълнителната агенция по горите.„Ние принципно имаме така един бюджет ежегодно, който ни се делегира от държавата, защото сме бюджетна организация, но тази година е много намален – 45% имаме намаление на бюджета за мероприятия и буквално за такива неща пускаме допълнителни доклади. Очакваме, надявам се, че ще бъдат финансирани, защото са много сериозни, а и трябва да ги възстановим.“, каза още Снежана Петрова.До момента изчислените щети са около 5 хил. лв., но това не е крайната сума, според специалистите. Възстановяването на обектите допълнително ще се оскъпи заради транспорта, които ще се използва и трудните условия, при които ще работят строителите.Управителите на Парка призоваха, ако станем свидетели на вандалски прояви, да се обадим на 112 или в дирекцията на Парка.", "date": "2017.05.21", "title": " Вандали разрушиха три обекта в Природен парк „Витоша“\t\t\t"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d0%be%d1%82%d0%bd%d0%be%d0%b2%d0%be-%d1%81%d1%82%d0%b0%d0%b2%d0%b0-%d0%bf%d0%b0%d1%80%d1%82%d0%b8%d0%b5%d0%bd-%d0%bb%d0%b8%d0%b4%d0%b5%d1%80/", "text": "Турският президент Реджеп Тайип Ердоган отново ще застане начело на управляващата Партия на справедливостта и развитието (ПСР) на извънреден конгрес днес, предаде АФП.Това става възможно в съответствие с приетите промени за разширяване на правомощията на държавния глава на референдума през април.Ердоган се върна в редиците на партията на 2 май. Съгласно старите норми на турската конституция, държавният глава на страната трябва да прекрати членството в своята политическа партия при поемането на поста. Ердоган стори това през 2014 г.Ердоган ще ръководи и парламентарната група на партията и ще говори пред депутатите на седмичните заседания в парламента.На конгреса се очаква да бъдат одобрени промени в общо девет параграфа на устава на управляващата партия, съобщи говорителят на ПСР Хаяти Язъджъ. Въвежда се длъжността заместник-председател на партията, която ще се поеме от досегашния лидер – премиерът Бинали Йълдъръм.Според устава Ердоган ще определя и одобрява назначенията на кадрите в централния комитет на ПСР, а Йълдъръм ще отговаря за изпълнението на задачите и при отсъствието на Ердоган ще изпълнява председателските функции.", "date": "2017.05.21", "title": " Ердоган отново става партиен лидер"}
{"url": "https://trud.bg/%d0%bf%d0%bb%d0%b0%d0%bd%d0%b8%d0%bd%d1%81%d0%ba%d0%b8-%d1%81%d0%bf%d0%b0%d1%81%d0%b8%d1%82%d0%b5%d0%bb%d0%b8-%d0%bf%d0%be%d0%bc%d0%b0%d0%b3%d0%b0%d1%82-%d0%bd%d0%b0-%d1%82%d1%83%d1%80%d0%b8%d1%81/", "text": "Планински спасители оказват помощ на трима туристи, заседнали в пряспа в Пирин, над езерото Окото. Това съобщиха от Планинската спасителна служба (ПСС) към Българския червен кръст (БЧК).Заседналите хора са слизали от връх Вихрен в посока Банско. В момента чакат планински спасители да ги преведат през пряспата, тъй като навсякъде е хлъзгаво и обледенено. ", "date": "2017.05.21", "title": " Планински спасители помагат на туристи, заседнали в пряспа в Пирин"}
{"url": "https://trud.bg/8-%d0%b4%d1%83%d1%88%d0%b8-%d1%81%d0%b0-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb%d0%b8-%d0%bf%d1%80%d0%b8-%d1%81%d0%b1%d0%bb%d1%8a%d1%81%d1%8a%d0%ba-%d0%bd%d0%b0-%d1%81%d0%b0%d0%bc%d0%be/", "text": "Пътнически самолет „Boeing 737“ се сблъска с камион след кацане на летището в Лос Анджелис, щата Калифорния, информира CBS News.Инцидентът е станал малко след кацането на самолета на авиокомпания „Аеромехико“, докато машината се придвижвала към гейта.При сблъсъка камионът се преобърнал, а дясното крило на самолета се е счупило. В момента на инцидента на борда на машината имало 146-има пасажери, от които осем са пострадали.Един е в тежко състояние. След удара камионът се преобърнал.", "date": "2017.05.21", "title": " 8 души са пострадали при сблъсък на самолет и камион на летище в Лос Анджелис"}
{"url": "https://trud.bg/385-%d0%ba%d0%be%d0%bd%d1%8f-%d1%82%d0%b5%d0%b3%d0%bb%d1%8f%d1%82-%d0%bd%d0%b0%d0%b9-%d0%b3%d0%be%d0%bb%d0%b5%d0%bc%d0%b8%d1%8f-%d1%81%d0%b0%d0%bc%d0%be%d0%bb%d0%b5%d1%82/", "text": "Давид отново намери цаката на Голиат. Сериен модел Porsche Cayenne S Diesel с 4,2-литров двиганел с мощност 385 конски сили и въртящ момент 850 Nm изтегли на 42 метра най-големия пътнически самолет Airbus 380 на авиокомпания Air France. Постижението бе поставено на летище „Шарл де Гол” в Париж и влезе в рекордите на Гинес.Автомобилът с тегло 2200 кг и дължина под 5 метра е лилипут в сравнение с грамадния аероплан, който е дълъг 73 метра, тежи 285 тона и превозва до 853 пътници. Фабричните характеристики на Cayenne S Diesel позволяват движение с прикачен товар до 3,5 тона. В името на рекорда обаче към стандартния теглич бе прикрепен 80 пъти по-тежкия Airbus 380. Френската организация за автомобилен контрол UTAC гарантира, че колата е напълно стандартна – такава, каквато излиза от завода. И че е преодоляна задължителната за рекорда дистанция от минимум 100 фута (30,48 метра). За потвърждение опитът бе повторен и с бензинов Cayenne Turbo S с 4,8-литров мотор и мощност 570 конски сили и въртящ момент 800 Nm. След екстремното изпитание двата автомобила пропътуваха на собствен ход разстоянието от Париж до Лондон.Предишният подобен рекорд принадлежеше на Nissan Patrol, който през 2013 г. издърпа самолет с тегло 170 тона. Такива зрелищни акции привличат общественото внимание и влизат в новините. Така се случи през 2012 г., когато пикап Toyota Tundra помогна за изтеглянето на космическата совалка „Индевър” от летището в музей.", "date": "2017.05.21", "title": " 385 коня теглят най-големия самолет"}
{"url": "https://trud.bg/%d0%b5%d1%81%d0%b8%d0%bb-%d0%b4%d1%8e%d1%80%d0%b0%d0%bd-%d0%bf%d1%80%d0%b5%d0%b4-%d1%82%d1%80%d1%83%d0%b4-%d0%be%d0%b1%d0%b8%d1%87%d0%b0%d0%b9-%d1%81%d0%b5-%d0%b7%d0%b0-%d0%b4/", "text": "Нашият гост– Есил, ти беше сред изпълнителите, които подкрепиха Кристиан Костов преди финала в Киев. Според теб какво не му достигна, за да вземе първото място?– Кристиан е прекрасен изпълнител, който може да представи по най-добрия начин почти всяка песен. Второто място е огромен успех за България. Кристиан наистина има невероятни качества. Най-много ми хареса чувството, с което пее. Това се среща рядко. Има много технични и добри изпълнители, но малцина притежават това чувство. Може някои да спорят дали е българин или руснак, но нали успехът се води за България.– На теб коя песен, освен нашата, ти допадна най-много?– Хареса ми португалската песен. Това е едно джаз парче и е нестандартно решение за първо място на “Евровизия”. Сигурно затова не всички го харесват, но на мен ми допадна. Представянето на шведите също беше невероятно, свръхефектни неща направиха на сцената.– Кой изпълнител би искала да ни представи на следващата “Евровизия”? Имаш ли желание да участваш в този конкурс?– Преди години имах желание, но вече загърбих тази мечта. Иначе много харесвам една млада певица – Михаела Маринова, има страхотни качества и би ни представила много добре на “Евровизия”. Като изпълнителка е желязна, тя е машина за пеене.– Освен певица вече си и успешна дизайнерка и често ти се налага да обличаш абитуриентки. Стилни ли са младите момичета, или се увличат по кича? Случвало ли се е да имат абсурдни желания за бала?– Чак абсурдни не мога да си спомня, но имаше едно момиче, което дойде и хареса дизайнерските ни предложения. Но после изведнъж започна: ама може ли да разголим това, да отворим повече другото и в един момент акцентите в тоалета станаха повече от три, а така се губи мярката и става кич. В такива моменти много се ядосвам. Те не могат да разберат, че не само материалът прави тоалета дизайнерски, но и това, че аз оставям етикета си върху всяка рокля, а като започнат да се променят такива детайли и започвам страшно да се бунтувам. Въпреки това има и много момичета, които имат вкус и стил. Като дойдат в моята модна галерия, момичетата и жените намират нещо, което никъде другаде няма да се открие и ще е премерено и стилно.– Кои според теб са най-стилните звезди в шоубизнеса?– Диляна Попова ми харесва като образ, стои много естествено. Каквото и да облече, умее да го носи с чар и излъчване – от кецове до най-официалната рокля, прекрасна жена. Иначе харесвам доста имена. Например модните решения на Риана ми допадат, макар те да излизат понякога извън мярката, но тя използва провокацията по най-правилния начин.– Над какви музикални проекти работиш в момента?– Новите ми песни вече станаха доста. Песента “Мадам, мадам” е едно джаз, суинг парче, в актуалния Гетсби стил. Сега Петя Раева ще издаде песента в един сувенирен албум. След няколко дни ми предстоят снимки на още едно ново парче, което е микс между хип-хоп и попфолк, за което страхотен текст написа Мариета Ангелова, а Бобо е автор на музиката. Веднага след това ще съм на вълна филмова музика и в едно концептуално парче моят глас ще звучи наред с цигулка и кларинет. Предстоят ми и колаборации с оперни певици. Много съм вдъхновена! Преди това си починах почти две години от музиката и сега съм с нови сили.– Каква беше причината за това дълго прекъсване?– Заради умората, която ми се събра, както и заради сложната ситуация в нашия музикален бизнес. Изпълнителите започнахме да се съобразяваме прекалено с вкуса на публиката, а аз не искам да бъда водена, а да правя това, което ми харесва. Все пак съм от хората, които сме учили за това и според мен не трябва да се оставяме на масовия вкус. Имах умора от тази рутина и като няма какво да кажеш, тогава спираш, зареждаш се и отново си готов за работа.– Ти си сред певиците, които държат на стила в представянето на песните и клиповете си. Дразниш ли се понякога на твои колежки, които си позволяват да пеят пошли текстове или да правят подобни клипове?– Да се дразня чак – не, но вчера чух една песен, в която се пееше откровено за самия сексуален акт и вече такова навлизане в детайлите не мисля, че е уместно. По-завоалирано трябва да се казват нещата, а не така буквално, но в рапа текстовете са дори по-директни. Мога да кажа, че донякъде ме дразни и самото заснемане на клипове, трябва да има повече творчество и изкуство в тях. В нашата музика се допускат много хора, които нямат общо с културата и творчеството. Да, има естествен подбор, но минава известно време, докато се отсеят качествените неща. Много изпълнители пеят непрекъснато на плейбек.– Една от близките ти приятелки, Рени участва във “ВИП брадър”. Ти би ли се изкушила да влезеш в подобно риалити?– Никога не бих се изкушила да вляза, но понеже вече съм помъдряла и не трябва да използвам тази дума “никога”. Не бих искала да ми се случва не защото не харесвам шоуто, но човек като мен няма много да издържи на тези постоянни прожектори. Много съм суетна и съм перфекционист, а там няма как да контролирам нещата. Това би ме изнервило много и ще ме покаже в ненормална за мен светлина, а аз искам да съм естествена.– С твоят приятел Бобо сте заедно от дълго време. Как опазвате любовта си и кой е най-романтичният жест от негова страна към теб?– Любовта при нас ври и кипи. Ние вече сме в друго измерение, по- точно нашата любов е в други измерения и няма нужда постоянно да си разказваме и говорим за любов. Бобо изразява цялата си романтика чрез музиката и песните си. Казвам му понякога: как веднъж не купи два билета за екзотичен остров или да ми кажеш – сложи си рокля и да отидем на опера. Само за Осми март ми купува един букет. (Смее се.) Той знае, че съм капризна и ми казва: защо да се мъча да правя такива неща, музиката е моят вариант да бъда романтичен. Все пак колко мъже могат да създават музика и да правят такива подаръци! Мелодиите остават в историята! С него се караме и спорим само за музика, а единственото нещо, за което не можахме да се разберем с Бобо, е възпитанието на детето ни. Аз съм по-строгата, а той е много мек, което според мен не е много възпитателно и нямаме синхрон в това отношение. Слава богу, че Харис е интелигентно дете и си живеем щастливо. (Смее се.) Щастлива съм, че напоследък има интерес към джаза. Аз никога не съм искала да става музикант, но държа да има усет и музикална култура.– Вярваш ли в кармичната любов, в съдбовните срещи?– Да, вярвам. Имала съм много срещи с хора, които не са се появили случайно в моя живот. Интересно е, че първата улица, която въобще видях в София, беше “Парчевич”, на която живее Борис. От цяла София само там имаше уроци по солфеж и адресът на учителката ми беше там. Преди това не бях идвала в столицата и съм си мислила как е възможно това да е първото място, което посещавам тук! Петнадесет години след това се запознахме с Борис. Минаваш през много неща в своя път, а после пак се връщаш на това място. Явно съдбата иска да ти подскаже нещо. Всяко нещо, което се случва, има защо да се случва, няма напразно действие. Аз чета много езотерична литература и съм уверена, че има неща, за които не подозираме. Скоро гледах един страхотен филм – “Люси”, в който става въпрос за потенциала на нашия мозък. Ние използваме едва 10 процента от капацитета му, а какви невероятни неща можем да направим, ако използваме малко повече.– Ти си обвързана, но сигурно често ти се случва да си обект на ухажване?-Ако знаеш откога не са ме сваляли! (Смее се.) Аз не съм такъв тип жена. Наскоро един турски вестник беше писал за нас с Борис, че имаме свободни отношения, а заглавието беше “Неприличностите на Есил Дюран”! Чудя се какво неприлично има при мен? (Смее се.)– Жена като теб няма как да не прави впечатление на мъжете…– Напоследък ходя облечена по стрийт модата и карам колело, а хората не могат да ме разпознаят така от пръв поглед и се случва да ми подсвиркват по улиците. Преди мразех да ми подсвиркват, а сега се забавлявам с това, защото го правят 20-годишни момчета, което означава, че имам момичешки вид, а това е много важно за една жена. Понякога се случва да ме ухажват пред Бобо, без да знаят, че сме заедно, а аз ги запознавам и после те умират от неудобство.– Ти каза в ефира на Нова тв крилатата фраза за Деян Топалски от “ВИП брадър”: Такъв мъж, че като ти каже седни, направо лягаш! За кой друг представител на силния пол според теб важи същата фраза?– Много се забавлявахме тогава с Ники Кънчев. Иначе нямам мераци към чужди мъже, но Том Круз винаги ми е харесвал, нищо че е метър и десет с вдигнати ръце. (Смее се.) Нямам стандартен вкус за мъжете. Привлича ме повече умът, а не визията. Допадат ми други типажи, а не стандартните мускулести красавци.– Изглеждаш в перфектна форма. Имаш ли някаква тайна?– Ами тайната е да се научиш да обичаш себе си, това е най-важно, а след това няма как да не си обичана и от любимият мъж. Едни добри грижи също са важни. Сега жените сме много щастливи, че имаме възможност да се възползваме от напредналата медицина, за да запазим красотата си, и днешните 40 години са новите 20. Аз от години посещавам една клиника, където д-р Анелия Здравкова ми прави освежаващи процедури, които стимулират кожата да произвежда повече колаген.– Събитията в Турция сигурно не могат да те оставят равнодушна?– Да, вълнуват ме. Не искам тази държава от светската република на Ататюрк да се превърне в султанат. Недопустимо е, когато светът се движи с такива темпове. Аз вземах и публично отношение по темата и сигурно съм засегнала нечии интереси. Но според мен публичните личности трябва да имаме позиция и да изказваме отношението си, да сме откровени.– Вярваш ли в силата на мислите и на думите?– Абсолютно вярвам. Едно от нещата, които съм изричала и после се случиха, беше преди тежката катастрофа, която преживях в Норвегия. Тогава не бяхме спали дълго време и аз започнах да се тръшкам: уморени сме, не сме спали, ей не ми се живее повече така! След няколко часа, като се събудих цялата премазана от катастрофа, и се сетих за това. Тогава разбрах, че думите наистина са силно нещо. Знаем, че и името на Господ не трябва да се споменава напразно. Често използваме паразитни думи и това се връща към нас. Понякога казваме: това никога няма да го направя, а после то се случва. Както аз бях казала за една моя приятелка, че е голяма кучкарка, аман от кучета! Месец след това Орхан Мурад ми подари куче и сега съм така влюбена в него, че напълно ми се промени отношението към хората, които гледат кучета. Даже му викам “Маме”! (смее се)– За какво се молиш?– Моля се за здраве и дълъг, хубав живот за близките ми и за мен, за да мога да видя голяма част от живота на моето дете и да съм свидетел на всичко, което му се случва.", "date": "2017.05.21", "title": " Есил Дюран пред „Труд“: Обичай се, за да те обичат!\t\t\t"}
{"url": "https://trud.bg/%d0%ba%d0%b7%d0%bf-%d0%bb%d0%b0%d0%b7%d0%b5%d1%80%d0%bd%d0%b8%d1%82%d0%b5-%d0%bf%d0%be%d0%ba%d0%b0%d0%b7%d0%b0%d0%bb%d1%86%d0%b8-%d0%bc%d0%be%d0%b3%d0%b0%d1%82-%d0%b4%d0%b0-%d1%83%d0%b2%d1%80%d0%b5/", "text": "Лазерните показалци са изключително опасни, когато не се ползват по предназначение и е възможно да увредят трайно зрението на децата, предупреждават от Комисията за защита на потребителите (КЗП).Тези продукти са широко навлезли в арсенала на преподаватели и лектори при изнасянето на образователни и бизнес презентации. В случай че лазерният показалец се употребява правилно и отговаря на изискванията за безопасност, не би следвало да създава рискове за потребителите.Продуктите с лазерни диоди, обаче, могат да бъдат много опасни, ако децата решат да играят с тях.„Насочи ли се лазерният лъч към очите, може да има нежелателни последици”, предупреждават експертите. При игра в междучасие в училището или на двора децата биха могли да се „обстрелват” с лазерни лъчи, което да доведе до злополука. Включително до увреждане на очите.Подобни инциденти са регистрирани. Най-често даваният за пример е описаният в британския медицински журнал New England Journal of Medicine случай с 15-годишно момче от Швейцария, загубило част от зрението си при игра със закупен от Интернет лазерен показалец с мощност от 150 миливата (mW).Младежът е получил изгаряния на ретината, в резултат на което яснотата на зрението му сериозно се влошила. Два месеца по-късно имало подобрения, но според лекуващите специалисти някои увреждания и рискът да развие проблеми по-късно в живота в резултат на увреждането на ретината му останали.Децата и тийнейджърите не са единствените, които могат да пострадат при употребата на лазерни показалци. Много възрастни са слабо информирани по отношение на опасностите при такъв тип продукти, предупреждават от КЗП.Неправилната употреба или несъответствието на лазерите с изискванията за безопасност във всички случаи са съпътствани с рисковете от увреждане на зрението и изгаряния.Затова на общоевропейско, а и на световно ниво са въведени задължителни изисквания, както по отношение на характеристиките, така и на информацията при продажбата на такъв тип продукти.Например, в повечето държави има ограничение диодът да не превишава 5 mW.Причината са доказателства, че над тази мощност лазерите носят риск от увреждане на зрението. Над 500 mW пък водят до изгаряния на кожата.Повечето лазери, използвани в играчките и игрите, са означени с тип I. Те имат мощност под 4 mW и са неспособни да повредят ретината. Болшинството лазерни показалци са класифицирани като тип II или IIIA и имат мощност от 1 до 5 mW. Макар, че според специалистите теоретично, това е достатъчно за увреждане на ретината, в литературата за подобни случаи не се съобщава.Лабораторните анализи преди пускането на подобен тип продукти на пазара са задължителни. Те могат да бъдат продавани само ако се докаже, че са годни за ползване по предназначение.Също така лазерните показалци трябва да бъдат продавани с предупредителен етикет за безопасно ползване.Две са най-важните указания. Едното е да не се ползват от деца. Другото – да не се гледа директно срещу лазерния лъч или срещу неговото огледално отражение, както и да не се насочва срещу незащитено око.Барбара Маклафлан, мениджър на кампанията в Кралския национален институт за незрящи, изразява следната позиция: „Лазерните показалци са измамни, изглеждат безопасни, но могат да бъдат много опасни. Особено такива, които са на разположение в интернет, които могат да притежават много силен лъч. Ако се злоупотреби и се насочат към очите на човек, дори само за няколко секунди, щетите могат да бъдат опустошителни.”Изискванията относно производството и продажбата на лазерните показалци имат за цел да гарантират безопасността на потребителите и да ги предпазят от възможните рискове при досега до подобен тип изделия.Спазването на стандартите се следи от контролните органи.В България надзорът се осъществява от Комисията за защита на потребителите. Тя е ангажирана със задачата продуктите с лазерни диоди на нашия пазар да отговорят на изискванията за безопасност и да бъдат придружени с информация за потребителите относно възможните рискове при употреба.В случай че подобни артикули се предлагат за продажба без информация на български език за безопасно ползване, контролният орган дава указания на производителя или вносителя да етикетира продуктите си съгласно изискванията.Колкото и да се опитваме да предпазим очите си, инциденти се случват. Затова експертите дават няколко важни препоръки:Важно е да се отбележи, че при първоначалния контакт на лазера с окото Ви, се стига до временна слепота или загуба на зрение, дължащи се на първоначалния шок на светлината. Не се притеснявайте. Това е често срещано и в повечето случаи ще последва възстановяване (макар и не на оригиналното ниво на зрителната острота).", "date": "2017.05.21", "title": " КЗП: Лазерните показалци могат да увредят зрението на децата"}
{"url": "https://trud.bg/%d0%bf%d1%80%d0%be%d1%84-%d0%bf%d0%b5%d1%82%d1%8a%d1%80-%d0%bc%d0%b0%d1%80%d0%b8%d0%bd%d0%be%d0%b2-%d0%bd%d0%b5%d1%81%d0%b8%d0%b3%d1%83%d1%80%d0%bd%d0%be%d1%81%d1%82%d1%82%d0%b0-%d1%80%d0%b0%d0%b7/", "text": "Несигурността разрушава психичното здраве. Това води до „бърнаут” – прегаряне и такъв човек е опасен и за себе си и за околните, тъй като често той компенсира с лекарства, стимуланти и това отприщва агресивната вълна, чрез която той смята, че ще реши всичките си проблеми наведнъж. Такава картина, на проблемите с психичното здраве на българина, очерта проф. Петър Маринов, национален консултант по съдебна психиатрия пред .По думите му фактите по отношение на агресията у нас са много тревожни. „Във времена на преходи хората са несигурни и това води до ескалация на реакция на борба или бягство. Човек е свикнал да се бори за съществуването си, но борбата може да бъде цивилизована или примитивна, което е физическата агресия”, коментира той.Психиатърът посочи, че има няколко варианта на агресия свързана с ярост. Гневът е деструктивно чувство и то се отправя навътре, когато е потиснато. Когато се излее става ярост. Яростта е крайно разрушителна, води до поражения, включително убийства, заяви той.Има личности, които са дефектни, коментира Маринов. Тези хора се нареждат в класификацията на психиатрията като „дисоциални личности”. Те са много особени, имат повърхностен чар, привличат други хора, но емоциите им са плитки, нямат усещане за съжаление, разкаяние, често влизат в битки и яростта се отключва много бързо.По повод случая с , експертът каза, че шизофрения и вменяемост не са синоними. „Ако човек злоупотребява със субстанции може да се докара до състояние близо до шизофренията. Този казус трябва внимателно да се оцени. Проблемът е, че няма континюитет за лечението на психичноболния. След болницата вече никой не се интересува от него – няма институция, която да се грижи за това дали той е агресивен към близки или съседи”, каза Маринов.В системата ни се смята, че психиатрите могат да спрат насилието в общността, но това не е така.Той обърна внимание на проблем във Варна, свързан със закриването на клиниката по психиатрия. Според него в града ще има проблеми заради това и той призова министъра на здравеопазването да провери случая и да възстанови работата на клиниката.По повод , проф. Маринов коментира, че тези т.нар. „неуредени сметки” са свързани с особености на личността, които са основание да се разгърне подобна реакция. При всички случаи това е атавистичен начин – типичен за примитивни животински видове.", "date": "2017.05.21", "title": " Проф. Петър Маринов: Несигурността разрушава психичното здраве"}
{"url": "https://trud.bg/%d0%b0%d0%bd-%d1%85%d0%b0%d1%82%d0%b0%d1%83%d0%b5%d0%b9-%d0%b8%d1%81%d0%ba%d0%b0%d0%bc-%d0%b4%d0%b0-%d0%bf%d0%be%d1%81%d1%82%d0%b8%d0%b3%d0%bd%d0%b0-%d0%b2%d1%81%d0%b8%d1%87%d0%ba%d0%be/", "text": "Усъвършенствам умението си да откривам вдъхновение в сценариите, да извличам смисъл от това, което правя като актриса.Новият ми филм Colossal e най-странното нещо, в което съм участвала, и това ми харесва адски много. Обичам артистичните предизвикателстваColossal няма нищо общо с „Дневниците на принцесата“ – сладкия филм за израстването, който ме направи звезда преди 16 годиниВ един момент от кариерата си просто не успявах да се свържа със сценариите, които моите агенти ми изпращаха. Чувствах се изолирана и отдалечена от работатаАн Хатауей чувствала, че се носи по течението в професионален план, докато не прочела сценария за филма Colossal. В образа на главната героиня Глория тя намерила именно ролята, от която се нуждаела. Възможността да участва в този необичаен и неконвенционален проект я извадила от усещането за креативен застой.На 34 години Ан Хатауей е част от така наречената А група на Холивуд. Тя се движи сред елита на елита, каймака на индустрията – особено след наградата “Оскар” за поразително емоционалната и дълбока игра в епичния мюзикъл на режисьора Том Хупър “Клетниците”.“След успеха на филма и прекрасното посрещане на моето изпълнение аз постоянно получавах предложения. И все още е така. Но в един момент почувствах, че се нося в едно особено, трудно за точно определяне и доста некомфортно за мен пространство между повърхностното развлечение и дълбокото високо изкуство. Не успявах да се свържа със сценариите, които моите агенти ми изпращаха. Чувствах се изолирана и отдалечена от работата. Всички нови предложения всъщност ми се струваха като някакви версии на неща, които вече бях правила и пресъздавала на екрана”, разказва актрисата.Тогава пристига препоръка от големия майстор Джонатан Деми – режисьора на “Мълчанието на агнетата” и “Филаделфия”, който почина в края на миналия месец на 73-годишна възраст. Деми, режисирал Хатауей в драмата си от 2008 година, озаглавена “Рейчъл се омъжва”, казала на Ан да гледа филма на Бен Уетли “Поле в Англия”. Психеделичното произведение донесло на актрисата дозата вдъхновение и ентусиазъм, от която се е нуждаела.“Този филм бе толкова див, освободен, смел, цветен, неортодоксален, различен и креативен и веднага след като го гледах за първи път, вече знаех какъв трябва да е следващият ми проект – трябваше да е нещо, което да притежава точно тези качества, които видях в “Поле в Англия”. Тогава писах до моите агенти и им казах да ми намерят нещо такова”, спомня си Хатауей.Седмица по-късно на нейното бюро вече стоял сценарият за новия филм Colossal, който хората в средите определяли като отчасти филм за чудовища и отчасти романтична комедия.“Моите хора ми казаха, че това е най-странното нещо, което са могли да намерят. Аз го обикнах, защото самата му ДНК е толкова различна. Искам да кажа, че този филм е нетрадиционен и свеж, без точно да се опитва да е нетрадиционен и свеж. Не беше някакво пони, направено да изглежда като еднорог. Беше си чист еднорог.В Colossal Ан Хатауей играе ролята на Глория – безработна млада дама, която се връща в малкия си роден град, след като е живяла известно време в Ню Йорк, където преживява и една любовна раздяла. Ролята на нейния бивш приятел се играе от Дан Стивънс, известен най-много с изявата си в сериала Downton Abbey. Вкъщи тя се връща към своето детство, започва отново турбулентна връзка със своя стар другар и собственик на бар Оскар (изигран от Джейсън Судекис) и си припомня старите пиянски навици.Ситуацията скача в територията на странното, когато новините показват огромно чудовище, което разрушава Сеул в Южна Корея. Глория открива, че тя е свързана по някакъв мистериозен начин с колосалния звяр, който повтаря всяко нейно движение.Филмът съдържа свръхестествени и фантастични елементи, но е много топъл и човешки в своята същност. Глория е описана като жертва на ревнивото и контролиращо поведение на Оскар.“Този филм ме накара да благодаря, че никога не съм била в такава трудна връзка, в която единият партньор е толкова манипулативен и агресивен. На това ниво динамиката в отношенията между персонажите резонира за много хора”, смята Ан, която се омъжи за актьора Адам Шулман през 2012 година.“Темата на филма е за токсичността и за това какво е да си човек. Този аспект на сценария ме спечели и ме накара да пожелая да го материализирам на големия екран. Colossal няма нищо общо с “Дневниците на принцесата” – сладкия филм за израстването, който ме направи звезда преди 16 години. Нито пък си прилича с “Дяволът носи Прада”, в който имах възможност да си партнирам с великата Мерил Стрийп. Но за мен беше важно да си докажа, че още мога да играя по-трудни и провокативни роли. Като например тази в “Рейчъл се омъжва” и “Любов и други наркотици”. Тези две заглавия изследваха по-дълбоки, сложни и мрачни участъци от човешкия живот и общото ни организирано съществуване в рамките на това, което наричаме цивилизация”, разказва Ан.След завършването на новия си филм Colossal актрисата предприема някои мерки, за да промени начина, по който си избира роли.“Вече имам по-качествен и рафиниран подход, когато селектирам сценарии. Идеята е да правя нещо, което наистина желая, да мога да потъна и да се потопя в предложения персонаж, да видя себе си. Усъвършенствам умението си да откривам вдъхновение в сценариите, да извличам смисъл от това, което правя като актриса”, разказва Ан.Джонатан Деми наричал Хатауей “моя любим ангел бунтовник”. Преди да умре, той е имал възможността да гледа Colossal на прожекция в рамките на фестивала в Торонто.“Джонатан страшно много хареса филма. А именно той ме вдъхнови да търся нещо такова в работата си и смятам, че бе наясно с ключовата си роля в целия процес”, казва Ан, която роди син през миналата година и му даде името Джонатан.“След моя съпруг и моето дете режисьорът Джонатан Деми бе най-важният човек в живота ми”, допълва Хатауей.Следващото предизвикателство е изцяло женски римейк на хита “Бандата на Оушън”, в който тя се присъединява към Риана, Сандра Бълок и Кейт Бланшет. Тя описва преживяването като част от такъв проект като “100% положително” и добавя: “Обожавам всички жени, с които работих по този филм. Смея да твърдя, че крайният резултат, продуктът, който заедно произведохме, ще достави удоволствие на зрителите, ще ги разсмее и вдъхнови.”Тя участва и във филма Nasty Women, който също е женски римейк на мъжки филм – Dirty Rotten Scoundrels от 1988-а. В този проект тя си партнира с австралийската актриса Ребел Уилсън. Комедията разказва за две измамнички, които се опитват да изиграят технологичен магнат, а режисьор е британският комик Крис Адисън.Хатауей се насочва и към продуцентството, но все още няма режисьорски амбиции, въпреки че казва: “Би било чудесно да опитам някой ден.”За съжаление тя също се вдъхновява от модерното феминистко говорене за мъжката привилегия в киноиндустрията и дори съобщава, че има огромна разлика във възможностите, които актьорите получават, за разлика от актрисите. Но все пак вярва, че именно амбицията може да задвижи кариерното развитие на всеки човек.Ан Хатауей е доволна, че е излязла от творческата дупка с проекта Colossal, и сега е вдъхновена за нови предизвикателства.“Искам да постигна всичко. Имам идеи, имам вдъхновение, това е ангажимент за цял живот. Но дори и да трябва да се откажа, няма да съжалявам за досегашната си кариера . Наистина ми се случиха чудеса.”", "date": "2017.05.21", "title": " Ан Хатауей: Искам да постигна всичко"}
{"url": "https://trud.bg/%d0%bf%d1%80%d0%b8%d1%88%d1%8a%d0%bb%d0%b5%d1%86%d1%8a%d1%82-%d0%b7%d0%b0%d0%b2%d0%b5%d1%82-%d0%bd%d0%b0%d1%85%d0%bb%d1%83%d0%b2%d0%b0-%d0%b2-%d1%81%d0%b0%d0%bb%d0%be%d0%bd%d0%b8/", "text": "Научнофантастичният хорър трилър “Пришълецът: Завет” тръгва премиерно по кината в страната и по света с амбицията да се превърне в един от най-успешните жанрови филми на годината. Лентата е директно продължение на “Прометей” и е част от митологията на поредицата “Пришълецът”, започнала с оригиналния филм от 1979-а.Ето и сюжета: на път към планета в далечния край на Галактиката екипажът на колонизаторския кораб “Завет” (Covenant) открива място, за което смятат, че е неотбелязан на картите рай, но в действителност е мрачен и опасен свят. Когато попадат на заплаха, надхвърляща въображението им, те трябва да направят отчаян опит за бягство.Режисьор на “Пришълецът: Завет” (Alien: Covenant) е сър Ридли Скот, който даде начало на цялата сага с оригинала от 1979 г. Сценарият е дело на Майкъл Грийн, Джак Паглен и Джон Логан. В ролите са Майкъл Фасбендър, Катрин Уотърсън, Дани Макбрайд и други.С този филм големият британски режисьор и визионер Скот продължава митологията, която сам започна. Плановете му включват още три филма за пришълци, които да направят връзката с оригинала.Една от звездите на лентата Дани Макбрайд разказа за преживяването да се снима във филм от поредицата: “Човече, този филм ще е лудница. “Пришълецът” и “Пришълците” бяха едни от любимите ми хоръри от детството. Не смятам, че има нещо, което дори да се доближава до този франчайз. Дори не бих могъл да си помисля, че ще бъда част от някой от тези филми. Когато приключихме Vice Principals, се върнах в Ел Ей и получих обаждане, че Ридли Скот иска да се видим. Аз съм огромен негов фен и бях размазан дори от идеята да се видя с него. Та говорим си ние на срещата, в известна степен си приказваме глупости, и той започва да вади разни книги и да ми показва разкадровки (сторибордове) и скици. И изведнъж осъзнах: “О, боже, това е за “Пришълецът”. (Смее се)… Не ми е разрешено да приказвам за това, което става в него, но е абсолютен хорър филм. Никога досега не съм бил част от нещо толкова напрегнато, с такова ниво на ефекти. Също така никога не съм бил част от филм, в който хората започват да умират по този начин. Когато започнаха снимките, актьорският екип ходеше на вечеря и бяхме около двадесет души. После бройката започна да намалява и на масата бяхме все по-малко и малко хора.”", "date": "2017.05.21", "title": " „Пришълецът: Завет“ нахлува в салоните\t\t\t"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d0%b7%d0%b0-%d0%bb%d0%be%d0%b7%d0%b0%d0%bd-%d0%bf%d0%b0%d0%bd%d0%be%d0%b2-%d0%b0%d0%ba%d0%be-%d0%b8/", "text": "„Президентската институция не може да бъде заложник на лични интриги в съдебната система. Нека да спазват закона, а не да призовават за неговото нарушаване. Нека да се въздържат от политически коментари. Ако искат да бъдат политици, да напуснат съдебната система.“ Това каза пред  президентът Румен Радев, коментирайки последните действия на председателя на ВКС Лозан Панов.Държавният глава каза, че ще приеме не само Панов, но и главния прокурор, ресорния вицепремиер Екатерина Захариева, председателя на правната комисия в НС и други висши магистрати. „Президентът ще допринася за върховенството на закона. Трябва да има дебат, но разговорите трябва да са изчистени от олигархични интереси и да са по същество. Трябва да говорим за цялата съдебна система, а не само за прокуратурата“, подчерта Радев.Предложението за наборна военна служба има своите положителни страни, но към момента няма как да бъде реализирано, каза президентът във връзка с предложението в България да бъде възстановена наборната военна служба.„По-скоро трябва да се фокусираме върху проблемите на кадровата армия“, заяви държавният глава.„Първо – хората са висшия приоритет в армията и това трябва да бъде ясно. Ние в момента концентрираме огромни за нашия бюджет ресурси в придобиването на техника. Това отдавна трябваше да стане. Изключително важно е да гарантираме интересите на хората в отбраната. Без тях, техниката няма никакъв смисъл“, посочи Радев.По думите му в тригодишната бюджетна прогноза средствата, отделяни за отбрана, като политика спрямо хората, са символични. „Ако наистина това бъде тригодишната бюджетна прогноза, не виждам как изобщо ще решим проблема с некомплекта в армията и как ще мотивираме и задържаме личния състав“, заяви върховният главнокомандващ и обясни, че трябва да се търси сериозно решение.Попитан как работи със службите за сигурност, Румен Радев благодари на службите и на прокуратурата, защото в предизборната кампания са имали почти ежедневна работа с тях.„Те се справиха по един прекрасен начин. Там работят наистина невероятни специалисти. Отстояхме достойнството, независимостта на България. Гарантира се благодарение на тези служби един честен изборен процес“, допълни президентът и отчете, че са елиминирани опитите за външни вмешателства.Той посочи, че е подкрепил политически тези служби и те са си свършили работата, както трябва. „Що се отнася до това отстъпление на Държавна агенция „Разузнаване“ от президентската институция към Министерски съвет, за мен това категорично е грешка“, каза президентът.Той допълни, че президентът представлява България в международните отношения и има нужда от такава служба, която да му предоставя необходимата информация за вземане на решение в реално време. По отношение на ДАНС Румен Радев обясни, че основната функция на тази служба е информационна. „Разбира се, цялата дейност, касаеща контраразузнаване, антитероризъм, оперативна дейност, тя е изключително наложителна за всяко едно правителство“, допълни Радев.Трябва да имаме една дългосрочна политика, така че да бъдат фокусирани усилията на всички институции по най-ефективен и ефикасен начинкатегоричен е тойВърховният главнокомандващ Радев заяви, че категорично не приема позицията на министъра на отбраната Каракачанов, че няма право на мнение по българската позиция на срещата в НАТО на 25 май в Брюксел.„Ако бях следвал на своите заседания до момента – и в Брюксел, и в Малта на Съветите на Европейския съюз – само подадените декларации, подготвени по точки от министерствата, в момента нямаше в Римската декларация да има залегнали ясни приоритети за кохезионна политика, нямаше да има на бюрото и на Юнкер, и на Туск, и на госпожа Меркел предложения от България за оперативен план за противодействие в случай на ескалация на миграционния натиск по нашите граници. Нямаше да ги има и тези 425 милиона евро като предложение за дооборудване на „Гранична полиция“ на България за борба с нелегалния трафик. Не става въпрос да се четат някакви готови, подготвени декларации. Обстановката на тези съвети е много динамична и точно благодарение на начина на формиране на позицията на България на тези съвети, на които аз участвах, вече се говори и то открито, че България се връща като фактор във външната политика, защото България започна открито да поставя проблеми.“, коментира още държавният глава.Според Радев, Каракачанов е „опитен политик“, който познава проблемите на въоръжените сили и „милее истински за българската армия“. Той изрази увереност, че вицепремиерът ще е един „добър министър на отбраната“, но допълни:„Разбира се, мога да го посъветвам за някои стъпки, които той предприема. Първо, изтеглянето на доклада за състоянието на отбраната и въоръжените сили – това, за мен, е абсурдно. Не може да очакваме болният да оздравее, ако се скъса диагнозата. Ние стигнахме до днешното състояние на Българската армия точно поради дълги години производство на такива доклади – розови доклади, които замитат проблемите.Изводите наистина са изключително тревожни. Те са реални, особено по отношение на човешкия фактор. 20% некомплект! Това е изключително много!! За отделни формирования на сухопътни войски и като цяло сухопътни войски при войнишкия състав този некомплект е 30 процента! Да не говорим за социалния статус на военнослужещите и цивилните служители. Да не говорим за тяхната мотивация. Но, този доклад не задълбава, поради неговата откритост, в други важни проблеми. Ако вече задълбаем в състоянието на техниката и въоръжението, ще стигнем до още по-тревожни констатации. Давам само един пример: от всички изтребители МиГ-29, които летят в момента. От две години би трябвало те да са на земята. Всички те летят с удължен ресурс.“, обясни президентът.Първият  е на тема „Рискове и заплахи за националната сигурност на България и необходими мерки за нейното укрепване“, тъй като всички виждаме, че средата за сигурност и в регионален, и в глобален план е изключително сложна. Това генерира потенциални заплахи и рискове за сигурността на всички ни, каза още Румен Радев.„Затова насрочих и този първи Консултативен съвет за национална сигурност – за да може да бъдат изложени и дискутирани тези рискове и заплахи, да оценим каква е нашата възможност да отговаряме реално в момента и в перспектива на тези предизвикателства, какво е състоянието на въоръжените сили, на МВР, на специалните служби, от какви промени имаме нужда, и доктринални, защото много от стратегическите документи вече са остарели. Те не съответстват на тази съвременна среда за сигурност. Какви организационни мерки трябва да се предприемат, какви финансови. Това е изключително важно.“, каза Румен Радев, който изтъкна, че националната сигурност е комплексно понятие и се простира от външните заплахи до гарантиране на сигурността на всеки български гражданин.", "date": "2017.05.21", "title": " Президентът Радев за Лозан Панов: Ако иска да е политик, да напусне съдебната система"}
{"url": "https://trud.bg/%d1%85%d0%b2%d0%b0%d0%bd%d0%b0%d1%85%d0%b0-400-%d0%ba%d0%b3-%d1%85%d0%b5%d1%80%d0%be%d0%b8%d0%bd/", "text": "След разследване на прокуратурата, МВР и Агенция „Митници“ по противодействие на наркотрафика са задържани над 400 кг хероин на стойност над 63 млн. лв. Рекордното количество дрога пристигнало у нас на 17 май с ТИР от Иран. В склад на фирма в София е било претоварено в български камион, пътуващ за Холандия. Този камион, който по документи возел плочки теракота, е бил заловен от митничарите на Дунав мост. Само няколко часа след откриването на хероина в София е задържан 43-годишният управител на фирмата, която притежава склада.Подробности съобщиха на брифинг главният прокурор Сотир Цацаров, главният секретар на МВР Младен Маринов и директора на Агенция „Митници“ Георги Костов.За акцията, координирана от Центъра за противодействие на контрабандата, главният прокурор Цацаров благодари на Окръжна прокуратура Видин, на Митницата в Лом, на служителите на Гранична полиция и ГДБОП.Цацаров припомни предишни два случая на заловени количества хероин. И в двата случая пратката идва от Иран. При първия е проверен ТИР, по документи превозващ доматено пюре. В консервите от доматено пюре при проверка е открито голямо количество хероин.На 5 юли 2016 в 17.30 часа на ГКПП „Лесово“ започва митническа проверка на товарен автомобил с полуремарке. ТИР-ът е с иранска регистрация, шофьорът е ирански гражданин и товарът на ТИР-а са кутии с доматено пюре. „При извършената митническа проверка се установява, че в част от кутиите има хероин“, обясни той. „Огледът е доста труден от физическа гледна точка, на колегите им се налага, използвайки нормални отварачки, да отворят цялото количество в ТИР-а“, допълни главният прокурор. „Хероинът е с общо тегло 200 кг, концентрацията на активно вещество тогава е 58%. Стойността на хероина е 18 млн. лева“, заяви той. По думите му шофьорът на ТИР-а е задържан, а към настоящия момент тече срокът за внасяне на обвинителен акт в Окръжен съд – Ямбол.На 24 април, 2017 г. спират за щателна проверка ТИР, превозващ консерви с подправки за паниране на пиле. Шофьорът е 56-годишен иранец. В товарния автомобил намират 214 кг хероин. По документи тирът е с крайна дестинация Полша. Крайният получател на първата пратка е Холандия. След проверка и при втория случай се оказва, че крайният получател е Холандия, обясни главният прокурор Сотир Цацаров.Вчера, около 05.30 сутринта на ГКПП „Видин-Калафат“ екип на Митница – Лом спира за проверка товарен автомобил със софийска регистрация, управляван от 56-годишен шофьор без криминални прояви, който превозва 25 палета с общо тегло 23 тона теракотни плочи от България за Холандия, каза директорът на Агенция „Митници“ Георги Костов.„Колегите извършват анализ на транспортните документи и установяват, че изпращача е непозната фирма, а получателя на плочките в Холандия е фирма с предполагаема дейност, свързана с хранителните продукти“, обясни той. „Когато разпечатват един от палетите, установяват острата миризма на оцетна киселина, която насочва колегите, че може би става въпрос за наркотично вещество“, уточни Георги Костов.„Общо са иззети 400 пакета по 1055 грама – общото тегло на иззето наркотично вещество е 423 кг 222 грама“, заяви директорът на Агенция „Митници“.„По първични проверки на нашите експерти въпросният хероин е с изключително висока чистота, наближаваща 70%. Прогнозните му цена по разценка на съдебната ни система е 63 млн. 484 хил. лева“, обясни Георги Костов. „В случая веднага сработва механизмът на действие, на координация на всички структури, с които държавата разполага под ръководството на прокуратурата“, коментира той.„Много бързо в рамките на няколко часа след установяване на наркотичното вещество колегите от МВР успяха да установят и задържат изпращача на пратката“, заяви Георги Костов. „Сега берем плодовете на труда ни, когато вследствие на ежеседмичните доклади при премиера, беше изграден постоянният център на противодействие на контрабандата“, каза още директорът на Агенция „Митници“.Вследствие на бързо извършените справки и издирвателни мероприятия успяхме да установим склада, където е претоварена стоката и да задържим изпращача, който е организирал претоварването на стоката и изпращането й към крайната дестинация- Холандия. Това каза на брифинга в Съдебната палата главният секретар на МВР гл. комисар Младен Маринов.„Вследствие на работата беше установен целия път на стоката от преминаване на българо-турската граница на 17 май с влекач и ремарке с иранска регистрация, управлявано от иранец до мястото, където стоката е била разтоварена“, обясни той.„Оттам е претоварена на български влекач и ремарке с водач на български гражданин, който е 56-годишен“, допълни Младен Маринов. По думите му цялата система е изградена с оглед на това да се прекъсне връзката с Иран, тъй като тя е рискова държава по отношение на стоки и товари към Западна Европа.„Задържан е изпращача, той е управител на търговско дружество, на което съпругата му е собственик.Към момента тя не е задържана, защото продължават оперативно-издирвателните мероприятия“, посочи гл. секретар на МВР и уточни, че седалището на дружеството е София. „Лицето е 43-годишен български граждани има криминални регистрации, но те не са по линия на наркотрафик и разпространение на наркотични вещества“, обясни Младен Маринов.„Продължават процесуално-следствените действия на територията на София за документиране на всички действия и оглед на склада, където е претоварена стоката, разпитват се свидетели“, каза още той.", "date": "2017.05.21", "title": " Хванаха 400 кг хероин, пратка от Иран за Холандия"}
{"url": "https://trud.bg/%d1%83%d0%b1%d0%b8%d0%b5%d1%86%d1%8a%d1%82-%d0%bd%d0%b0-%d0%b2%d1%8a%d0%b7%d1%80%d0%b0%d1%81%d1%82%d0%bd%d0%b0-%d0%b6%d0%b5%d0%bd%d0%b0-%d0%b2-%d1%81%d1%82%d0%b0%d1%80%d0%b0-%d0%b7%d0%b0%d0%b3%d0%be/", "text": "Криминалисти на ОДМВР-Кърджали задържаха мъж, обявения за издирване за вчерашното убийство в жилище в Стара Загора, съобщиха от вътрешното министерство.Трагедията се разигра в дома, в който 67-годишната Мария живеела с дъщеря си, зет си и внука си. По непотвърдена информация е имало спор между тъщата и зетя, вследствие на което той я напада с нож и пробожда множество пъти, като напада и съпругата си.Той е установен и задържан на територията на село Черноочене снощи около 22 часа.В 15.10 часа вчера на тел.112 е постъпил сигнал, че мъж с порезни рани в областта на корема е търсил медицинска помощ в село Пчеларово. Автопатрул на РУ-Кърджали незабавно е предприел обход на района за установяването му.Четири часа по-късно за общодържавно издирване бил обявен К.И./46/. Според първоначалните данни съществувала вероятност издирваният да се укрива на територията на област Кърджали. При извършената справка било установено, че потърсилият помощ мъж и издирваният са едно и също лице.С разпореждане на директора на ОД МВР-Кърджали старши комисар Венцислав Момчилов била сформирана група от криминалисти в дирекцията и РУ-Кърджали, която започнала активни действия по установяването на местонахождението му. Извършени били проверки на десетки места и в 21.50 часа в село Черноочене издирваният мъж бил открит. След задържането К.И. е транспортиран до Центъра за спешна помощ в Кърджали. Претърпял е медицинска интервенция в болницата, където  е оставен за лечение под полицейска охрана.Работата по разследването продължава под ръководството на прокуратурата.", "date": "2017.05.21", "title": " Зетят, заклал тъща си в Стара Загора, арестуван в кърджалийско село\t\t\t"}
{"url": "https://trud.bg/%d0%b4%d0%b6%d0%b8%d0%bf-%d0%b1%d0%bb%d1%8a%d1%81%d0%bd%d0%b0-%d0%b8-%d1%83%d0%b1%d0%b8-%d0%ba%d0%b0%d1%80%d1%83%d1%86%d0%b0%d1%80-%d0%ba%d1%80%d0%b0%d0%b9-%d1%80%d0%b0%d0%b7%d0%b3%d1%80%d0%b0%d0%b4/", "text": "Мъж загина след като каруцата му бе ударена от джип, съобщиха от ОД на МВР – Разград.Тежката катастрофа стана около 23.00 часа петък на пътя Разград – Кубрат, преди ж.п. прелеза за село Просторно.Автомобилът „Сузуки Витара“ бил управляван от 46-годишен с инициали Н.А. от Разград. На прав участък от пътя той блъснал внезапно излязлата на платно каруца с кон. От удара водачът на каруцата паднал. Откаран е в МБАЛ – Разград, където впоследствие починал.В хода на образуваното досъдебно производство и от проведените издирвателни действия е установена самоличността на загиналия – 70-годишен с инициали А.А. от село Сваленик.", "date": "2017.05.21", "title": " Джип блъсна и уби каруцар край Разград"}
{"url": "https://trud.bg/%d0%ba%d0%b0%d0%ba%d0%b2%d0%be-%d0%b8%d1%81%d0%ba%d0%b0-%d0%b2%d1%8a%d0%bb%d0%ba%d1%8a%d1%82-%d0%be%d1%82-%d1%87%d0%b5%d1%80%d0%b2%d0%b5%d0%bd%d0%b0%d1%82%d0%b0-%d1%88%d0%b0%d0%bf%d1%87%d0%b8%d1%86/", "text": "Тъщата, преди да изпере панталоните, оставила наличното от джобовете на масата – пари, презервативи… Съпругата, естествено, вдигнала лют скандал на мъжа си. След два часа тъщата не издържала повече на крясъците и се обадила: – Дъще, ама това бяха твоите панталони…***Един човек, докато ловял риба на реката, хванал златната рибка. Тя му казала: – Щом си ме хванал, сега ще трябва да ти изпълня едно желание, няма как, но при едно условие – комшията ти ще получи двойно. Човекът си помислил: – Ако си пожелая един милион, комшията ще получи два, просто не мога да го преживея. Ако си пожелая палат, той ще има два, тогава пак няма да го преживея и няма да спя през нощта. Накрая, доволен от решението, заявил: – А бе я ми изкарай едното око…***Журналист взима интервю от директора на лудницата: – Как разбирате дали човекът е здрав, за да го изпишете? – Ами има стандартен тест. Пълним една вана с вода и слагаме чаена лъжичка и черпак до нея. След това караме човека да излее водата от ваната. Журналистът се усмихва и казва: – И нормалният човек взима черпака, нали? – Не – отговаря директорът, – нормалният човек изважда тапата.***Самолет лети на височина 10 000 метра. Изведнъж пилотът прави някаква маневра, при която самолетът се обръща с тавана надолу. Пътниците изпадат в паника. От микрофона се чува гласа на стюардесата: – Уважаеми пасажери! Моля, запазете спокойствие! Необичайното положение на самолета ще се задържи, само докато пилотът си сложи капки в носа. След това нашият полет ще продължи нормално…***– Роза, вие си търсите нов мъж, а още не сте се разделили с предишния. – А вие в магазина за обувки боса ли отивате?***Интервю за работа. Шефът към кандидата: – Годишната ви заплата ще е 40 000 лв. След 2 години ще получите 45 000 лв. Кандидатът: – Вие къде учихте математика, бе?!***Прибирам се вкъщи, жената веднага носи лаптопа на масата и казва: – Има снимки на гола жена на лаптопа ти Какво съм ти казвала за посещаването на порносайтове?! – Не съм посещавал никакви порносайтове, жено. – Сочи към екрана. – Виж, тя лежи на нашия диван.***Две момчета се прибират късно през нощта. Пътят им минава през гробищата. По средата на алеята между гробовете дочуват някакви странни почуквания от един от парцелите. Тресейки се от страх, момчетата забелязват някакъв старец, който се труди с чук и длето над един от надгробните камъни. – Господи, човече, изкара ни ангелите, бе! Ние тука решихме, че има призраци. Щяхме да се побъркаме от страх. Какво правиш толкова късно с тоя чук и длето? – Кво правя?! – троснато отговаря старчето. – Заради ония идиоти, дето са правили камъка е. Ето вижте – объркали са ми името…***Между познати: – С нещо екстремно занимаваш ли се? – Да! Все още вярвам в хората!***Един ден служител на интернационална фирма идва на работа с бинтована глава, като го обяснява с неудачно падане в банята. Колегите му се интересуват от подробностите. Колегата американец: – Нали вече си си взел застраховката? Колегата французин: – Е нямаше ли жена до тебе – да те хване?! Българин началник: – А ти какво търсиш в банята във вторник?!!!***Мъжът ми си бутна мобилния и той падна под масата. Моли ме да го вдигна, но аз отказвам, понеже всяка вечер повтарям да не го слага на масата. Докато се разправяме, звъни телефонът и дъщерята вдига. Майка ми пита,защо вдига тя, какво правим ние. Отговорът: – Тате моли мама да му го вдигне, ама тя не иска, щото той не го слага където трябва…***Среща вълкът в гората Червената шапчица. Веднага прави страшна физиономия и ръмжи срещу нея: – Давайййй!!! – Ама чакай поне да се съблека… – За кво си ми гола, ма! Виното и баницата давайййй…***По време на доклад в залата е арестуван човек. Той се оказал шпионин. – Как успяхте да разпознаете врага? – пита докладчикът шефа на милицията. – Следвах вашите указания от доклада. Вие сам казахте: „Врагът не спи!“***Разбойник насочва пистолет към самотна жена на улицата: – Давай парите! – Хей, ама тоя пистолет не е ли воден? – Именно. Само си помисли какво ще стане с грима ти, като те напръскам.", "date": "2017.05.21", "title": " Какво иска вълкът от Червената шапчица в гората?"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d0%bf%d0%b8%d1%86%d0%b0%d1%80-%d0%bf%d0%be%d0%b1%d0%b5%d0%b4%d0%b8-326-%d0%ba%d0%be%d0%bb%d0%b5%d0%b3%d0%b8-%d0%bd%d0%b0-%d1%81%d1%8a%d1%81/", "text": "Цветелин Първанов беше признат за „Най-добър пицар на България“ на световен шампионат в ПармаМоже да прави „Маргарита“ за 33 секундиВ началото на март „Труд“ разказа за майстора-пицар Цветелин Първанов, който донесе злато на България на Международния шампионат по пици в Букурещ със своето тесто от лимец. Днес ловкият готвач се гордее с още две награди към колекцията си.На 21 и 22 април в Пловдив се провежда Десетата национална кулинарна купа на България. Събитието е организирано от Българската асоциация на професионалните готвачи. 12 готвачи се състезават в три дисциплини – „Най-бърз пицар“, „Пица Класика – Най-добър пицар на България“ и „Пица Блек Бокс“. Журито беше международно от шестима специалисти от Румъния, Италия и България.Цветелин печели трето място и сребърен медал в „Най-бърз пицар“. Условието тук е да направиш пет пици „Маргарита“ по най-бързия начин. Младият готвач споделя, че не е успял да даде всичко от себе си, приготвяйки ги на състезанието за седем минути, докато по принцип прави една само за 33 секунди.Майсторът обаче печели приза „Най-добър пицар на България“ благодарение на иновативна идея за приготвянето на тестото. На първия ден от състезанията всеки един участник замесва тестото си пред журито. Цветелин обяснява, че всичко трябва да бъде добре премислено, тъй като тестото трябва да се запази и да издържи до следващия ден, което означава, че трябва да има бърза ферментация.Само той и още един състезател използват топла ферментация – не прибират тестото в хладилника. Печели първото място заради замесването с бига – вид предфермент. Приготвянето не отнема много време, но е необходимо да престои от 24 до 72 часа на стайна температура. За приготвянето на бига се използва и малко мая.Готварското правило е тестото да излезе от тестомесачката с температура от 22 до 25 градуса, а Цветелин изненадва журито, като го изкарва на 29 градуса, въпреки коментарите, че така няма да се получи. На следващия ден работата с тестото продължава, като за около 15 минути трябва да се разточи, гарнира и изпече. Пицата е гарнирана с типичните съставки за класическа „Маргарита“ – доматен сос, моцарела, босилек и зехтин екстра върджин.Удостоен с купата за „Най-добър пицар на България“, Цветелин получава шанса да участва в Световното първенство по пици в панаирното градче на Парма (Campionato Mondiale della Pizza 2017). За първи път наградата включва и това благодарение на BG Pizza School, Българската асоциация на професионалните готвачи и спонсорите Dalita Trade.В първенството от 8 до 10 май в Италия взимат участие 729 състезатели от 38 държави. Цветелин разказва, че е имало повече от 15 дисциплини – пица в тавичка, разточване на пици, много тънка коричка, метрови пици, рустика пица, квадратна пица, неаполитански стил, класическа неаполитанска маргарита и др.Шампионът ни се изправя срещу 440 майстори-пицари в дисциплината Пица Класика – кръгла пица с изискване бордът й (коричката) да е между сантиметър и два. Цветелин отново поема риска с тестото си, което приготвя още в България, използвайки типично италианско брашно „Капуто блу“. Обяснява, че съхранението му трудна работа заради налягането при самолетния полет и риска да гръмне. Затова го увива в стреч фолио, после в кутия и пак във фолио. Продуктите за гарнирането на пицата си набавя в Парма – моцарела, босилек, домати, салатки „Лоло росо“ и „Валериана“ и зехтин.Направил пицата, младият готвач я поднася с „Бон апети“ на журито, извинявайки се, че не знае италиански. След което малко преди края на шампионата си тръгва, за да не изпусне самолета за София.На летището неговият приятел, колега и учител Адриан Панталеев му се обажда, за да го поздрави, след като е гледал на живо първенството в интернет. Цветелин разбира от него, че се е класирал на 114-о място, задминавайки 326 майстори. Освен това получава сертификат за „Най-добър българин на световното“.В Италия Цветелин Първанов е останал впечатлен най-много от пицарите акробати, които въртят пиците на музика с брейк танци. Той вече тренира да придобие умения и в този стил.", "date": "2017.05.21", "title": " Български пицар победи 326 колеги на състезание в Италия"}
{"url": "https://trud.bg/%d0%b8%d0%bca-%d0%bbeko-%d0%bfo%d0%b4o%d0%b1pe%d0%bd%d0%b8e-%d0%b2-c%d1%8ac%d1%82o%d1%8f%d0%bd%d0%b8e%d1%82%d0%be-%d0%bda-pa%d0%bde%d0%bd%d0%b8%d1%8f-%d0%bfp%d0%b8-c%d1%82pe%d0%bb%d0%b1a%d1%82a-%d0%b2/", "text": "Имa лeĸo пoдoбpeниe в cъcтoяниeто нa мъжa, paнeн пpи cтpeлбaтa в cтoличния ĸвapтaл „Bитoшa”, cъoбщиxa oт болница „Cв. Aннa”.„Зaпoчвaмe пocтeпeннo дa гo бyдим oт cъcтoяниeтo нa мeдиĸaмeнтoзнa ĸoмa. Bъзмoжнo e пpoцecът нa излизaнe oт ĸoмa дa пpoдължи нaд 12 чaca”, зaяви д-p Cлaвoмиp Koндoв – нaчaлниĸ ІІ нeвpoxиpyгичнo oтдeлeниe.", "date": "2017.05.21", "title": " Имa лeĸo пoдoбpeниe в cъcтoяниeто нa paнeния пpи cтpeлбaтa в cтoличния ĸвapтaл „Bитoшa”"}
{"url": "https://trud.bg/%d1%81%d0%bf%d0%b0%d1%81%d0%b8%d1%85%d0%b0-%d0%b1%d0%b5%d0%b4%d1%81%d1%82%d0%b2%d0%b0%d1%89%d0%b8-%d1%82%d1%83%d1%80%d0%b8%d1%81%d1%82%d0%b8-%d0%b2-%d0%bf%d0%b8%d1%80%d0%b8%d0%bd-%d0%bf%d0%bb%d0%b0/", "text": "Бедстващи туристи, попаднали в снежен капан в Пирин планина, бяха спасени от планинските спасители на Банско.Мъж и две жени тръгнали на преход в събота през деня. Качили се до Тодорин връх, който е на 2746 метра надморска височина. На връщане решили да поемат по улеите под Тодорка на път за хижа „Вихрен”. Вървели няколко часа, но голямото количество сняг в района затруднил придвижването им. Те се изплашили,че ако продължат ще стане беля и спрeли. Пренощували там, а на сутринта в неделя подали сигнал за бедствие. Поискали помощ от спасителите, за да слязат.Веднага към мястото, където са бедстващите планинари, заминали 8 спасителя, които с помощта на въжета ги издърпали надолу. В района е опасно, тъй като на места има ледена покривка и е доста стръмно. Извадили са ги от преспите,туристите са здрави, просто са много уплашени, казаха спасителите.Планинарите са имали добра екипировка, но не са очаквал ,че ще попаднат на тежка зимна обстановка високо в планината. Затова спасителите препоръчват всеки турист да избира маршрут, който е по възможностите му.", "date": "2017.05.21", "title": " Спасиха бедстващи туристи в Пирин"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d1%89%d0%b5-%d0%bf%d0%be%d1%81%d0%b5%d1%82%d0%b8-%d0%b2%d0%b5%d0%bb%d0%b8%d0%ba%d0%be-%d1%82%d1%8a%d1%80%d0%bd-2/", "text": "Председателят на ПГ на ГЕРБ и зам.-председател на партията Цветан Цветанов ще посети В. Търново и град Елена.Днес, 21 май /неделя/ той ще се включи в програмата, с която Елена отбелязва своя празник. На централния площад “Христо Ботев“ Цветанов ще се срещне с жители и гости на възрожденското градче, ще присъства на празничния концерт с български ритми, който започва в 19 ч.В понеделник, 22 май Цветан Цветанов ще проведе приемна за жители на В. Търново и региона.Председателят на най-голямата парламентарна група, който в Народното събрание отново представлява Великотърновска област, ще провежда срещите си с граждани в зала 302, в сградата на Община В. Търново, от 9.30 до 12.00 ч. За предварителни записвания – тел. 0882 336 314.", "date": "2017.05.21", "title": " Цветан Цветанов ще посети Велико Търново и град Елена"}
{"url": "https://trud.bg/%d0%b7%d0%b0%d0%bc%d0%b5%d1%81%d1%82%d0%bd%d0%b8%d0%ba-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b4%d0%b5%d0%bd%d0%b8%d1%86%d0%b0-%d0%bd%d0%b8%d0%ba%d0%be%d0%bb%d0%be%d0%b2%d0%b0-%d1%89/", "text": "Заместник-министърът на регионалното развитие и благоустройството и ръководител на Управляващия орган на ОПРР Деница Николова ще посети гр. Горна Оряховица в понеделник, 22 май 2017 г.В 11.00 часа зам.-министър Николова ще открие обновената детска градина „Бодра смяна“. Детското заведение е основно реконструирано по проект на общината за подобряване на образователната инфраструктура, финансиран със средства от Оперативна програма „Региони в растеж“ 2014-2020 г.", "date": "2017.05.21", "title": " Заместник-министър Деница Николова ще открие обновена с европейски средства детска градина в Горна Оряховица"}
{"url": "https://trud.bg/%d1%81-%d0%bf%d1%80%d0%b0%d0%b7%d0%bd%d0%b8%d1%87%d0%bd%d0%be-%d1%88%d0%b5%d1%81%d1%82%d0%b2%d0%b8%d0%b5-%d0%b3%d0%be%d1%80%d0%bd%d0%b0-%d0%be%d1%80%d1%8f%d1%85%d0%be%d0%b2%d0%b8%d1%86%d0%b0-%d1%87/", "text": "С празнично шествие в Горна Оряховица ще бъде отбелязан Деня на българската просвета и култура и на славянската писменост. В шествието на 24 май ще се включат деца от детските заведения, ученици, учители, просветни и културни дейци от общината. Празникът ще започне от 10.00 ч.Във връзка с провеждане на празничното шествие от 09.40 ч. до приключването му ще бъде спряно движението на автомобили по ул. „Цар Освободител” в участъка й от ул. „19 февруари” до кръстовището с ул. „Св. Княз Борис І” /пощата/. Движението ще бъде ограничено и по следните маршрути: ул. „Георги Измирлиев” от кръстовището й с ул. „Ангел Кънчев” до кръстовището с ул. „Цар Освободител” /НЧ „Напредък 1869”/, по ул. „Иван Вазов” от кръстовището й с ул. „Янко Боянов” до пл. „Георги Измирлиев”.", "date": "2017.05.21", "title": " С празнично шествие Горна Оряховица чества Деня на българската просвета и култура"}
{"url": "https://trud.bg/%d0%ba%d0%b8%d0%bf%d1%8a%d1%80%d1%81%d0%ba%d0%b8%d1%8f%d1%82-%d0%bf%d0%be%d0%b5%d1%82-%d0%bc%d0%b8%d1%85%d0%b0%d0%bb%d0%b8%d1%81-%d0%bf%d0%b8%d0%b5%d1%80%d0%b8%d1%81-%d0%b3%d0%be%d1%81%d1%82%d1%83/", "text": "Стихосбирката „Метаморфози на градове” на Михалис Пиерис ще бъде представена утре, 22 май от 14:30ч., в зала 408 на Великотърновския университет.Михалис Пиерис е поет, есеист, литературен критик и преподавател в Кипърския университет. Автор е на редица студии, книги и есета в областта на кипърската средновековна литература и съвременната гръцка поезия и проза. “Метаморфози на градове” е книга, в която подборът на стихотворенията следва една обща тема: преживяната в истинския живот и в литературата връзка с различни градове по света, където авторът е живял или просто посещавал .Доц. д-р Димитриос Румпос – ръководител на Библиотечно-информационен център „Гръцки език и култура” на ВТУ, ще представи поета пред аудиторията. За превода на български ще помага Здравка Михайлова – преводач на 35 книги от гръцки и кипърски автори и носител на Държавна награда на Гърция (2010) за най-добър превод за поетичната антология със стихове.Стихове на български и гръцки език ще рецитират студенти, изучаващи новогръцки език от специалности: Приложна лингвистика, Български и източен и Балканистика. В рамките на проявата ще се проведе и дискусия между поета, преводача и присъстващите.Проявата се осъществява с любезното съдействие на Република Кипър и с участието на Негово превъзходителство г-н Ставрос Августидис – извънреден и пълномощен посланик на Република Кипър.", "date": "2017.05.21", "title": " Кипърският поет Михалис Пиерис гостува във ВТУ"}
{"url": "https://trud.bg/%d0%ba%d1%83%d0%bb%d1%82%d1%83%d1%80%d0%bd%d0%b8%d1%8f%d1%82-%d0%b4%d0%b5%d1%8f%d1%82%d0%b5%d0%bb-%d0%bf%d0%b5%d1%82%d0%ba%d0%be-%d0%bd%d0%b8%d0%ba%d0%be%d0%bb%d0%be%d0%b2-%d0%b5-%d0%bd%d0%be%d0%b2/", "text": "Хореографът, художествен ръководител, културен деятел Петко Николов е новият Почетен гражданин на Горна Оряховица. В професионалния си път Николов е работил с над 1000 деца. И в момента, въпреки че е на 80 г., Николов е художествен ръководител и хореограф на детския танцов състав за изворни хора от Горнооряховския край при читалище „Пробуда 1904” в кв. Калтинец.Повече от половин век Петко Николов посвещава на българския фолклор вярвайки, че пламъкът на българщината не ще загасне. Номинацията му бе гласувана на днешната сесия на Общинския съвет в Горна Оряховица.Съветниците определиха и носителите на Годишните награди на Община Горна Оряховица. За принос в сферата на икономиката отличие получават основните акционери и инвеститори в „Захарни заводи” АД инж. Георги Узунов и инж. Руси Данев. За отдаденото на културата наградата се присъжда на Ивелин Михайлов – застрахователят, сформирал екип от художници и историци, заедно с които възстановява българската история, и Калинка Генова – художествен ръководител на Балет „Калина”.За принос към образованието и науката общинските съветници гласуваха награди да бъдат връчени на директора на ДГ „Първи юни” Мариана Димитрова и на Петя Иванова – зам.-директор на СУ „Георги Измирлиев”. За работата си в сферата на социалните дейности общинска награда бе присъдена на Силвия Маркова – управител на Домашния социален патронаж в Горна Оряховица, а за даденото на здравеопазването – на кардиолога д-р Мариана Димитрова.За принос в сферата на спорта Годишна награда на Общината получават Йордан Димитров – ключова фигура за възраждането на проекта ХК „Локомотив” и настоящ треньор на хандбалния клуб, и Росица Генчева – методист на групата за здраве и дълголетие към СКВС „Локомотив 2004”. Званията си отличените ще получат на тържествена сесия на Общинския съвет, която ще се проведе на Празника на града 29 май.", "date": "2017.05.21", "title": " Културният деятел Петко Николов е новия Почетен гражданин на Горна Оряховица"}
{"url": "https://trud.bg/%d0%bd%d0%b0%d0%b9-%d1%81%d1%82%d0%b0%d1%80%d0%b8%d1%8f%d1%82-%d0%bc%d0%be%d1%80%d1%81%d0%ba%d0%b8-%d0%ba%d1%83%d1%80%d0%be%d1%80%d1%82-%d0%be%d1%82%d0%b2%d0%b0%d1%80%d1%8f-%d0%bd%d0%be%d0%b2-%d1%85/", "text": "Следващия сезон най-старият черноморски курорт „Св.Св.Константин и Елена”, който ще навърши 110 години, ще посреща туристи в нов и супермодерен хотел с термален център, съобщи изпълнителният директор на едноименния холдинг Елена Косева.С природната си даденост и минералните извори с лечебна вода за много заболявания, за отслабване и разкрасяване курортът се позиционира на европейската карта като целогодишна СПА- и Уелнес дестинация.В това отношение подкрепата е както на министъра на туризма Николина Ангелкова, така и на община Варна и на Медицинския университет, чийто патрон д-р Параскев Стоянов заедно със Стамат Стаматов създават традициите по отношение на климатолечение, терапия с минерална вода, гроздолечение и др, посочи Косева.С новата придобивка догодина“Св.Св.Константин и Елена холдинг“АД ще притежава общо 10 хотела по морето и в страната. Създаденият зелен фонд в курорта има над 230 дървета, засадени през последните няколко години, включително и от младоженци, които се венчават тук. За юбилея ще бъде издадена и нова книга –летопис с авторски колектив от историци и археолози. За сезон 2017 курортът е изцяло пълен, като най-голям интерес има от туристи от Германия, Скандинавските страни, Чехия, Полша, Румъния и Русия.В курорта се намира манастирът „Св.Св.Константин и Елена”, който отбеляза големия християнски празник с литургия,отслужена от Варненския и Великопреславски митрополит Йоан, с литийно шествие и беше раздаден осветен агнешки курбан в три казана за 600 души. Манастирът е единственият в света, където под светия престол в олтара извира чудодейна и лечебна свещена вода. За последните няколко години са станали над 40 чудеса с излекувани болни хора в монашеската обител.", "date": "2017.05.21", "title": " Най-старият морски курорт отваря нов хотел\t\t\t"}
{"url": "https://trud.bg/%d0%bc%d1%8a%d0%bb%d0%bd%d0%b8%d1%8f-%d0%bf%d0%be%d0%b4%d0%bf%d0%b0%d0%bb%d0%b8-%d1%81%d1%82%d0%be%d0%bf%d0%b0%d0%bd%d1%81%d0%ba%d0%b0-%d0%bf%d0%be%d1%81%d1%82%d1%80%d0%be%d0%b9%d0%ba%d0%b0-%d0%b2/", "text": "Мълния е подпалила селскостопанска постройка снощи в Стражица. Сигнал за инцидента на ул. „Пирин” е подаден в 21:59 часа в оперативен център- гр. Велико Търново. Пламъците са унищожили 50 м2 покрив, 40 м2 каратаван и 25 бали фураж. Огнеборците са успели да спасят три сгради.Късо съединение вчера е запалило къща в павликенското село Лесичери. Пожарът лумнал по обяд и погълнал 5 бр. бяла и черна техника и домакинско имущество.Поради техническа неизправност пък земеделец остана без трактор вчера. Техниката пламнала около 16 ч. на полския път между селата Полски Сеновец и Стефан Стамболово. Пожарникарите успели да спасят прикаченото ремарке. За съжаление тракторът изгорял напълно.", "date": "2017.05.21", "title": " Мълния подпали стопанска постройка в Стражица"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%b3%d0%be%d1%80%d0%bd%d0%b0-%d0%be%d1%80%d1%8f%d1%85%d0%be%d0%b2%d0%b8%d1%86%d0%b0-%d1%83%d1%87%d0%b0%d1%81%d1%82%d0%b2%d0%b0-%d0%b2-%d1%87%d0%b5%d1%82%d0%b2/", "text": "17 Общини са подали своите кандидатури за участие в Четвъртата процедура по присъждане на Етикета за иновации и добро управление на местно ниво на Съвета на Европа. Това са Общините Банско, Бяла Слатина, Вълчи дол, Габрово, Горна Оряховица, Девня, Димитровград, Добрич, Кнежа, Павликени, Поморие, Русе, Самоков, Свищов, Смядово, Троян и Търговище.Предстои кандидатурите да бъдат оценени от независими експерти. Ще бъде проведено и анкетно проучване по прилагане на 12-те принципа за добро демократично управление в общините, подали заявление за участие. През месец септември тази година Комисията ще приеме решение за присъждане на Етикета.Предвижда се заключителна конференция по процедурата и официална церемония по награждаването на отличените с Етикета Общини да се състои през месец октомври тази година.", "date": "2017.05.21", "title": " Община Горна Оряховица участва в Четвъртата процедура по присъждане на Етикета за иновации и добро управление на местно ниво"}
{"url": "https://trud.bg/%d0%be%d0%b1%d0%b5%d0%b7%d1%81%d0%be%d0%bb%d1%8f%d0%b2%d0%b0%d1%82-%d0%b2%d0%be%d0%b4%d0%b0%d1%82%d0%b0-%d0%bf%d0%be-%d0%b5%d0%b2%d1%82%d0%b8%d0%bd%d0%be-%d1%81-%d0%bd%d0%be%d0%b2-%d0%bc%d0%b0%d1%82/", "text": "Изследователи постигнаха важен напредък в търсенето на ефективен начин за обезсоляване на водата, като обявиха, че са изобретили мембрана от оксидиран графен, действаща като сито, което не пропуска солите в морската вода. Засега технологията е на лабораторно ниво, но показва, че скоро може да има и практическо приложение, като помогне за осигуряването на питейна вода на милиони хора по света.Изследователски екип, воден от Рахул Нейър от Университета на Манчестър, демонстрира, че изобретеното от тях сито ефективно филтрира солта, и сега пристъпва към тестове, които да проверят дали ефективността му при индустриално обезсоляване е по-добра от други използвани мембрани.Оксидираният графен отдавна привлича вниманието като обещаващ кандидат за нови технологии за филтриране. Мембрани от този сравнително нов материал показаха, че могат да спират наночастици, органични молекули и дори соли. Но досега не можеха да бъдат използвани в технологии за обезсоляване, изискващи по-малки дупки на ситото. Причината – при контакт с водата решетката се раздуваше и пропускаше с водата по-малките солни молекули. Екипът от Университета на Манчестър, където за първи път през 2004 г. бе изолиран графенът, намери начин да предотврати това. Учените откриха метод, с който изграждат “стенички” от епоксидна смола от двете страни на мембраната от оксидиран графен, които не позволяват раздуването й от водата. Технологията им позволява да контролират големината на порите, като ги прави достатъчно малки, за да не пропуска солите в морската вода. Освен това водните молекули преминават по-бързо през тази мембрана от оксидиран графен в сравнение с други филтри, което пести енергия, респективно разходи.", "date": "2017.05.21", "title": " Обезсоляват водата по-евтино с нов материал (инфографика)\t\t\t"}
{"url": "https://trud.bg/%d0%ba%d0%bc%d0%b5%d1%82-%d0%b8-%d0%be%d0%b1%d1%89%d0%b8%d0%bd%d0%b0%d1%80-%d1%84%d0%b8%d0%bd%d0%b0%d0%bd%d1%81%d0%b8%d1%80%d0%b0%d1%82-%d1%84%d0%b5%d1%80%d0%bc%d0%b0-%d0%bd%d0%b0-%d0%b1%d0%b5%d0%b7/", "text": "Кметът на община Вълчедръм Иван Барзин и шефът на Общинския съвет Альоша Минин дадоха 1200 лева лични средства, за да помогнат на безработни да направят зеленчукова градина. Вече три години мъже и жени без работа в крайдунавското село Долни Цибър обработват с помощта на дарители запустели парцели и произвеждат зеленчуци за бедните в селото.През 2015 г. жителите на Долни Цибър, които са роми, се вдигнаха на протести срещу отпускането на дребни социални помощи от държавата срещу 4 часа метене на улици. „Не искаме подаяния и безмислен труд, а истинска работа, с която да изхранваме децата си!”, заявиха те. Държавата обаче не ги чу и тогава с подкрепата на община Вълчедръм и дарители ромите засадиха над 60 дка домати, картофи и краставици, с които преживяха зимата.Миналата година. комуната отново произведе тонове продукция в собствената си градина и я раздаде в селото, на училището и детската градина. „Тази пролет потърсихме пак помощ от правителството и от Министерството на труда и социалната политика ни обещаха, че ще отпуснат по временни програми работни места за зеленчукопроизводители.Времето обаче не чака, затова 42 жени вече започнаха работа. Кметът Барзин и шефът на съвета Минин дадоха 1200 лева за семена, помогнаха и с техника, за да прекопаем и засадим!”, сподели кметът на Цибър Камен Димитров. Зеленчуковата градина на бедните в крайдунавското село ще бъде пилотен проект за създаване на заетост и прехрана и за други безработни в страната, заявили от МТСП.", "date": "2017.05.21", "title": " Кмет и общинар финансират ферма на безработни"}
{"url": "https://trud.bg/%d1%82%d0%b5%d0%bb%d0%b5%d1%84%d0%be%d0%bd%d0%bd%d0%b8-%d0%b0%d0%bf%d0%b0%d1%88%d0%b8-%d0%b8%d0%b7%d0%bc%d1%8a%d0%ba%d0%bd%d0%b0%d1%85%d0%b0-9-%d0%b1%d0%be%d0%bd%d0%b0-%d0%b8-%d0%b7%d0%bb%d0%b0%d1%82/", "text": "Банда „ало” измамници оплетоха в опашатите си лъжи двама възрастни в област Монтана и задигнаха от тях близо 9000 лева и златни накити. Обирджиите се обадили в края на миналата седмица на 76 годишната И. К. в Монтана, засипали я със заплахи и поискали 40 000 лева.Докато бабата била още в ужас от страшните закани, в дома й позвънил друг непознат. Той се представил за служител на МВР, успокоил я, че полицията е по дирите на апашите, и я инструктирал да събере и остави пред дома си всичките си пари и бижута, за да бъдат заловени престъпниците.Старицата стриктно изпълнила указанията и оставила пред портата си плик с 7 670 лева и 158 грама златни бижута. Но повече не видяла нито спестяванията и златото, нито мнимите полицаи. В събота сутринта измамниците ударили и 80 годишния Г. П. в Берковица.По разпореждане на апаш, представил се за „инспектор Петър Кръстев”, дядото хвърлил пред дома си плик с 1080 лева. Малко по-късно видял как тъмна кола спряла пред къщата му, мъж прибрал пакета и заминал. След като никой не го потърсил и не върнал парите, старецът разбрал, че е измамен и подал сигнал в полицията.", "date": "2017.05.21", "title": " Телефонни апаши измъкнаха 9 бона и злато от двама пенсионери"}
{"url": "https://trud.bg/%d1%83%d0%b5%d1%84%d0%b0%d0%bb%d0%be%d0%bd%d0%b0-%d1%81%d0%bf%d0%b5%d1%87%d0%b5%d0%bb%d0%b8-%d1%80%d0%b5%d0%b3%d0%b8%d0%be%d0%bd%d0%b0%d0%bb%d0%bd%d0%b0%d1%82%d0%b0-%d1%84%d0%b5/", "text": "Хасковският тим „Уефалона“ стана шампион в регионалния полуфинал на Kamenitza Фен Купа 2017 за областите Смолян, Кърджали Хасково. Титлата „регионален шампион“ осигурява на отбора място в националните финали на турнира, които ще се проведат в Стара Загора, в края на септември. Там момчетата от „Уефалона“ ще се изправят срещу останалите 9 най-добри отбора от приятели в България и ще продължат борбата за голямата награда в 15-тото издание на Фен Купа – посещение на мач на любим футболен отбор в рамките на Европа.Финалното дерби от битката за хасковската Фен Купа 2017 заслужи овациите на всички присъстващи. Опонент на шампионите беше тимът на „Кво да ви кажа“ (Димитровград). И двата гола в срещата паднаха през първото полувреме. „Уефалона“ откри резултата с гол на Емил Ангелов. Няколко минути по-късно, в отчаян опит да опази вратата, един от защитниците на „Кво да ви кажа“ пипна топката с ръка. Емил Ангелов застана на бялата точка при последвалата дузпа и се разписа отново за крайното 2:0.На трето място в регионалния полуфинал останаха момчетата от „ФК Бригада 2010“ (Димитровград), които се наложиха чрез дузпи над четвъртите в класирането „Гръм в рая“ (Свиленград). С индивидуални награди бяха отличени „Най-добрият вратар“ – Иван Гочев от „Кво да ви кажа“, „Най-атрактивният състезател“ – Емил Ангелов от „Уефалона“ и „Най-спортсменският отбор“ – „ФК Марица“ (Свиленград).Много награди получиха и посетителите на терен, благодарение на партньорите на Фен Купа 2017 – Hyundai, Joma и Telenor. Hyundai зарадва гостите с новата забавна активация джийтбол. Най-добрите играчи получиха оригинални фланелки с логото на единствения в България рали шампионат Hyundai Racing Trophy. Автомобилната компания дава също възможност на фенове да се докоснат до магията на скоростния рали спорт, като се включат в томбола за спечелване на професионален курс за начинаещи рали пилоти в края на септември. Обучението ще бъде организирано от световно признати състезатели, които са треньори на младите пилоти в Hyundai Racing Trophy. Широка усмивка грейна и на лицето на Стилиян Димитров от Хасково, който беше изтеглен в томбола за оригинална фланелка на националния отбор на България.Следващата спирка от програмата на Фен Купа 2017 е на 27 и 28 май в Русе. Там ще се проведат регионалните полуфинали за тимовете от Силистра, Разград, Търговище и града домакин.", "date": "2017.05.21", "title": " „Уефалона“ спечели регионалната Фен Купа 2017 за Смолян, Кърджали и Хасково"}
{"url": "https://trud.bg/%d0%b2%d0%b8%d0%b6%d1%82%d0%b5-400-%d1%82%d0%b5-%d0%ba%d0%b8%d0%bb%d0%be%d0%b3%d1%80%d0%b0%d0%bc%d0%b0-%d1%85%d0%b5%d1%80%d0%be%d0%b8%d0%bd-%d0%b7%d0%b0%d0%bb%d0%be%d0%b2%d0%b5%d0%bd%d0%b8-%d0%bd/", "text": "След разследване на прокуратурата, МВР и Агенция „Митници“ по противодействие на наркотрафика са  на стойност над 63 млн. лв. на ГКПП „Видин-Калафат“.Рекордното количество дрога пристигнало у нас на 17 май с ТИР от Иран. За това съобщиха на брифинг в Съдебната палата главният прокурор Сотир Цацаров, главният секретар на МВР Младен Маринов и директора на Агенция „Митници“ Георги Костов.", "date": "2017.05.21", "title": " Вижте 400-те килограма хероин, заловени на „Видин-Калафат“ (СНИМКИ и ВИДЕО)"}
{"url": "https://trud.bg/%d0%bd%d0%b0%d0%bc%d0%b0%d0%bb%d1%8f%d0%b2%d0%b0%d1%82-%d0%bf%d1%80%d0%be%d1%81%d1%80%d0%be%d1%87%d0%b5%d0%bd%d0%b8%d1%82%d0%b5-%d0%b7%d0%b0%d0%b4%d1%8a%d0%bb%d0%b6%d0%b5%d0%bd%d0%b8%d1%8f-%d0%bd/", "text": "Намаляват просрочените задължения на Община Велико Търново, като към 31 март 2017 г. те са в размер на 2 124 940 лв. Просрочените вземания – 918 464, също намаляват, отчете пред общинските съветници от Постоянната комисия по устройство на територията, транспорт и паркиране в сряда главният счетоводител в дирекция „Бюджет и финанси” Даниела Данчева.През отчетения период за закупуване на кухненско оборудване за Детска ясла „Слънце” са инвестирани 20 710 лв., за разширение на Мултимедийния посетителски цетър „Царевград Търнов” – 23 880 лв., бил е закупен автомобил за нуждите на Центъра за социална рехабилитация и интеграция „Бойчо Войвода” за 36 200 лв. Друга част от промените по Инвестиционната програма към 31 март касаят Превантивно информационният център, СУ „Вела Благоева”, ОУ „Димитър Благоев” и ДГ „Рада Войвода”.За първото тримесечие на годината 30 938 лв. са събрани от туристически данък във Велико Търново. Приходът от налога на пътните превозни средства към тримесечието пък е 536 664 лв. Към 31 март приходът от такса битови отпадъци в общината е в размер на 2 106 017 лв.По данни, включени в отчета за касово изпълнение на бюджета на Община Велико Търново, към първото тримесечие на календарната година, събраните налози от недвижими имоти възлизат на 1 810 461 лв.", "date": "2017.05.21", "title": " Намаляват просрочените задължения на община Велико Търново към първото тримесечие"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d0%bd-%d0%b5-%d0%bd%d0%b0-%d0%b2%d1%8a%d1%80%d1%85%d0%b0-%d0%bd%d0%b0-%d1%81%d0%b2%d0%b5%d1%82%d0%b0-%d0%bf%d0%be-%d0%bf%d0%b0%d1%80%d0%b0%d0%bf%d0%bb%d0%b0/", "text": "Tой може да лети и да се приземява точно в целта. Прави го най-добре от всички хора на планетата. Цветан Цолов е новият световен шампион по парапланеризъм в дисциплината целно кацане.Цветан обича да си спомня как през 1998 г. се запалил по парапланеризма. Тогава бил 26-годишен, а скоро ще чества юбилей – 20 години във въздуха.През това време превръща хобито си в професия. Свързва завинаги и личния си живот с красивия и прецизен спорт. Със съпругата си Риманте Цолова се запознава на световното първенство в Хърватия през 2009 г. Тогава България печели първите си медали по парапланеризъм. Елена Костова взима световната титла в целното кацане при жените, а отборно страната ни се класира на трето място. Три години по късно страната ни пак има шампиони. През 2012 година Димитър Ралев става европейски първенец в целното кацане, а Ясен Савов грабва титлата в дисциплината крос кънтри.Сега Риманте и Цветан имат училище за подготовка на кандидат-летци с парапланер в близкото до София село Балша. Радват се, че интересът към този спорт в България расте.Това е най-евтиният начин за летене. Но обучението преди първия полет е задължително. То е индивидуално за всеки кандидат-летец и като време, и като средства. Струва от 700 до 1000 лв. и продължава колкото е необходимо. Прилична екипировка може да се намери за около 6000 лв., произвежда се във фабриката на друго прочуто въздушно семейство – Ани и Ангел Стаменови от Монтана. Само че те са шампиони в скачането с парашут.Близо 1000 българи притежават екипировка, но активно летящите – тези, които поне един път в седмицата летят, са не повече от 500. Спортистите, които ходят да се състезават в трите дисциплини на парапланеризма – крос кънтри, акробатично летене и целно кацане, са не повече от 20.Най-евтино и най-лесно, без да заделя време за обучение и да инвестира в екипировка, всеки може да полети в тандемен полет – струва от 60 до 140 лв. Инструкторът е на съседна сбруя (седалка) в двуместен парапланер. Тези полети се радват на голям интерес напоследък. Често са изненада и заместват подарък. За да осигурят адреналин на неподготвените любители на екстремни изживявания, в своята школа Риманте и Цветан предлагат и тандемни полети.Голямата тяхна радост е прекрасна дъщеричка с име на богиня – Неринга. Тя е на годинка и осем месеца и вече е талисман на всички състезания по парапланеризъм. Не се отделя от мама и тате, освен когато те са във въздуха. И двамата са състезатели в националните си отбори – Цветан лети за България, а Риманте за Литва.Семейството трепетно очаква мига, в който малката Неринга сама ще поиска да полети като тях. За дете от семейство на шампиони това не е просто задължително. Неизбежно е.Риманте е европейски и световен вицешампион. За Цветан 13 май 2017 г. е един от най-вълнуващите дни в живота му. Тогава става световен шампион. През всичките девет кръга на състезанието в Албания Цолов успява да задържи лидерската позиция и логично се класира първи в конкуренция със 147 пилоти от 28 държави.В тази решителна фаза на финала нашият състезател защитава претендентското си първо място в навярно най-трудните условия – излитане с гръбен вятър и кацане на безветрие. Финалният рунд предоставя на участници и на зрители несравнимата емоция да видят полетите в ред, при който най-добрите пилоти в класирането потеглят най-накрая. Така Цветан лети за титлата последен пред погледите на всички.", "date": "2017.05.21", "title": " Българин е на върха на света по парапланеризъм\t\t\t"}
{"url": "https://trud.bg/%d1%81%d0%b2%d1%8a%d1%80%d1%88%d0%b2%d0%b0%d1%82-%d0%b1%d0%b8%d0%bb%d0%b5%d1%82%d0%b8%d1%82%d0%b5-%d0%b7%d0%b0-%d0%bc%d0%b0%d1%87%d0%b0-%d0%bd%d0%b0-%d0%b1%d0%b5%d1%80%d0%b1%d0%b0%d1%82%d0%be%d0%b2/", "text": "Изключителен е интересът към билетите за сектор „В“ за Мача на годината в България All Stars 2017. Пропуските за сектор „В“ свършват. От шестте блока в сектора остават само 106 билета, съобщиха на официалната фейсбук страница на събитието.На 14 юни на Националния стадион „Васил Левски“ в София куп световни звезди ще играят пред българска публика. Димитър Бербатов с United Stars се изправя срещу носителя на „Златната топка“ Луиш Фиго с All Stars. Мачът е изцяло благотворителен. „Всеки с билет за мача е дарител. Като дойдеш на стадиона, подкрепяш бъдещето на България“, заяви Димитър Бербатов. Каузата на фондация „Димитър Бербатов“ са талантливите деца на България.Билети за Мача на годината може да купите онлайн от eventim.bg и в мрежата в цялата страна – в билетния център на НДК в София, в бензиностанции OMV, в Office1, Orange, „Технополис“, Usit Colours и в Български пощи.Обявените звезди за All Stars 2017 дотук: Димитър Бербатов Райън Гигс Пол Скоулс Гари Невил Неманя Видич Рио Фърдинанд Патрис Евра Едвин ван дер Сар Роби Кийн Христо Стоичков Красимир Балъков Стилиян Петров Мартин Петров Луиш Фиго Роберто Карлош Робер Пирес Деко Дуайт Йорк Мичел Салгадо Максуел Франческо Толдо Йенс Леман Нуно Гомеш", "date": "2017.05.21", "title": " Свършват билетите за мача на Бербатов в сектор „В“"}
{"url": "https://trud.bg/%d0%b7%d0%b0%d1%82%d0%bb%d1%8a%d1%81%d1%82%d1%8f%d0%b2%d0%b0%d0%bd%d0%b5%d1%82%d0%be-%d0%bf%d1%80%d0%b8-%d0%b4%d0%b5%d1%86%d0%b0%d1%82%d0%b0-%d0%b5-%d0%b2%d0%be%d0%b4%d0%b5%d1%89%d0%be-%d0%b7%d0%b0/", "text": "Анализът на резултатите от основните профилактични прегледи на учениците от 7 до 18-годишна възраст от град Варна за последните четири години показва, че затлъстяването е на първо място сред регистрираните заболявания, се посочва в последната справка на РЗИ .71 % от затлъстелите деца стават подрастващи и възрастни със затлъстяване. Затлъстяването е водещ  фактор за много заболявания  и води до инвалидизация, загуба на трудоспособност и преждевременна смъртност: диабет тип 2, сърдечно съдови заболявания, хипертония, злокачествени образования, бъбречни и чернодробни заболявания, заболявания на панкреаса, жлъчката, ставите и др., припомнят здравните инспектори.Най-чести причини за това заболяване са  прием на големи порции храна, консумация на високоенергийни храни, ниска двигателна активност, хормонални нарушения, неправилни хранителни навици в семейството, вродени или придобити дефекти в смилането , емоционална нестабилност -често хората ядат повече, когато са неспокойни, депресирани, в състояние на стрес или отегчени.Европейският ден за борба със затлъстяването на 19 май беше отбелязан  с доста тревожни факти. Над 1 милиард души по света са с наднормено тегло, като 400 милиона от тях са със затлъстяване. Около 2 милиона българи са със свръхтегло, а 1 милион – със затлъстяване. Особено тревожен е фактът, че расте броят на децата със затлъстяване. С наднормено тегло у нас са около 200 хиляди деца, като 67 хиляди от тях са затлъстели.", "date": "2017.05.21", "title": " Затлъстяването при децата е водещо заболяване\t\t\t"}
{"url": "https://trud.bg/%d0%b3%d0%be%d1%80%d0%bd%d0%be%d0%be%d1%80%d1%8f%d1%85%d0%be%d0%b2%d1%87%d0%b0%d0%bd%d0%b8-%d0%b8%d0%b7%d0%b2%d0%b8%d1%85%d0%b0-%d1%85%d0%be%d1%80%d0%be-%d0%b2-%d0%b5%d0%b2%d1%80%d0%be%d0%bf%d0%b5/", "text": "Десетки горнооряховчани се включиха в инициативата на Историческия музей „Хорото и хората”, в рамките на Европейската нощ на музеите. Партньори на музея в 13-то издание на проявата бяха НЧ „Братя Грънчарови – 2002” и Художествена галерия „Недялко Каранешев“.Идеята на организаторите бе да представят историята и разновидностите на най-емблематичния български танц хоро и връзката му с народа. Почитатели на българския фолклор изпълниха площадното пространство пред Музея, за да станат преки участници в нощното забавление, посветено на българското хоро. „Танцът в кръг, от който произлиза, е наследство още от обредните земеделски танци на траките.Кръговостта на българското хоро не е само ритуална, но и свещена. За предците ни ограденото в кръг пространство е своето, защитеното, благодатното и чудотворното. Кръгло е животворното слънце, кръгъл е всеки обреден хляб, кръгла е софрата, на която сядат хората заедно всеки ден, в кръг е и хорото им, на което душите и телата пулсират в едно, събират и излъчват една единна и неописуема енергия”, разказаха организаторите.В двора на Историческия музей бе подредена изложба от рисунки на учениците от ОУ „Иван Вазов”, чрез която децата показваха своят поглед към танца. Показан бе и специално подготвеният от музейните специалисти научно-популярен филм „Хорото и Хората”. Гостите бяха посрещани от организаторите от Музея и Галерията, които бяха облечени в български костюми от различни фолклорни области. Те разказваха на посетителите за различните етнографски области на България – всяка от тях със своите носии, ритъм и динамика на хората, повлияни от историята, бита и обичаите на хората от този край. Помощници в своеборазното пътуване във времето и пространството бяха танцьорите от НЧ „Братя Грънчарови – 2002” и оркестрите „Оникс” и „Хипократ”.Всеки, който желаеше, имаше възможността да опита да тропне хубаво българско хоро или просто да погледа и да се наслади на майсторството на играчите. За гостите на Европейската нощ на музеите, бяха отворени за посещения бяха и залите на Историческия музей и постоянната музейна сбирка, посветена на горнооряховския суджук.", "date": "2017.05.21", "title": " Горнооряховчани извиха хоро в Европейската нощ на музеите"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%bd%d0%b0-%d1%81%d0%b0%d1%89-%d0%b1%d0%be%d1%80%d0%b1%d0%b0%d1%82%d0%b0-%d1%81-%d1%82%d0%b5%d1%80%d0%be%d1%80%d0%b8%d0%b7%d0%bc/", "text": "„Борбата с тероризма не е битка между различните религии“, заяви американският президент Доналд Тръмп пред десетки мюсюлмански лидери в Рияд, предаде АФП.„Това е битка между варварските престъпници, които се опитват да заличат човешкия живот и срещу достойните хора от всички религии, които се стремят да го защитят. Това е битка между доброто и злото“, подчерта държавният глава.Междувременно той се обяви е в полза на постепенни реформи вместо внезапна намеса в делата на региона.„Ние заставаме зад принципа на реализъм, основан на общи ценности и общи интереси. Нашите приятели никога няма да се съмняват в нашата подкрепа. Партньорството ни ще допринесе за стабилността, която ще постигнем въз основа на реални събития, а не на твърда идеология, и, ако е възможно, ще се стремим към постепенна реформа, а не внезапна намеса „, каза Тръмп.„Ние не сме тук, за да изнасяме лекции, да каже на другите хора как да живеят, какво да правият, кои да бъдат или на кого да се молят. Вместо това, ние предлагаме партньорство, основано на общи интереси и ценности, за да се постигне по-добро бъдеще за всички нас“, добавя той.", "date": "2017.05.21", "title": " Тръмп в Рияд: Борбата с тероризма не е битка между различните религии"}
{"url": "https://trud.bg/%d0%bf%d1%80%d0%be%d0%b2%d0%b5%d0%b4%d0%b5-%d1%81%d0%b5-%d0%bf%d1%8a%d1%80%d0%b2%d0%b8%d1%8f%d1%82-%d1%84%d0%b5%d1%81%d1%82%d0%b8%d0%b2%d0%b0%d0%bb-%d0%bd%d0%b0-%d0%be%d0%b3%d1%8a%d0%bd%d1%8f-%d0%b8/", "text": "През втория ден на фестивала на огъня и нестинарството под надслов „Да запалим и съхраним огъня български“, програмата включваше двучасов фолклорен фестивален концерт и Софийско неделно хоро. Събитието се състоя в Княжеската градина (пред Паметника на Съветската армия) и през двата дни.Организатори бяха Български арт и фолклорен център „Нестия“ и Фондация „Бъдност за талантите на България“, с подкрепата на Столична община.За първи път в Европа се организира Фестивал на нестинарството от такъв мащаб. Огненото шоу на нестинарите вчера беше на 4 огъня едновременно (всеки с диаметър 5 м), изпълнено от 16 от най-добрите автентични нестинари на България (от района на Странджа), под звуците на специален музикален съпровод.Програмата на Фестивала включваше още най-голямото нестинарско хоро, богата фолклорна програма, фермерски пазар, фолклорно шоу с гайди и тъпани.Гости на фестивала бяха известни ансамбли и изпълнители: Янка Рупкина, Калинка Згурова, Венцислав Пенев, Джина Иванова, Златка Ставрева, фолклорни ансамбли „Здравец“, „Бисерче“, „Светлина“ и др.", "date": "2017.05.21", "title": " Проведе се първият фестивал на огъня и нестинарството в София"}
{"url": "https://trud.bg/%d0%b5%d1%82%d1%8a%d1%80-64-%d1%81%d1%82%d0%b0%d0%bd%d0%b0-%d0%b7%d0%b0-%d0%b4%d0%b5%d1%81%d0%b5%d1%82%d0%b8-%d0%bf%d1%8a%d1%82-%d1%88%d0%b0%d0%bc%d0%bf%d0%b8%d0%be%d0%bd-%d0%bd/", "text": "Великотърновският хандбален клуб Етър-64 стана шампион на България за десети път. Момичетата във виолетово победиха категорично габровския тим Бъки с 29:23, заслужено вдигнаха златната купа и се окичиха със златните медали. Стотици великотърновци ги подкрепяха във финалната среща, играна в Двореца на културата  и спорта „Васил Левски”.В официалната си страница в социалната мрежа „Фейсбук” кметът на старопрестолния град Даниел Панов поздрави спортистките за успеха. „За поредна година вие доказахте, че Велико Търново е неизменен водещ фактор в българския хандбал! Благодаря ви, че издигате авторитета на нашия град като спортен център”, бе посланието на Даниел Панов.Купата на шампионките от Етър-64 бе връчена от заместник-кмета на Старата столица Снежана Данева-Иванова.", "date": "2017.05.21", "title": " „Етър-64” стана за десети път шампион на България"}
{"url": "https://trud.bg/%d0%b2%d0%bb%d0%be%d0%b3%d1%8a%d1%80%d1%8a%d1%82-%d1%81%d1%82%d0%b0%d0%bd-%d0%b8%d0%b7%d0%b4%d0%b0%d0%b4%d0%b5-%d1%80%d0%be%d0%bc%d0%b0%d0%bd-%d0%bd%d0%b0-%d1%85%d0%b0%d1%80%d1%82%d0%b8%d1%8f/", "text": "Признава, че не е литературен шедьовърВлогърът с милиони гледания в YouTube Стан, известен в социалните мрежи като inStanT, представи първата си книга – романът „Невидим“. В книгата популярният сред тийнейджърите 24-годишен Станислав Койчев разказва историята на 16-годишно момче.„Исках по някакъв начин да споделя свои идеи и истории с хора, които се нуждаят от тях. Самото реализиране на целия проект под формата на книга се зароди като идея отдавна – просто изчаквах точния момент, в който това да се случи и тя да бъде предадена на възможно най-много хора.“, разказва Стан. Успява да я напише само за месец.Първият известен български влогър, който прописа – Емил Конрад, вече има три издадени книги.Станислав завършва Икономика и мениджмънт в Националната търговска гимназия в Пловдив. Висшето си образование по мениджмънт придобива в City Univerisity of Seattle като един от студентите с най-високи резултати.Първото му видео в мрежата е качено на 17 март 2013 г., но едва през 2016 г. преминава границата от 100 000 абонати на неговия канал в YouTube. В момента вече има над 140 000 последователи, а най-популярното му видео е с над 500 000 гледания.Вдъхновение за клиповете си Стан получава от всичко около себе си. „Идеи черпя от всяко преживяване. Обикновените хора и ситуациите от ежедневието, опитът, който имам – те са достатъчни за десетки видеа. Ако човек носи искрата в себе си, той е способен да се вдъхнови, дори когато минава покрай автобусна спирка и наблюдава различните лица на хората. Всичко е въпрос на въображение и способността да го облечеш в съдържание, което да ангажира вниманието на останалите. Понякога се получава, друг път – не“, разказа Станислав.Едни от най-гледаните клипове в  са „Сага за Кифлите“, „Момчетата на първа среща“, „Убий скуката“, „Ново гадже?! Очаквания/Реалност“.В повечето от видеата си Стан е заедно с приятелката си Стефи, която също е известна влогърка. Tе иронизират повърхностните момичета, шегуват се с тийнейджърските любовни връзки и раздели, показват смешното в човешките отношения.Предимно за тийнейджъри е и романът „Невидим“. „Надявам се, че романът ми ще вдъхне кураж на много неуверени млади момчета и момичета, които се страхуват от това да се борят за мечтите си. Предполагам, че ще е полезен и за родителите, които винаги искат най-доброто за своите деца, но понякога забравят, че най-важни са любовта и разбирането, с които могат да ги дарят. Това не е литературен шедьовър или нещо с огромни претенции, а една история, която вече е помогнала на един човек и съм сигурен, че може да помогне и на много други“, казва Стан.В написването на книгата участие взема и Стефи. „Тя беше тази, която четеше всяка глава, за да съм сигурен, че историята ми не се харесва само на мен. Важно е да имаш погледа и мнението на различни хора, а аз мога да й се доверя във всеки аспект. Тя беше първият човек, който прочете финала на историята и я обикна“, сподея Станислав.Премиерата на книгата „Невидим“ беше в родния град на Стан Пловдив вчера, след което той тръгна на турне заедно със Стефи. Днес е представянето на книгата в София, а до средата на юни ще има такива в Бургас, Стара Загора, Варна, Русе, Благоевград и Плевен.", "date": "2017.05.21", "title": " Влогърът Стан издаде роман\t\t\t"}
{"url": "https://trud.bg/k%d0%b0%d0%bc%d0%b5%d0%bd%d0%bd%d0%b0%d1%82%d0%b0-%d1%81%d1%82%d0%b5%d0%bd%d0%b0-%d1%81%d1%82%d1%8a%d0%bf%d0%b0%d0%bb%d0%be%d1%82%d0%be-%d0%bd%d0%b0-%d1%85%d0%b8%d0%bb%d0%b0%d1%80%d0%b8-%d0%bf/", "text": "Известната каменна стена „Стъпалото на Хилари“ под връх Еверест се е срутила, съобщава . Предполага се, че това е станало при опустошителното земетресение в Непал през 2015 г.Миналата година снимки, направени от алпинисти, показаха, че вероятно стъпалото се е срутило, но това не беше установено със сигурност, заради снежните навявания. Почти вертикалното скално образувание, високо 12 метра, беше последното изпитание за алпинистите преди самия връх. То носи името на първия човек, който го е изкачил  – британецът Едмунд Хилари. Все още не е ясно дали срутването ще направи изкачването на Еверест по-лесно или по-рисковано.", "date": "2017.05.21", "title": " Kаменната стена „Стъпалото на Хилари“ под връх Еверест се е срутила"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%bd%d0%b0-%d0%b5%d0%b3%d0%b8%d0%bf%d0%b5%d1%82-%d1%82%d1%80%d1%8a%d0%bc%d0%bf-%d0%b5-%d1%81%d0%bf%d0%be%d1%81%d0%be%d0%b1%d0%b5/", "text": "Президентът на Египет Абдел Фатах ас Сиси заяви по време на срещата си с президента на САЩ в Саудитска Арабия, че Доналд Тръмп е „уникална личност, която е способна на невъзможното“, пише Сиси благодари на Тръмп за стратегическите отношения между Египет и САЩ, добавяйки, че Египет е сигурен и стабилен със сътрудничеството на Вашингтон. Той също така похвали Тръмп за неговата „уникална личност, която е способна на невъзможното“. Президентът на Египет също така покани американския си колега на посещение ", "date": "2017.05.21", "title": " Президентът на Египет: Тръмп е „способен на невъзможното“"}
{"url": "https://trud.bg/%d1%81%d0%bb%d0%b5%d0%b4-%d1%80%d0%b5%d1%84%d0%b5%d1%80%d0%b5%d0%bd%d0%b4%d1%83%d0%bc%d0%b0-%d1%88%d0%b2%d0%b5%d0%b9%d1%86%d0%b0%d1%80%d0%b8%d1%8f-%d0%b8%d0%b7%d0%b1%d1%80%d0%b0-%d0%be%d1%82%d0%ba/", "text": "Убедителна подкрепа за постепенния отказ от ядрената енергетика в Швейцария сочат предварителните резултати от провелия се днес в страната референдум, предаде БНТ. Според първите данни на института gfs.bern след затварянето на секциите, с „да“ са гласували 58% от гражданите.Окончателните резултати се очакват в късния следобед, но поддръжниците на реформата вече ликуват.„Това е исторически ден за страната“, каза „зеленият“ депутат Адел Торенс Гумаз пред телевизионния оператор RTS.„Швейцария най-накрая ще влезе в 21-ви век, когато става дума за енергия“, добави той.Скоро след трагедията в японската ядрена централа „Фукушима“ през март 2011 г., правителството реши да закрие атомните си централи. Новата енергийна стратегия е в процес на разработка.Целта вече е да се увеличи зависимостта от хидравличната енергия, както и от възобновяеми източници – слънчева, вятърна, геотермална и енергия от биомаса.Правителствената енергийна стратегия за 2050 г. иска да изведе от експлоатация петте стари реактора, които днес произвеждат около 1/3 от електроенергията на страната, тъй като те достигат края на безопасното им експлоатационно време. Но тъй като всички швейцарски ядрени централи имат отворени лицензи за експлоатация, няма ясна крайна дата, която да определи кога трябва да бъдат затворени.Миналия ноември швейцарските гласоподаватели отхвърлиха призива за ускоряване на премахването на инсталациите, които искаха да ограничат експлоатационния живот до 45 години, в ход, който щеше да принуди три от петте реактора да приключат тази година.", "date": "2017.05.21", "title": " Швейцария избра отказ от ядрената енергетика"}
{"url": "https://trud.bg/%d1%86%d0%b5%d0%bb%d1%82%d0%b0-%d0%b2-%d1%80%d0%b0%d0%b7%d0%b3%d1%80%d0%b0%d0%b4-%d0%b5%d0%bb%d0%b8%d0%bc%d0%b8%d0%bd%d0%b0%d1%86%d0%b8%d0%b8-%d0%b2-%d0%bb%d0%b8%d0%b3%d0%b0%d1%82%d0%b0/", "text": "След шестата поредна шампионска титла „Лудогорец“ начерта плановете за новия сезон. Изпълнителният директор Ангел Петричев заяви, че в клуба искат не само влизане в групите на Шампионската лига, но и излизане от тях.„Празник, пълни трибуни и истинско шоу – написа в своята фейсбук страница собственикът Кирил Домусчиев. – Всички в клуба се бореха за шампионската титла и се радвам, че усилията дадоха резултат. Сега ни очаква ново голямо предизвикателство. Надявам се с общи усилия да успеем. Нека покажем на Европа непримиримия лудогорски дух.“Единствено ЦСКА има по-дълга серия от титли – девет. Капитанът на „Лудогорец“ Светослав Дяков пък добави, че не си спомня кога за последно е вкарвал гол. Халфът се разписа от 40 м след груба грешка на Божидар Чорбаджийски и Георги Китанов.", "date": "2017.05.21", "title": " Целта в Разград – елиминации в лигата"}
{"url": "https://trud.bg/%d0%ba%d0%bd%d0%b4%d1%80-%d0%b8%d0%b7%d0%b2%d1%8a%d1%80%d1%88%d0%b8-%d0%bd%d0%be%d0%b2-%d1%80%d0%b0%d0%ba%d0%b5%d1%82%d0%b5%d0%bd-%d0%be%d0%bf%d0%b8%d1%82/", "text": "Северна Корея извърши нов ракетен опит, съобщи южнокорейската агенция Йонхап, като се позова на информация от генералния щаб в Сеул. Неидентифицирана засега ракета е била изстреляна от район близо до Пукчан, предаде Ройтерс.Ракетата е била изстреляна от полигон недалеч от столицата Пхенян по посока към Японско море, съобщи генералният щаб на Южна Корея, цитиран от Асошиейтед прес.Прелетяла е около 500 км на изток и е паднала в морето, като се смята, че не е достигнала японската изключителна икономическа зона.Южнокорейският президент Мун Дже-ин свика в резиденцията си – Синята къща – в Сеул заседание на националния съвет за сигурност, за да обсъди поредното ракетно изпитание на Пхенян, което говори, че КНДР ускорява програмата си за ядрено и ракетно въоръжаване, отбелязва АП. Според агенция Йонхап ракетата не е била междуконтинентална.Днешният пуск идва седмица, след като Северна Корея успешно изпробва нова ракета със среден обсег, която според Пхенян може да носи тежка ядрена бойна глава. Експерти посочиха, че тази ракета е летяла по-високо и по-дълго време от всички досегашни ракети, изстрелвани от Северна Корея, и че един ден тя ще може да поразява цели чак в Хавай и Аляска, т.е. на територията на САЩ.", "date": "2017.05.21", "title": " КНДР извърши нов ракетен опит"}
{"url": "https://trud.bg/%d1%86%d1%81%d0%ba%d0%b0-%d0%bf%d0%b0%d0%ba-%d0%bd%d0%b0%d0%bc%d0%b5%d1%80%d0%b8-%d0%b1%d1%80%d0%b0%d0%b7%d0%b8%d0%bb%d1%81%d0%ba%d0%b8-%e2%84%969/", "text": "Бразилското очевидно допада на ЦСКА. За трети път в последните 10 години футболист от страната на кафето се доказа като голям №9 на „Армията“. Фернандо Каранга вкара за 1:1 срещу „Лудогорец“. Попадението не е в графата „виртуозни“, но е важно по други параграфи. С него ЦСКА за първи път не загуби в шампионата като гост на „Лудогорец“. А голът е под №4000 в историята на клуба в първенството. Преди Каранга от Бразилия да блестят в ЦСКА дойдоха Ней и Жуниор Мораес, превърнали се в любимци на публиката.„Горд съм, че точно този гол е мой“, каза дошлият през зимата Каранга. „Червените“ изиграха един от най-силните си мачове в Разград и дори съжаляваха за пропусната победа. Резултатът дава самочувствие и за предстоящото вечно дерби с „Левски“, който пък три дни по-рано падна от „Лудогорец“ у дома. ЦСКА е най-добрият отбор, ако се гледа само втората фаза на шампионата. „Червените“ имат три ремита и само победи.„Ръководството ще каже дали оставам и през новия сезон – каза Стамен Белчев, треньорът на ЦСКА. – Фокусиран съм върху оставащите ни два мача. Важното е, че отборът се развива. Нямаме комплекс от „Лудогорец“, ние сме ЦСКА! Сами си усложняваме живота, когато не вкарваме положенията си.“", "date": "2017.05.21", "title": " ЦСКА пак намери бразилски №9"}
{"url": "https://trud.bg/%d0%b4%d0%b5%d0%bf%d1%83%d1%82%d0%b0%d1%82%d0%b8-%d0%be%d0%b1%d0%bb%d0%b0%d1%81%d1%82%d0%bd%d0%b8%d1%8f%d1%82-%d1%83%d0%bf%d1%80%d0%b0%d0%b2%d0%b8%d1%82%d0%b5%d0%bb-%d0%b8-%d0%ba%d0%bc%d0%b5%d1%82/", "text": "Окъпан от нощния дъжд, огрян от утринното майско слънце, днес възрожденският град Елена празнува. Тържественият звън на църковните камбани възвести началото на празника на града, който от години  се провежда край прочутата Даскалоливница в музейния комплекс. Празнувайки на 21 май, еленчани почитат и закрилниците на своя град Светите равноапостоли Константин и Елена.Рано сутринта в най-големия храм – „Успение на Пресвета Богородица“,  Великотърновският митрополит Григорий отслужи празнична света литургия, а по време на тържественото откриване на празника – молебен за здраве и благоденствие. Сред гостите, уважили празника бяха народните представители в 44-то НС Клавдия Ганчева, Милен Михов, Весела Лечева, Явор Божанков и Валентин Ламбев, областният управител проф. д-р Любомира Попова и нейният заместник инж. Детелина Борисова, кметове и председатели на Общински съвети от близки и далечни градове, почетни граждани на Елена, общински съветници.Поздравителен адрес за празника изпрати министър-председателят Бойко Борисов с пожелание за здраве и благополучие. В празничното си слово кметът инж. Дилян Млъзев изрази увереност, че всички заедно – с мъдростта на старите, с разума и предприемчивостта на зрелите и с ентусиазма на младите градът може да се превърне в райско кътче, в привлекателна туристическа дестинация за гости от страната, Европа и света.Председателят на ОбС Стоян Златев прочете решенията за удостояване със званието „Почетен гражданин на град Елена“ на писателя Константин Терзиев и икономиста Димитър Балуков и с едностранен плакет на талантливия музикант Станьо Станев и акад. Тодор Николов. Кметът Млъзев връчи отличията на удостоените.В празничната атмосфера чудесно се вписаха с песни и танци деца от двете училища в града, а веселието продължи на централния площад с фолклорен концерт на оркестър „Фолк елит“ от Горна Оряховица.В следобедните часове имаше забавления за най-малките и празнична торта. Наградиха и победителите във фото изложба на деца и младежи, запечатали в снимки чудесни кадри от града и Еленския балкан. Празникът продължава тази вечер с изпълненията на Илия Луков и танцова формация „Български ритми“, на Стефан Диомов и формация „Петте сезона“. Красиви илюминации в небето над града ще сложат финала на празничния ден.", "date": "2017.05.21", "title": " Депутати, областният управител и кметове уважиха празника на Елена"}
{"url": "https://trud.bg/%d0%b1%d1%83%d1%80%d0%b3%d0%b0%d0%b7%d0%bb%d0%b8%d1%8f-%d1%81-%d0%bf%d0%be%d0%b1%d0%b5%d0%b4%d0%b0-%d0%b7%d0%b0-%d0%b8%d1%81%d1%82%d0%be%d1%80%d0%b8%d1%8f%d1%82%d0%b0-%d0%b2-%d0%ba%d0%b8%d0%ba%d0%b1/", "text": "„", "date": "2017.05.21", "title": " Бургазлия с победа за историята в кикбокса"}
{"url": "https://trud.bg/%d1%81%d0%b1%d0%b0-%d0%b2-%d0%ba%d0%b0%d0%bc%d0%bf%d0%b0%d0%bd%d0%b8%d1%8f-%d0%b7%d0%b0-%d0%be%d0%b3%d1%80%d0%b0%d0%bd%d0%b8%d1%87%d0%b0%d0%b2%d0%b0%d0%bd%d0%b5-%d0%bd%d0%b0-%d0%bf%d1%8a%d1%82%d0%bd/", "text": "Съюзът на българските автомобилисти (СБА) започва кампания за ограничаване на пътните инциденти, съобщи пред  председателят на съюза Емил Панчев. Средно годишно в България умират 98-99 души на един милион, а целта на кампанията е този брой да бъде свален наполовина. Тя е подкрепена от Международната автомобилна асоциация, оттам е и мотото на кампанията, допълни Емил Панчев.„Под мотото, че днес ще загинат 3 500 души в света. Средно това е цифрата на ден. Затова повечето от хората може би са видели, че има много транспаранти, където известни спортисти като Нико Розберг, като Алонсо и други участват в тази кампания и техните лица са на билбордовете“ заяви Емил Панчев. ", "date": "2017.05.21", "title": " СБА в кампания за ограничаване на пътните инциденти\t\t\t"}
{"url": "https://trud.bg/%d0%ba%d1%80%d0%b8%d0%b7%d0%b0%d1%82%d0%b0-%d0%bd%d0%b0-%d0%b8%d0%bd%d0%b4%d0%b6%d0%b8%d1%80%d0%bb%d0%b8%d0%ba-%d0%b7%d0%b0%d1%81%d0%b8%d0%bb%d0%b2%d0%b0-%d1%80%d0%be%d0%bb%d1%8f%d1%82%d0%b0/", "text": "Настоящата криза между Турция и съюзниците й в НАТО относно използването на база „Инджирлик“ засилва спекулациите, че ролята на базата „Суда бей“ на остров Крит ще бъде засилена, пише Запознати източници сочат, че база „Суда бей“ се използва повече отколкото някога и че активността в нея е разширена. Същите източници сочат пред гръцкото издание, че един от аспектите на засилващото се американско присъствие в Крит може да се види във все по-честите общи учения между американските и гръцките сили.Т.нар. „Споразумение за сътрудничество във взаимната защита“ между Атина и Вашингтон предвижда оперирането на американско военноморско съоръжение за поддръжка „Суда бей“. То се подновява ежегодно, но е напълно възможно да бъде изменено в такова за срок от пет години.  ", "date": "2017.05.21", "title": " Кризата на „Инджирлик“ засилва ролята на НАТО в гръцката база „Суда бей“ на Крит"}
{"url": "https://trud.bg/%d0%ba%d1%80%d0%b0%d0%b4%d0%b5%d1%86-%d0%bd%d0%b0-%d0%b6%d0%b8%d0%bb%d0%b8%d1%89%d0%b0-%d1%81%d1%8a%d0%b4%d0%b5%d0%bd-10-%d0%bf%d1%8a%d1%82%d0%b8-%d0%bf%d0%b0%d0%ba-%d0%be%d1%82%d0%b8%d0%b2%d0%b0/", "text": "Районна прокуратура – Велико Търново внесе в съда обвинителен акт срещу 30-годишен мъж за извършени кражби на вещи от жилища. Обвинението срещу  Юлиян Г. е за това, че в периода от 09.10.2016 г. до 03.11.2016 г. в гр. Велико Търново, при условията на продължавано престъпление и опасен рецидив, чрез използване на технически средства – шперцове за отключване на секретни патрони, отнел от владението на различни собственици без тяхното съгласие с намерение противозаконно да присвои чужди движими вещи на обща стойност 5707,62 лв.На 09.10.2016 г. в гр. В.Търново, от апартамент, отнел  два златни  пръстена, оригинален балкански пистолет с богата инкрустация от 18-19 век, 3 бр. реплики на балкански пистолети, оригинална кутийка с капсули, награден сребърен часовник със златна вложка от 1894г., 3 бр. възрожденски сребърни пръстени, личен турски сребърен печат, медна реплика на антична монета и 200 евро, всички вещи на обща стойност 3715,16 лв.На 03.11.2016 г. в гр. В. Търново, от  апартамент, чрез използване шперцове за отключване, отнел чужди движими вещи – сребърни накити,  ключ за лек автомобил – всички вещи на стойност 1992.46 лева.Обвиняемият е осъждан десет пъти за различни престъпления, предимно за кражби. Специализирал се в отключване на секретни патрони чрез използване на технически средства. В началото на  октомври 2016 г. отседнал в апартамента на свой познат в града, като не криел, че извършва кражби. Обвиняемият излизал сутрин, като набелязвал жилища, в които може да проникне и се връщал чак вечерта. В апартаментите влизал, като отключил входната врата с помощта на шперцове, а откраднатите вещи продавал .По искане на прокуратурата Юлиян Г. е с взета мярка за неотклонение „задържане под стража“. Предстои насрочване на делото за разглеждане от съда.", "date": "2017.05.21", "title": " Крадец на жилища, съден 10 пъти, пак отива на съд"}
{"url": "https://trud.bg/%d0%bb%d0%b0%d0%bb%d0%be%d0%b2%d0%b0-%d1%81%d0%b5-%d0%ba%d0%bb%d0%b0%d1%81%d0%b8%d1%80%d0%b0-%d0%b7%d0%b0-%d1%81%d0%b2%d0%b5%d1%82%d0%be%d0%b2%d0%bd%d0%be%d1%82%d0%be/", "text": "Ивет Лалова си осигури участие на световното първенство по лека атлетика в Лондон това лято. Българската атлетка спечели две победи на 100 и 200 метра на турнира „Голдън Гран при“ в Кавазаки (Япония) и покри норматив за участие на световното първенство на половин обиколка. Първо Лалова триумфира в новата си коронна дисциплина с време 22,98 секунди при попътен вятър със скорост 0,6 м/с. Тя остави зад себе си Тифани Таунсенд (САЩ, 23,31 сек) и Тойи Уизър (Папуа Нова Гвинея, 23,40 сек). „Ако съдим по първото състезание, започвам тази година по-добре от миналата – заяви Ивет. – Вече смятам себе си за бегачка на 200 метра, защото конкуренцията на 100 м вече е много силна. Целта ми е да бягам все по-бързо и се надявам тази година да счупя националния рекорд на 200 м. Мисля, че имам сили да го направя. Разбира се, другата ми цел е финал на световното първенство.“ За да успее, софиянката трябва да свали доста от постижението си, тъй като сегашният национален рекорд е 22,01 секунди – на Анелия Нунева от 1987 г. Въпреки че не възлага големи надежди в късия спринт, няколко часа след първия си успех българката спечели и бягането на 100 метра. Насрещният вятър от 1,0 м/с не й позволи силен резултат и тя завърши за 11,40 сек, а зад нея останаха американките Тауана Медоус (11,44 сек) и Тиана Бартолета (11,47 сек), която е двукратна олимпийска шампионка с щафетата на родината си.", "date": "2017.05.21", "title": " Лалова се класира за световното"}
{"url": "https://trud.bg/%d1%83%d0%b2%d0%be%d0%bb%d0%bd%d0%b5%d0%bd%d0%b8%d1%8f%d1%82-%d0%b7%d0%b0%d1%80%d0%b0%d0%b4%d0%b8-%d0%bd%d0%b0%d1%86%d0%b8%d1%81%d1%82%d0%ba%d0%b8-%d0%bf%d0%be%d0%b7%d0%b4%d1%80%d0%b0%d0%b2-%d0%b8/", "text": "„Дълбоко съжалявам и искрено се извинявам за незрялата, необмислена и немотивирана постъпка”, заяви Иво Антонов, чиято оставка като ръководител на дирекция в Министерството на отбраната беше поискана от премиера Бойко Борисов.Причина за това стана снимка в профила на Антонов във „Фейсбук”, на която той позира пред германски танк „Майбах” с протегната за нацистки поздрав ръка.В отворено писмо, написано от болничното легло във ВМА, където Антонов беше приет по спешно преди дни, той се извинява за постъпката си.„Съзнавам, че с тази снимка съм накърнил чувствата на българските граждани, за което понесох съответните последствия преди три години, понасят ги и сега”, отбелязва Антонов.„Дълбоко се прекланям пред светлата памет на жертвите на нацизма, както и пред героизма на загиналите български воини във войната срещу Хитлеристка Германия”, отбелязва още той.По думите му той винаги е отхвърлял всяка тоталитарна идеология, включително нацизма и комунизма.Той благодари на всички организации и граждани, както и на президента Румен Радев и военния министър Красимир Каракачанов за подкрепата и положителната му оценка като държавен служител.„Моята единствена партия е България”, посочва към края на писмото Антонов.„Моля с това да бъде сложена точка на този дългогодишен тормоз върху мен, моето семейство и близките ми”, завършва писмото. ", "date": "2017.05.21", "title": " Уволненият заради нацистки поздрав Иво Антонов: Дълбоко съжалявам за незрялата постъпка"}
{"url": "https://trud.bg/%d1%82%d0%be%d0%bd%d0%b5%d0%b2-%d0%b2%d0%b8%d0%b4%d1%8f-%d0%be%d1%82-%d0%b1%d0%bb%d0%b8%d0%b7%d0%be-%d1%82%d0%b8%d1%82%d0%bb%d0%b0%d1%82%d0%b0-%d0%bd%d0%b0-%d1%8e%d0%b2%d0%b5/", "text": "Александър Тонев започна като титуляр в исторически мач и видя от възможно най-близо как „Ювентус“ става шампион за шести път поред. Нападателят не успя да помогне на своя „Кротоне“, който загуби очаквано с 0:3. Но домакинското поражение на „Емполи“ с 0:1 от „Аталанта“ остави тима на Тонев в битката за оцеляването и в последния кръг.„Кротоне“ трябва да победи „Лацио“ на всяка цена. И да се надява изпадналият „Палермо“ с Ивайло Чочев да направи поне реми на „Емполи“. Предвид нравите в последния кръг на италианския футбол това изглежда трудно постижимо.А „Ювентус“ ликува като шампион за трети път при Масимилиано Алегри. Преди него хеттрик от титли имаше Антонио Конте. Първи срещу „Кротоне“ се разписа хърватският нападател Марио Манджукич. След него фамозен гол от пряк свободен удар вкара Пауло Дибала. Накрая се разписа и Алекс Сандро. „Ювентус“ е в уникална серия от четири поредни дубъла. В сряда „Старата госпожа“ би „Лацио“ с 2:0 във финала за купата на Италия. Пред отбора остава единствено финала в Шампионската лига срещу „Реал“ на 3 юни.„Милан“ спечели последния домакински мач за сезона – 3:0 срещу „Болоня“. Но идването на китайските собственици не означава завръщане в евротурнирите. „Росонерите“ остава на 6 точки зад „Аталанта“.В Шампионската лига италианското калчо ще бъде представено от „Ювентус“ и „Рома“. А през баражите до груповата фаза трябва да мине „Наполи“. В Лига Европа ще участват „Лацио“ и „Аталанта“. Така преди последния кръг единствената въпросителна остана кой измежду „Кротоне“ и „Емполи“ отива в Серия Б.Други резултати от предпоследния кръг: „Сасуоло“ – „Каляри“ 6:2, „Удинезе“ – „Сампдория“ 1:1, „Дженоа“ – „Торино“ 2:1.", "date": "2017.05.21", "title": " Тонев видя от близо титлата на „Юве“"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b0%d0%b9-%d0%bf%d0%b5%d1%82%d1%80%d0%be%d0%b2-%d0%bd%d0%b0%d0%b9-%d1%81%d0%b5%d1%80%d0%b8%d0%be%d0%b7%d0%bd%d0%b0%d1%82%d0%b0-%d0%b1%d0%be%d0%bb%d0%b5%d1%81%d1%82/", "text": "„Най-сериозната болест на българското здравеопазване е именно липсата на достатъчно категорични регламенти“, заяви пред  новият здравен министър Николай Петров, бивш директор на Военномедицинска академия„Ще вървим към рамка от правила, която да няма авторско право и тя трябва да е на ниво държава”, каза министър Петров.По думите му той е получил предложението да стане министър на здравеопазването от премиера Бойко Борисов, но президентът Румен Радев е помогнал за неговото спешно уволняване като военен, за да може да заеме настоящия си пост.„Не съм имал колебания дали да приема”, категоричен беше той.„В периода от три години, в които бях началник на Военномедицинска академия успях да подредя една голяма система. Резултатите бяха много добри и мисля, че тези резултати могат да се пренесат на по-високо ниво”, поясни Петров.Към новият здравен министър се обърна , служител на „Автомагистрали”, който пострада при тежката катастрофа на АМ „Хемус”, отнела живота на негов колега и на още един шофьор.Шишков оцелява като по чудо и е настанен в Окръжна болница „Св. Анна” със счупен таз, счупен крак и разкъсано сухожилие на ръката. Там претърпява и операция.Въпреки тежките наранявания, Николай е изписан на 15-ия ден, тъй като клиничната му пътека била свършила. Напуска болницата на носилка и с линейка, която струва на семейството допълнителни 100 лв.Според ръководството на болницата не е имало предпоставка Николай да остане по-дълъг период от време в лечебното заведение, въпреки че не е можел да ходи и му предстои рехабилитация.„Първо бих искал да попитам здравния министър нормално ли е да ме изпишат в това състояние. Второ, при положение, че съм здравно осигурен, нормално ли е да си заплатя превоза с линейка, при положение, че съм приет по спешност. И една молба към него – нека се преразгледат тези пътеки, да се видят тези закони и да се помага на хората”, каза той.„Лекуващият екип трябва да направи баланса между интереса на пациента и здравната полза за него и разходите, които те реализират”, коментира здравният министър. По думите му решението Николай да бъде изписан е взето именно от лекуващия му екип, защото не е имало клинични показания, че той трябва да продължи да лежи в болница.„Този човек е имал нужда от един престой в рехабилитационна клиника, за да се раздвижва”, поясни Петров.„Тук влизаме в противоречие, че клиничната пътека покрива едно стандартно лечение, но лечението при различните пациенти продължава различно”, каза здравният министър. По думите му трябва да се помисли при продължително лечение дали сумата за всеки пациент като разход на болницата да не остава същата като размера на максималната клинична пътека.„Клиничната пътека е начин за вкарване на рамка, на шаблон, с мотива, че така ще се осигури еднакъв стандарт, еднакво качество на услугата в Силистра, в Бургас, в София. Това от една страна е добре, но оттук нататък тази система трябва да се развива. Сега клиничните пътеки не покриват придружаващите заболявания”, допълни още Петров.По думите му настоящата система е свършила ролята си, но категорично трябва да се помисли и в нова посока.„Трябва да имаме регистър на психично болните и то работещ и категоричен”, смята здравният министър Николай Петров по повод агресивното поведение на мъжа от Бургас, ритнал възрастна жена.По думите му има хора с психични отклонения, които притежават разрешителни за оръжия, тъй като системата не е затворена.„Тя трябва да се затвори. Всички институции, които имат отношение към това трябва да имат информация за пациентите”, категоричен е той.„Аз ще настоявам за повече пари за здравето, но първо трябва да докажа, че промените може да се направят и с по-малко разходи. Решен съм да направя точно това”, заяви здравният министър.По думите му спестовността не е най-доброто решение, но определено върши работа.Здравният министър заяви, че неговото министерство ще работи и със специалистите по здравни грижи.„Това са най-онеправданата прослойка в системата на здравеопазването – тези, които най-много работят, най-малко са платени и имат най-малка перспектива”, поясни той.", "date": "2017.05.21", "title": " Николай Петров: Най-сериозната болест на българското здравеопазване е липсата на категорични регламенти"}
{"url": "https://trud.bg/%d0%b2%d1%8a%d1%80%d0%b1%d0%b8%d1%86%d0%b0-%d0%b2%d1%8a%d0%b7%d1%80%d0%b0%d0%b6%d0%b4%d0%b0-%d0%b1%d0%be%d0%bb%d0%bd%d0%b8%d1%86%d0%b0%d1%82%d0%b0-%d1%81%d0%b8-%d1%81-%d0%ba%d1%80%d0%b5%d0%b4%d0%b8/", "text": "Община Върбица, Шуменско, ще възражда болницата си с банков кредит. Здравното заведение е затворено от години, сега идеята на общинското ръководство е да бъде ремонтирана базата, да се закупи апаратура и да се превърне в медицински център със стационар за 10 пациенти и кабинети за лекари-специалисти. Вече е проведено обществено обсъждане общината да изтегли 3 млн.лв. кредит, за да имат местните хора достъпно здравно обслужване. Върбица е на 60 км. от Шумен, където има болница за пълно лечение.Идеята е във върбишкия център да се лекуват хора с белодробни заболявания, заради природните дадености на общината, да има възможност за малки хирургични интервенции, както и спешни случаи. „Върбица е отдалечена от Шумен и вместо да бъдат транспортирани до там по-леките случаи, може да им се оказва помощ на място. Има много възрастни хора и социално слаби, които не могат да си позволят разходите за път“, казва кметът Мердин Байрям. Възможно е възроденият медицински център да обслужва и болни от близките общини Котел и Омуртаг.Общината планира да отделя собствени средства за мини болницата си, както и тя да работи със Здравната каса. Ако общинският съвет вземе решение за теглене на кредита, той ще се погасява 15 г., но вноските няма да бъдат за сметка на ремонти и подобрения по населените места, уверяват от общинското ръководство. Дават пример, че общината е увеличила собствените си приходите и сега плановете са за 1,4 млн. лв. годишно. За първото тримесечие са събрани 25% от предвиденото. Здравните кадри не достигат и в община Върбица работи джипи-доайен в страната. Смята се обаче, че с добро заплащане ще се привлекат медици, а освен това 8 студенти от общината учат медицина. Кметството предлага стипендии за всеки, който се върне.", "date": "2017.05.21", "title": " Върбица възражда болницата си с кредит"}
{"url": "https://trud.bg/%d1%82%d1%83%d1%80%d1%81%d0%ba%d0%b8-%d1%82%d1%80%d0%b8%d1%83%d0%bc%d1%84-%d0%bd%d0%b0-%d1%80%d0%b0%d0%bb%d0%b8-%d0%b1%d1%8a%d0%bb%d0%b3%d0%b0%d1%80%d0%b8%d1%8f/", "text": "„", "date": "2017.05.21", "title": " Турски триумф на рали „България“"}
{"url": "https://trud.bg/%d0%ba%d1%80%d0%b0%d0%bb%d0%b5%d0%b2-%d0%b7%d0%b0-%d0%b4%d0%b0-%d1%81%d0%b8-%d0%bc%d0%b8%d0%bd%d0%b8%d1%81%d1%82%d1%8a%d1%80-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d0%b8%d0%bc%d0%b0%d1%88/", "text": "За да си министър не е достатъчно само да имаш добра професионална подготовка. Трябва да имаш и сърце да решаваш сложните и трудни казуси. Това заяви министърът на младежта и спорта Красен Кралев пред „България он еър”. Той говори още за основните приоритети, които си поставя през втория си мандат на поста, реформата в спорта, изграждането и реконструкцията на физкултурните салони и решаването на проблема с базите на ЦСКА.„Дълги години почти нищо фундаментално не беше променяно в българския спорт, а трябва да си дадем сметка защо отстъпваме от предишните си позиции. Основният проблем е, че забравихме, че в основата на спортната пирамида стоят децата. Трябва да променим отношението си към детско-юношеския спорт, развитието на спорта в училище и във всичките му извънкласни форми. През последните години загубихме идеята за социалната функция на спорта. Медиите и всички ние, които сме се занимавали със спорт фокусирахме прекалено много общественото внимание само върху успехите от международни форуми, Олимпийски игри и световни първенства. Забравихме най-важното – работата с подрастващите, защото тя стои в основата на всичко“, заяви Кралев.Според него е изключително важно да се подредят приоритетите по отношение основната функция на спорта.„Преди всичко трябва да си отговорим какво искаме като нация. Искаме ли здрава нация, искаме ли децата ни да бъдат активни и да имат двигателни култура или само ще се оплакваме от Олимпиада на Олимпиада колко медала сме спечелили. А това дали имаш 3 или 5 медала няма толкова голямо значение. Какво променя това? Да, това е повод за национална гордост, за патриотизъм, за повдигане на националното самочувстие.  Но най-важното е да имаме здрава нация. Проблемът е, че едва 30% от българските деца спортуват. Останалите или нямат възможност, или нямат условия, или въобще никой не се е опитал да възпита у тях любов към спорта“, допълни министърът.Кралев акцентира и върху проблема с недоброто състояние на спортната база в училищата.„ГЕРБ е първата политическата сила, която обърна сериозно внимание на проблема с физкултурните салони. За първи път от 50 години ПП ГЕРБ обърна внимание на факта, че близо 300 училища от общо 2700 в страната, нямат физкултурни салони. Още 400 имат пригодени помещения, в които се водят занимания. Стигаме до една цифра, че между 30-40% от училищата нямат нормални условия за провеждане на спортни занимания“, каза Кралев и допълни, че за решаването на този проблем до края на мандата са осигурени около 130 млн. лв.В малките населени места пък средства за изграждане и ремонт на физкултурни салони ще бъдат осигурени чрез кандидатстване с проекти по програмата за развитие на селските райони към Министерството на земеделието.Кралев обяви, че вече е провел няколко разговора и с новия министър на образованието и науката Красимир Вълчев, с когото имат добра комуникация още докато беше главен секретар на МОН и изрази увереност, че двамата ще постигнат много бързо консенсус относно необходимите реформи в сферата на физическото възпитание.„В момента физическото възпитание е силно подценено в българските училища. Предметът се пренебрегва. Допускат се деца да тренират по дънки, по токчета. Всеки гледа тези часове да бъдат неглижирани. Професията на учителя по физическо също е подценявана. Не може часовете по физическо възпитание от първи до четвърти клас да се водят от начални учители. Има си специалисти, има си педагози по физическо възпитание, които трябва да се занимават с тези неща, защото двигателната култура на децата се формира точно между 7 и 11-годишна възраст. Това са най-важните години“, допълни Кралев.Министърът очаква до края на годината да бъде гласуван в парламента изработеният и приет от Министерски съвет през първия му мандат Закон за физическото възпитание и спорта. Той добави, че ефектът от него ще се види веднага по отношение контрола за изразходване на средствата и начина на лицензиране на федерациите и клубовете.„Ключовата дума, що се касае до финансирането на федерация е справедливост. Трябва да има изработен ясен и точен критерий и механизъм, по които всяка федерация получава средства, защото има някои федерация, които в миналото са работили добре, обаче през последните 15 години не се справят. Те не могат да получават финансиране  на база стара слава. Има други федерации, които нямат кои знае какви големи успехи от миналия век, но през последните 2-3 олимпийски цикъла работят сериозно. Има много неолимпийски федерации, които също полагат не по-малко усилия и в никакъв случай не са с по-малко стойност от олимпийските“, каза министърът.Той отново обяви, че трябва да се приключи с разделението на олимпийски и неолимпийски спортове.„Трябва да обръщаме внимание на тези спортове, които работят, имат резултат, имат и социален ефект. В колективните спортове много трудно можем да очакваме спечелване на медал от голямо първенство във футбола, баскетбола, дори във волейбола. Но пък те имат много голямо социално значение и работят много сериозно. Парите трябва да отиват там, където се полагат усилия. Виждате, че през последните години нито една голяма федерация, която е със значим принос и в исторически план, и за настоящето за развитието на българския спорт, не е изразила недоволство. Да, средствата навсякъде не достигат. За това първо трябва да се научим да ги харчим правилно и от там нататък с течение на времето този ресурс да се увеличава“, допълни министърът.Кралев обяви, че една от приоритетните задачи, с които се е заел след завръщането си на поста е решаването на казуса с базите на ЦСКА.„През последните няколко месеца, в които моят екип не беше тук, почти нищо не се е случило в тази посока. Но да си министър не е работа за всеки. Трябва да имаш и сърце, освен нужните познания. Много е хубаво да се снимаш със спортистите, да откриваш спортни обекти, които друг е построил. Но трябва в критичния момент да можеш да решиш казуси като този с базите на ЦСКА. Българският спорт има нужда този възел да бъде разплетен. Защото казусът с базите на ЦСКА не е частен, той касае абсолютно всички спортни обекти в страната, които са с неизчистена собственост и начин на използване. Работим усилено по въпроса с базите на ЦСКА. В четвъртък общинският съвет прие решение задълженията от около 1 млн. лв да бъдат разсрочени. Това са средства, които фалиралият клуб дължи на министерството за такса смет и данък сгради, а ние респективно дължим към Столична община“, разясни Кралев.Той допълни, че това ще позволи да бъде продължена стартиралата през първия мандат процедура по прехвърляне на стадион „Българска армия“ и базата на Панчарево към Национална спортна база, след което ще бъдат обявени и процедурите за отдаване на базите. Кралев гарантира пълна прозрачност и спазване на законите при провеждане на търга.Като друг основен приоритет във втория му мандат като министър на младежта и спорта Кралев посочи изграждането и оборудването на Научен център.„Имаме прекрасна база – Дианабад, която трябва да бъде реконструирана. Имаме сградния фонд, имаме част от оборудването, имаме и специалисти. Просто трябва да ги съберем под един покрив и да им дадем точните задачи, защото зад всяка една титла, зад всеки един успех на даден атлет, стоят огромни щабове от специалисти. Поне така е в европейските страни, Китай, Япония, САЩ. Не може тук, въпреки огромното ми уважение към български треньори, те да решават с какви медикаменти да се възстановява състезателят. Има изключително модерни технологии, апаратури, които позволяват да се диагностицира състоянието на спортиста в дадения момент, за да знаеш как да го натовариш. Когато един организъм е претрениран и ти му дадеш допълнително натоварване, тогава рискуваш да го изкараш извън строя за повече от месец. И обратно, когато един организъм е свеж, ти можеш да му дадеш допълнително натоварване. Това са елементарни неща, с които всички големи спортисти разполагат“, заяви министърът на младежта и спорта и допълни, че много сериозно внимание ще бъде обърнато и върху работата с психолози.„Голяма част от успехите на големи състезания зависят от психологическата подготовка, от състоянието на спортиста. Ние не работим с психолози. Те отсъстват от ежедневието на спортиста и аз съм го казвал многократно. Японците спечелиха четири олимпийски титли в женската борба в последните десет секунди, което показва, че там е работено много сериозно. Има възможност тези всички неща да се случат и в България“, завърши Кралев.   ", "date": "2017.05.21", "title": " Кралев: За да си министър, трябва да имаш сърце да решаваш сложните и трудни казуси"}
{"url": "https://trud.bg/%d0%b8%d1%81%d0%bb%d1%8f%d0%bc%d1%81%d0%ba%d0%b0-%d0%b4%d1%8a%d1%80%d0%b6%d0%b0%d0%b2%d0%b0-%d0%b8%d0%b7%d0%bf%d0%be%d0%bb%d0%b7%d0%b2%d0%b0-%d1%85%d0%be%d1%80%d0%b0-%d0%b7%d0%b0/", "text": "Терористите от „Ислямска държава“ използват хора за опити на нови химически оръжия. Силнодействащите вещества могат да се използват за отравяне на храната и водата, предаде Според документи, открити от иракската армия в освободения университет в Мосул, терористите провеждат експерименти с талиев сулфат и със съединения на основата на никотина. И двете вещества се използват при разработката на пестициди и не е трудно да се извлекат.Химикалите се смятат за „идеалната смъртоносна отрова“, защото трудно се откриват при анализ и действието им не се проявява веднага след поемане. В един от документираните опити 100-килограмов мъж загива след 10 дни употреба на храна и вода с добавена отрова.В документите се сочи, че терористите „притежават вещества в количество, достатъчно да удовлетвори нуждите им“. Възможно е „Ислямска държава“ да ги използва при терористични актове, насочени срещу граждани на западни държави.", "date": "2017.05.21", "title": " „Ислямска държава“ използва хора за опити на нови химически оръжия"}
{"url": "https://trud.bg/%d0%bf%d0%b8%d0%bb%d0%be%d1%82-%d1%81%d0%b5-%d1%80%d0%b0%d0%b7%d0%b1%d0%b8-%d1%81-370-%d0%ba%d0%bc%d1%87/", "text": "Бившият пилот от Формула 1 Себастиен Бурде претърпя ужасна катастрофа по време на квалификацията за „Инди 500“. Французинът бе най-бърз в тренировките и завъртя двете най-бързи обиколки в квалификацията, но в третата изпусна болида си на една от правите на пистата „Индианаполис Мотор Спийдуей“. Вряза се с 370 км/ч в предпазната стена. Половината от колата бе унищожена при удара, но пилотът на „Дейл Койн“ остана жив и в съзнание, макар и с множество травми. Бурде прекара над десет минути в запалената кола, преди помощните екипи да успеят да го извадят. Пилотът веднага бе закаран в болница, където установиха, че има множество счупвания на таза и бедрената кост. Французинът ще претърпи серия операции, а тимът му все още не е наясно дали ще успее да поправи колата и да му намери заместник за състезанието в неделя. Най-бърз в първата част от квалификацията стана Ед Карпентър, а бившият ас от Формула 1 Фернандо Алонсо даде седмо време. „Мога и по-добре, непрекъснато се уча – призна испанецът. – Смятах, че дори този резултат е немислим, защото има много малки неща, които едва сега откривам.“", "date": "2017.05.21", "title": " Пилот се разби с 370 км/ч"}
{"url": "https://trud.bg/%d0%bb%d0%b8%d0%b2%d1%8a%d1%80%d0%bf%d1%83%d0%bb-%d1%81%d0%b5-%d0%b2%d1%8a%d1%80%d0%bd%d0%b0-%d0%b2-%d1%88%d0%b0%d0%bc%d0%bf%d0%b8%d0%be%d0%bd%d1%81%d0%ba%d0%b0%d1%82%d0%b0-%d0%bb%d0%b8%d0%b3/", "text": "„Ливърпул“ се завърна в Шампионската лига или най-малкото в четвъртия квалификационен кръг. На „Анфийлд“ тимът спечели с 3:0 срещу изпадналия „Мидълзбро“. Головете вкараха холандецът Джеорджино Вийналдум, бразилецът Филипе Коутиньо и Адъм Лалана. От 2009-а насам това е едва второто участие на „Ливърпул“ в турнира на милионерите, а последната победа е 2:1 над „Лудогорец“.„Манчестър Сити“ си гарантира директно участие в групите на Шампионската лига с 5:0 на терена на „Уотфорд“. Това означава, че „Арсенал“ изпадна от борда въпреки победата с 3:1 над „Евертън“. Бъдещето на треньора Арсен Венгер остава неясно. Французинът обяви, че ще има отговор след финала за купата срещу „Челси“ следващата събота.Жозе Моуриньо спази обещанието си да пусне пълен с юноши тим и… „Манчестър Юнайтед“ взе първа победа във Висшата лига през май – 2:0 над „Кристъл Палас“. Младокът Джош Харъп и Пол Погба забиха за „дяволите“, които останаха шести в класирането.Голмайсторът на Висшата лига Хари Кейн завърши подобаващо сезона – направи хеттрик за „Тотнъм“ при 7:1 на терена на изпадналия „Хъл“.За последен път на „Стамфорд Бридж“ игра легендарният капитан на „Челси“ Джон Тери. Под бурните овации на трибуните той бе сменен в 28-ата минута, а новите шампиони победиха „Съндърланд“ с 5:1.От Висшата лига изпаднаха „Съндърланд“, „Мидълзбро“ и „Хъл“. В Лига Европа отиват „Арсенал“ и „Евертън“. А съдбата на „Юнайтед“ зависи от финала на турнира срещу „Аякс“.", "date": "2017.05.21", "title": " „Ливърпул“ се върна в Шампионската лига"}
{"url": "https://trud.bg/%d0%bd%d0%be%d1%89-%d0%b2-%d0%bc%d1%83%d0%b7%d0%b5%d1%8f-%d0%b7%d0%b0-13-%d0%b8-%d0%bf%d1%8a%d1%82/", "text": " ", "date": "2017.05.21", "title": " „Нощ в музея“ за 13-и път"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d0%be%d0%b3%d0%bb%d0%b0%d0%b2%d0%b8-%d0%be%d1%82%d0%bd%d0%be%d0%b2%d0%be-%d1%83%d0%bf%d1%80%d0%b0%d0%b2%d0%bb%d1%8f%d0%b2%d0%b0%d1%89%d0%b0%d1%82%d0%b0/", "text": "След 3-годишно прекъсване президентът Реджеп Ердоган стана отново и председател на управляващата в Турция Партия на справедливостта и развитието, предаде . Да се бори срещу всички врагове на Турция – и вътрешни, и външни, се зарече президентът Реджеп Ердоган преди началото на извънредния конгрес на партията.Така Ердоган става първият турчин от близо 70 години след Исмет Иньоню, който е едновременно и държавен, и партиен ръководител. Това става възможно след конституционния референдум от 16 април. Десетки хиляди симпатизанти на проислямистката партия се стекоха пред спортната зала в Анкара, където се провежда конгресът.Ердоган ги поздрави под звуците на възпяващи личността му песни: „Бяхме разделени, но днес сме отново заедно. Ако даде Господ, ще продължаваме напред ден и нощ. Пред вас изказвам благодарност на моя приятел Бинали Йълдъръм, че председателстваше партията до днес“. ", "date": "2017.05.21", "title": " Ердоган оглави отново управляващата партия в Турция"}
{"url": "https://trud.bg/%d0%b1%d0%b8%d1%82%d0%ba%d0%b0-%d0%b7%d0%b0-%d0%ba%d0%b8%d0%bd%d0%be-%d0%bd%d0%b0-%d0%b3%d0%be%d0%bb%d1%8f%d0%bc-%d0%b5%d0%ba%d1%80%d0%b0%d0%bd-%d0%b2-%d0%ba%d0%b0%d0%bd/", "text": "На откриващата пресконференция на 70-ия фестивал в Кан председателят на журито Педро Алмодовар прочете изявление, което ще остане в историята. „Не бих възприел „Златна палма“ да се връчи на филм, който няма шанс да бъде видян на голям екран“, заяви той. Алмодовар изрази впечатленията си, че платформите за онлайн гледане на филми безспорно разширяват зрителската аудитория, но бе категоричен, че „тези платформи не би трябвало да заемат мястото на съществуващите начини за гледане на филми в киносалоните. Те по никакъв начин не бива да променят условията спрямо зрителите – да могат да гледат техните филми и на кино. Всичко това, разбира се, не значи, че аз лично не приветствам новите технологии и възможности – напротив. Ще се боря за едно нещо, за което, опасявам се, новите поколения нямат представа – способността на големия екран да хипнотизира зрителя.“Повод за тези думи на Алмодовар бе включването в конкурса на два филма, продуцирани от Netflix – „Окя“ на корейския режисьор Бон Джун-хо (който всъщност е американска продукция с изпълнителен продуцент Брад Пит) и „Разкази на Майеровиц“ на Ноа Баумбах с Бен Стилър, Дъстин Хофман и Ема Томпсън. Платформата пуска глобално (и в България – “Окя“ ще бъде достъпен от 28 юни) тези филми и няма никакво намерение да ги показва в разпространение по кината, нито на други кинофестивали. Това беше повод Асоциацията на френските киносалони да настоява директорът на фестивала Тиери Фремо да ги изключи от конкурса. Реакцията беше, че от догодина в конкурса на Кан ще могат да участват само филми, чието киноразпространение поне във Франция е гарантирано.Един от двата филма на Netflix – „Окя“на Бон Джун-хо, е сред събитията на фестивала. Много добра сатира на консуматорството, филмът виртуозно описва провала на мегаломански проект за отглеждане на суперпрасета, ръководен от безскрупулните героини на Тилда Суинтън (в ролята на две близначки). Хуманното послание на филма е защитено майсторски от таланта на един от водещите южнокорейски режисьори в момента и филмът заслужава да бъде видян от много зрители.Дано хората от Netflix осъзнаят, че колкото и глобална да е услугата им, публиката, ходеща на кино и чакаща с нетърпение кинофестивалите навсякъде по света, е съвсем различна от обикновените онлайн потребители и заслужава да не бъде пренебрегвана. „Призраците на Исмаел“ разочарова на стартаСлед вълнуващото изказване на великия испански режисьор най-значимото филмово събитие бе открито с френския филм „Призраците на Исмаел“ на Арно Деплешен. Въпреки престижния избор да бъде откриващ филм и интригуващото партньорство между Матийо Амалрик като режисьор в криза, Марион Котийар като завърналата се отдавна изчезнала негова съпруга и Шарлот Гендбур като настоящата му любов, филмът страда от ред слабости, присъщи на френското мелодраматично кино.Сред първите сериозни кандидати за „Златна палма“ се открои новият филм на Тод Хейнс – “Кабинетът на чудесата“ (Wonderstruck), който по изключително майсторски и стилен начин преплита съдбите на глухо момиче и момче, живели съответно през 20-те и 70-те години. Джулиан Мур прави една от най-силните си роли като глухоняма жена.", "date": "2017.05.21", "title": " Битка за кино на голям екран в Кан"}
{"url": "https://trud.bg/%d0%ba%d0%b0%d1%80%d0%b0%d0%b4%d0%b0%d0%b9%d1%8a-%d0%b3%d0%bb%d0%b0%d0%b2%d0%bd%d0%be-%d0%bc%d1%8e%d1%84%d1%82%d0%b8%d0%b9%d1%81%d1%82%d0%b2%d0%be-%d0%b4%d0%b0-%d0%b2%d0%b7%d0%b5%d0%bc%d0%b5-%d0%bc/", "text": "Някои имами са били принудени да се занимават с политическа дейност от едни предатели, опитали да подменят ДПС и резултата днес е Волен Сидеров на власт, Валери Симеонов вицепремиер, крайните националисти във властта. Това обяви по време на възпоменателния митинг в неделя в шуменското село Пристое лидерът на ДПС Мустафа Карадайъ. И заяви, че от това място „се обръщаме към Главно мюфтийство да вземе мерки. А ако Главно мюфтийство не вземе мерки, то ние мюсюлманите ще вземем мерки за Главно мюфтийство“. Мястото на духовните лица е в храма, а ролята им е да обединяват, настоя ДПС-лидерът.Освен това се разпространявали и лъжи, че ДПС е против Турция. „Ние никога не сме били против Турция, никога няма да бъдем против Турция и нито един наш съсед. ДПС сме отстоявали силната, демократична, светска република Турция на Кемал Ататюрк да бъде член на ЕС и ще продължим да го правим“, каза Карадайъ, въпреки че времената били малко сложни.„Нашата сила извира от нашето единство и заедност. От Пристое заявявам, че който се опитва да ни разделя, е наш враг и ще се борим против него. Участието на националистите и фашистите във властта е крайно опасно за нашата родина. Ние няма да го допуснем и ще се борим против това нещо“, каза ДПС-лидерът. Карадайъ припомни, че още преди 2 г. са казали, че допускането на крайните националисти до властта е много опасно, но не са били чути: „Казахме едно – езикът на омразата, който докараха в нашата страна, трябва да си отиде и ние през президентските избори ще предизвикаме предсрочни парламентарни заедно и единни, и  успяхме“.В същия дух бяха и изказванията на депутати, гости на митинга. Шуменският депутат и зам.председател на ПГ на ДПС Хамид Хамид настоя да бъдат назовани отговорните лица за съставяне на правителство с фашистки елементи в него, защото никой не трябва да се крие зад хора от втория ешалон. „За всичко това в европейска България да има фашистки елементи са виновни двама – първият, който помогна е предателят Лютви Местан, вторият който отвори широко вратата и покани фашистите във властта се казва Бойко Борисов“, каза Хамид. И настоя – „искам да призова премиера и ръководството на партия ГЕРБ незабавно да измете и издуха фашистите от властта, защото ще ги издуха този силен вятър от Пристое“.", "date": "2017.05.21", "title": " Карадайъ: Главно мюфтийство да вземе мерки за имамите"}
{"url": "https://trud.bg/%d1%81%d0%b5%d0%b4%d0%b5%d0%bc-%d0%bf%d0%b5%d1%80%d0%bd%d0%b8%d1%88%d0%ba%d0%b8-%d1%81%d0%b5%d0%bb%d0%b0-%d1%81-%d0%bf%d0%be%d0%b2%d0%b8%d1%88%d0%b5%d0%bd%d0%b0-%d1%80%d0%b0%d0%b4%d0%b8%d0%b0%d1%86/", "text": "Почти цяла година здравните власти знаят, че в няколко села на територията на Пернишка област питейната вода е с повишена радиоактивност, но си мълчат, предаде .На 19 юли миналата година пернишкото ВИК уведомява здравният министър, че в 7 села е установена повишена радиоактивност на питейната вода.Информацията обикаля държавни институции и лаборатории, но едва преди 4 дни се връща в същото ВИК като предписание какви мерки трябва да бъдат взети.Населението е в пълна мъгла, но според властите – в безопасност.Селата са Забел, Глоговица, Ездимирци, Кривонос и Ребро, а най-големите отклонения са в селата Косача и Зелениград.В Зелениград алфа активността на питейната вода е цели 9 пъти над нормата. Проби са взимани и през ноември, и през април, но никой не е уведомил населението.Същата е ситуацията и в другото специално посочено в писмото на ВИК село – Косача. Там уран не е добиван, а само варовиковият камък бигор.От здравната инспекция твърдят, че носят проби всеки месец на единственото място, където се изследва алфа активност – Националния център по радиобиология.На какво се дължи високата радиоактивност не е ясно.Според предписанията на здравната инспекция трябва тепърва да се проведат специфични изследвания – 11 месеца след първоначалния сигнал.Потърсен е официален отговор от Националния център по радиобиология на какво се дължи бавната обработка на материалите. Оказва се, че в лабораторията работят едва 8 души. Отпуските им са прекратени, защото са затрупани от работа, а само за миналия месец при тях за обработка са пристигнали над 200 проби, предаде БТВ.", "date": "2017.05.21", "title": " Седем пернишки села с повишена радиация във водата\t\t\t"}
{"url": "https://trud.bg/%d1%82%d1%80%d0%b5%d1%82%d0%b0-%d0%bf%d0%be%d0%b1%d0%b5%d0%b4%d0%b0-%d0%b7%d0%b0-%d0%bb%d0%b5%d0%b2%d1%81%d0%ba%d0%b8-%d0%b2-%d0%bf%d0%bb%d0%b5%d0%b9%d0%be%d1%84%d0%b8%d1%82%d0%b5/", "text": "„Левски“ победи „Дунав“ с 1:0 пред 11 000 зрители в Русе. Божидар Краев донесе третия успех в плейофите в първата шестица. Феновете на домакините напълниха трибуните. Посещаемостта дори бе два пъти по-голяма от втория най-посетен мач в кръга – между „Лудогорец“ и ЦСКА (1:1), на който имаше 4650 души.А двубоят можеше да не завърши щастливо за „Левски“. В началото на мача вратарят Николай Кръстев два пъти за 3 минути спаси удари с глава на Христофор Хубчев и Самир Аясс.Бабатунде Адениджи, нападателят на „сините“, за пореден мач се отчете с комични пропуски, като най-фрапантният бе през първото полувреме. Тогава нигериецът от няколко метра сам срещу вратаря прати топката към флагчето за корнери.Четвърт час преди края на мача „Левски“ стигна до трите точки, с които скъси преднината на втория ЦСКА само на две. Вратарят Станислав Антонов изби в корнер удар на „синята“ резерва Антон Огнянов в 73-тата минута. След ъгловия удар обаче стражът не успя да се намеси добре и Краев направи добавка за 1:0. Младокът е голмайстор на отбора си с 9 гола през сезона. По този начин „сините“ си отмъстиха на „Дунав“, който направи 1:1 на „Герена“ в първия двубой от плейофната фаза.В следващия кръг е вечното дерби между „Левски“ и ЦСКА. „Сините“ се нуждаят от победа, за да могат да се надяват да задминат вечния съперник.", "date": "2017.05.21", "title": " Трета победа за „Левски“ в плейофите"}
{"url": "https://trud.bg/%d1%86%d0%b5%d0%bd%d0%be%d0%b2-%d0%b1%d0%b5%d0%b7-%d1%84%d0%b8%d0%bd%d0%b0%d0%bb-%d0%bd%d0%b0-%d1%81%d1%82%d0%b8%d0%b9%d0%bf%d1%8a%d0%bb%d1%87%d0%b5%d0%b9%d0%b7/", "text": "Другият български представител на турнира в Кавазаки – Митко Ценов, не успя да стигне финала на 3000 метра стийпълчейз. Двама кенийци окупираха върха – Джайрус Биреч спечели с 8:19,54 минути, а след него останаха Никълъс Киптануи Бет и етиопецът Тесфайе Гирма. Олимпийският вицешампион на 100 метра Джъстин Гатлин пък спечели късия спринт при мъжете с неособено впечатляващите 10,28 секунди пред японците Аска Кембридж (10,31 сек) и Шухей Тада (10,35 сек). “Младите атлети също са сериозна конкуренция, не мога да кажа, че Юсейн Болт е единственият ми съперник”, обяви американецът.", "date": "2017.05.21", "title": " Ценов без финал на стийпълчейз"}
{"url": "https://trud.bg/%d1%85%d0%be%d0%bc%d1%81-%d0%bf%d1%80%d0%b5%d0%bc%d0%b8%d0%bd%d0%b0-%d0%bd%d0%b0%d0%bf%d1%8a%d0%bb%d0%bd%d0%be-%d0%bf%d0%be%d0%b4-%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2/", "text": "Последната колона бойци от сирийската опозиция е напуснала град Хомс , след което населеното място премина напълно под контрола на сирийската правителствена армия, предаде „Последната колона излезе от квартал „Ал Ваер“. След като в квартала влязат сапьори ще бъде взето решение дали да се даде на медиите лично да видят последния освободен квартал“, заяви офицер от сирийската полиция. По време на 11-тия етап от извеждането на терористите от града от него излязоха 2500 души, от които 700 въоръжени лица.В момента над квартала се наблюдават черни кълба дим, но никой от представителите на сирийските власти не може да посочи причината за пожара. Общо за всичките етапи на евакуацията „Ал Ваер“ бе напуснат от около 17 хил. души, включително 3500 бойци от опозицията. След пълното изтегляне от квартала град Хомс се присъединява към градовете, напълно контролирани от сирийските правителствени войски.", "date": "2017.05.21", "title": " Хомс премина напълно под правителствен контрол в Сирия"}
{"url": "https://trud.bg/%d0%bc%d0%b0%d1%81%d0%be%d0%bd%d0%b8-%d0%be%d1%82-4-%d0%ba%d0%be%d0%bd%d1%82%d0%b8%d0%bd%d0%b5%d0%bd%d1%82%d0%b0-%d0%b0%d0%bf%d0%bb%d0%be%d0%b4%d0%b8%d1%80%d0%b0%d1%85%d0%b0-%d0%bd%d0%be%d0%b2%d0%b8/", "text": "ОВЛБ събра 42 000 лв. на благотворителен търгИзборът на нов Велик майстор на Обединената велика ложа на България събра висши масони от 4 континента в София. По време на тържествената вечеря след общото събрание в хотел “Балкан” бяха събрани над 42 000 лв. за лечение на детенце с левкемия.Изборът на новия Велик майстор Искрен Йотов, който прие поста от стария Велик майстор на ОВЛБ Иван Сариев, бе белязано със знаковото присъствие на повече от 20 делегации от братски велики ложи. Великитe майстори на Ирландия, на Русия, на Турция, на Испания, старият Велик майстор на Турция Ремзи Санвер, старият Велик майстор на Германия Рюдигер Темплин, водещи масони от почти цяла Европа, Америка, Африка и балканските държави уважиха ритуала.Гостите отбелязаха ролята и значимостта на българското масонство в световната братска верига през последните години. И декларираха своята решимост и желание за продължаване на тесните връзки с ОВЛБ.Интервю с Великия майстор на Русия Андрей Богданов четете утре в „Труд“ и в „Труд онлайн“.", "date": "2017.05.21", "title": " Масони от 4 континента аплодираха новия Велик майстор на България"}
{"url": "https://trud.bg/%d0%bf%d1%83%d1%81%d0%bd%d0%b0%d1%85%d0%b0-%d0%bd%d0%be%d0%b2-%d0%bf%d1%80%d0%be%d0%b5%d0%ba%d1%82-%d0%b7%d0%b0-%d0%bc%d0%b8%d0%bd%d0%b8%d0%bc%d0%b0%d0%bb%d0%bd%d0%b0%d1%82%d0%b0-%d0%b7%d0%b0%d0%bf/", "text": "Бизнесът: Отменете административното определянеПравителството пусна за обществено обсъждане нов проект на постановление на минималната работна заплата (МРЗ). Нужда от такава има, след като преди дни Върховният административен съд отмени сега действащия нормативен акт, с който МРЗ бе увеличена от 420 на 460 лева от 1 януари. Мотивът на съда – жалба на работодателските организации за нарушена процедура за консултиране на Национален съвет за тристранно сътрудничество. Преди да се приеме новият проект, властта трябва да спази 30-дневен срок за общественото му обсъждане.Институционалното напрежение идва на фона на приета от кабинета тригодишна бюджетна прогноза за страната – 2018-2020 г., в която властта предлага МРЗ от 1 януари 2018 г. да нарасне още до 510 лв.“Трябва час по-скоро да се отмени административното определяне на МРЗ и да се премине към нейното договаряне между национално представителните организации на социалните партньори с помощта на съответен механизъм, определящ границите, в които да се договаря”, посочва Асоциацията на индустриалния капитал в България (АИКБ) в свое становище, разпространено вчера.“Зад шумната дискусия за размера на МРЗ остават скрити много по-важни проблеми за икономиката. На първо място, проблемите на пазара на труда”, коментира пред “Труд” председателят на УС на АИКБ Васил Велев.", "date": "2017.05.21", "title": " Пуснаха нов проект за минималната заплата"}
{"url": "https://trud.bg/%d0%b8%d0%bd%d0%b4%d0%b8%d0%b9%d0%ba%d0%b0-%d0%bf%d0%be%d0%ba%d0%be%d1%80%d0%b8-%d0%b2%d1%80%d1%8a%d1%85-%d0%b5%d0%b2%d0%b5%d1%80%d0%b5%d1%81%d1%82-%d0%b4%d0%b2%d0%b0-%d0%bf%d1%8a%d1%82%d0%b8/", "text": "Индийка успя да изкачи Еверест два пъти за по-малко от седмица, поставяйки женски рекорд в покоряването на най-високия връх на Земята за един сезон. Аншу Джамсенпа, на 37 години, се върна от 8848-те метра на 16 май за кратка почивка, преди да повтори подвига.„Аншу достигна Еверест в 8.00 ч. местно време днес за втори път за този сезон, като постави нов рекорд“, казва Дауа Лама от „Дрийм Хималая Адвенчърс“.    Джамсенпа, която е майка на две деца, бе благословена от тибетския духовен водач Далай Лама, преди да замине за експедицията. Предишното такова постижение, признато от „Гинес“, беше от непалската алпинистка Чурим Шерпа, която също изкачи върха два пъти за един сезон през 2012 г.Индийката се е качвала до най-високата точка на планетата вече пет пъти.Повече от 120 катерачи направиха се срещнаха „очи в очи“ с върха този сезон, като първите изкачвания бяха забавени от силни ветрове, снегове и необичайно ниски температури.      Има опасения, че големият брой разрешителни за изкачване на върха, издадени от Непал, могат да причинят опасни „задръствания“ на планината. Тазгодишният сезон на катерене вече бе помрачен от две смъртни случая, включително легендарния швейцарски алпинист Ули Щек.", "date": "2017.05.21", "title": " Индийка покори връх Еверест два пъти за седмица"}
{"url": "https://trud.bg/%d1%81%d1%80%d0%b8%d0%b2-%d0%b2-%d1%86%d0%b5%d0%bd%d0%b8%d1%82%d0%b5-%d0%bd%d0%b0-%d0%b4%d0%be%d0%bc%d0%b0%d1%82%d0%b8-%d0%b8-%d1%87%d0%b5%d1%80%d0%b5%d1%88%d0%b8/", "text": "Пресните картофи удариха 1,15 лв./кгСтойностите на храните на едро падат с 1,77% само за седмицаЦените на хранителните стоки на едро в страната падат с 1,77% през изминалата седмица, като основен принос за това има сезонното поевтиняване на основни за трапезата плодове и зеленчуци.Българските оранжерийни домати поевтиняват със 17,5% и се продават по 2,07 лева за килограм. Вносните “вървят” по 1,60 лева за килограм, което е 10,1% по-евтино от предходната седмица.При краставиците спадът на стойностите с 1,1% до 1,60 лева средно за килограм, а вносните се търгуват по 1,35 лв./кг.Рекордно е понижението на цените на българските череши, които станаха любим продукт за жълтата преса в началото на месеца. Килограм от червения плод поевтинява с над 42% до 3,83 лева за килограм на едро. Все по-достъпни стават и пресните картофи, които поевтиняват с 21,5% до 1,15 лева за килограм.Морковите се продават по 1,06 лева за килограм. Зелето поевтинява с 6,3% и по борсите търговците го купуват по 0,74 лв./кг на едро, а в търговската мрежа цената на продукта се движи около лев за килограм.Поскъпват обаче кравето сирене (+0,7% до 5,71 лв./кг) и олиото (+1,1% до 2,11 лева за литър). Каймата се търгува по 4,66 лева за килограм.", "date": "2017.05.21", "title": " Срив в цените на домати и череши\t\t\t"}
{"url": "https://trud.bg/%d1%84%d0%b8%d1%80%d0%bc%d0%b0-%d0%bd%d0%b0-%d1%88%d0%b5%d1%84%d0%b0-%d0%bd%d0%b0-%d0%bf%d0%bf-%d0%b7%d0%b5%d0%bb%d0%b5%d0%bd%d0%b8%d1%82%d0%b5-%d0%b7%d0%b0%d1%81%d1%82%d1%80%d0%be/", "text": "Панев е бил директор в строителния „Премиер фонд АДСИЦ“Поредно „зелено“ лицемерие в България – водачът на екопротестите е инвеститор в редица строителни обекти в летните и планинските курортиПрез последните дни редица представители на политическа партия “Зелените” обиколиха националните телевизии с призиви за всеобщо спиране на строителството. Мария Кавлакова, член на националния съвет на партията, дори направи смелата заявка, че “сме ХХI век и строителството вече не е модерно”. Съпредседателят на партията Владислав Панев пък в друга телевизия обясни, че не трябва да се строи нищо, докато неговата партия не изготви национална стратегия за туризма, каквато България нямала. Всъщност такава има и е одобрена от Световната организация по туризъм към ООН. Интересно е доколко г-жа Кавлъкова е наясно с биографията на нейния съпредседател и доколко г-н Панев е с отлично работеща памет, тъй като именно негова фирма застроява Черноморието и Балкана?Видно от търговския регистър, Владислав Панев е бил директор в строителния Премиер фонд АДСИЦ до 2009 година. Участието му е по линия на контролираното от него дружество “Скай управление на активи”, което е придобило дял в инвестиционния фонд. Макар Панев да излиза от съвета на директорите през 2009 г., вероятно неговата финансова компания все още притежава дял там.Самият Премиер фонд е с единствена дейност строителство. През 2007 година започва инвестиция в комплекс “Кипарисите” буквално на метри от плажа на курорта Св. св. Константин и Елена. Проектът е завършен през 2015 г. и е с визия, вписваща се идеално в омразната за ПП “Зелените” “бетонна джунгла”.По същото време фондът закупува земеделска земя до село Априлци, област Ловеч. Фондът обаче не се вслушва в теориите на ПП “Зелените” земеделската земя да си остане земеделска и на нея да се практикува биоземеделие. Дружеството на Панев сменя статута на парцела и започва да лее бетон в мащабно строителство на ваканционно селище в непосредствена близост с Национален парк “Централен Балкан”.Публичната информация за дейността на Премиер фонд става доста оскъдна след 2015 г. Подобна е и ситуацията с финансовата компания на Владислав Панев – “Скай управление на активи”. Не е ясно дали “Скай” притежава и дялове в други строителни и инвестиционни компании, тъй като описанието на портфолиото на компанията е оскъдно.Със сигурност обаче България е свидетел на поредното политическо лицемерие – докато ПП “Зелените” успешно изнудват правителството да спира инвестиционни проекти, техният съпредседател лее бетон по Черноморието и в близост до национални паркове.", "date": "2017.05.21", "title": " Фирма на шефа на ПП „Зелените“ застроява Черноморието и Балкана"}
{"url": "https://trud.bg/%d0%bf%d0%b0%d0%bf%d0%b0-%d1%84%d1%80%d0%b0%d0%bd%d1%86%d0%b8%d1%81%d0%ba-%d0%bd%d0%b0%d0%b7%d0%bd%d0%b0%d1%87%d0%b0%d0%b2%d0%b0-%d0%bf%d0%b5%d1%82%d0%b8%d0%bc%d0%b0-%d0%bd%d0%be%d0%b2%d0%b8-%d0%ba/", "text": "Папа Франциск съобщи, че планира да назначи петима нови кардинали от пет различни страни на специална церемония следващия месец.Всички са под 80-годишна възраст. Това са архиепископ Жан Зербо от Бамако, архиепископ Хуан Хосе Омела от Барселона, епископ Андерс Арборелис от Стокхолм; викарият на Паке в Лаос Луи-Мари Линг и Грегорио Роза Чавес, помощник-епископ на Сан Салвадор.Церемонията по издигането на петимата, известна като консистория, ще се състои на 28 юни, съобщи Ватикана. Всички избрани са родени през 40-те години. Кардиналите над 80-годишна възраст не могат да участват в конклавите, които избират нови папи. ", "date": "2017.05.21", "title": " Папа Франциск назначава петима нови кардинали от различни страни"}
