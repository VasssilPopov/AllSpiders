{"url": "https://trud.bg/%d1%82%d1%80%d1%8a%d0%bc%d0%bf-%d0%be%d0%b1%d1%8f%d0%b2%d0%b8-%d0%bc%d0%b5%d0%b4%d0%b8%d0%b8%d1%82%d0%b5-%d0%b7%d0%b0-%d0%b5%d0%bb%d0%b8%d1%82%d0%b0%d1%80%d0%bd%d0%b0-%d0%b3%d1%80%d1%83%d0%bf/", "text": "Президентът на САЩ Доналд Тръмп продължи войната си с медиите, като отправи остри нападки към тях, по време на голям митинг в град Финикс, щата Аризона. „Честно казано, това са наистина много нечестни хора, те са лоши хора. Не вярвам, че те наистина харесват нашата страна“, заяви той, който описа медиите като „елитарна“ група от „болни хора“, пише The  . Той отдели специално внимание на CNN за това, че са преекспонирали неговия отговор за насилието в Шарлътсвил, което предизвика публиката във Финикс да изкаже мнението си за новинарската мрежа с викове и скандирания. „CNN са толкова лоши и толкова жалки. И уволниха Джефри Лорд. Горкия Джефри. Предполагам, че той се е ядосал и е оказал по-голяма съпротива, отколкото трябва, а те са си казали, „по-добре да се отървем от него.“ Лорд, който е известен поддръжник на Тръмп, беше уволнен от CNN по-рано този месец, след като е направил нацистки поздрав, на шега, както по-късно разясни по време на разгорещен спор в Туитър. Освен това, Тръмп е нападнал и репортер от ABC News, който президентът нарече „Малкия Джордж“, заради начина, по който отрази събитията в Шарлътсвил. Много демонстранти се появиха пред мястото, където президентът говори и се наложи полицията да използва сълзотворен газ, за да ги разгони и да не допусне нови сблъсъци между леви и десни. Коментарите на Тръмп за насилието в Шарлътсвил, най-вече факта, че посочи и двете страни за виновни, предизвикаха вълна от критики срещу него. Докато привържениците на Тръмп се точеха на опашката пред Конгресния център на Финикс, се появиха тълпи от демонстранти, които са анти-Тръмп. Те застанаха на другия тротоар и започнаха да викат и да размхват знамена и табелки с лозунги, като „Не на Тръмп, не на фашистките САЩ.“ Демонстраторите също така създадоха гигантско надуваемо чучело на Тръмп, облечено в бяла роба и носещо свастика. След като американският президент се качи на трибуната, за да произнесе огнена реч, в която защити коментарите си за Шарлътсвил и нападна американските медии, полицията използва сълзотворен газ срещу протестиращите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.23", "title": " Тръмп обяви медиите за „елитарна група от болни хора“"}
{"url": "https://trud.bg/%d0%b2%d0%bb%d0%b0%d1%81%d1%82%d0%b8%d1%82%d0%b5-%d0%b2-%d0%bc%d0%b0%d1%80%d0%be%d0%ba%d0%be-%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%b4%d0%b2%d0%b0%d0%bc%d0%b0-%d0%b4%d1%83%d1%88/", "text": "Мароканските власти са арестували двама заподозрени във връзки с терористичното нападение в Барселона, което отне живота на 15 души и рани стотици. Единият е на 28 години и е живял 12 години в Барселона, информира  . Заподозрян е във връзки с „Ислямска държава” и се възхитил от нападението във „Фейсбук”. Вторият е задържан при опит да напусне страната. Междувременно единият от четиримата заподозрени терористи, арестувани за от миналата седмица, е признал, че терористичната клетка се е готвела да взриви бомба в прочутата базилика „Саграда Фамилия”. Клетката се подготвяла да взриви и други архитектурни забележителности с бутилките газ, които се взривиха в ателието на атентаторите в Алканар. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.23", "title": " Властите в Мароко задържаха двама души заради нападението в Барселона"}
{"url": "https://trud.bg/%d0%ba%d0%b0%d1%81%d0%be%d0%b2%d0%b0%d1%82%d0%b0-%d0%b1%d0%b5%d0%bb%d0%b5%d0%b6%d0%ba%d0%b0-%d0%bd%d0%b8%d1%89%d0%be-1-%d1%87%d0%b0%d1%81-%d0%b1%d0%b8%d0%bb%d0%b0-%d1%88%d0%b5%d0%b3%d0%b0/", "text": "Собствениците на заведението в Харманли, което  , твърдят, че случаят е най-обикновена шега. От министерството на туризма публикуваха вчера касов бон, от който се вижда, че вечерта на 15-ти август кафе-сладкарница в града е издал касов бон на стойност 5 лева за „нищо – 1 час“. От ведомството започнаха проверка за категоризацията на заведението. Сезирани са и Комисията за защита на потребителите и Национална агенция по приходите за последваща инспекция. Междувременно собствениците на заведението, което е затворено за ремонт, се свързали с   и обяснили, че става въпрос за шега и че клиенти не са плащали сумата за присъствие в заведението, без да консумират нищо. Обясниха, че бележката направили заедно със свои приятели и я качили в социалните мрежи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.23", "title": " Касовата бележка „нищо – 1 час“ била шега, твърдят от заведението"}
{"url": "https://trud.bg/%d0%bc%d0%b0%d0%ba%d0%b5%d0%b4%d0%be%d0%bd%d0%b8%d1%8f-%d0%bd%d0%b5-%d1%81%d0%bc%d0%b5-%d0%bf%d0%be%d0%b4%d1%81%d0%bb%d1%83%d1%88%d0%b2%d0%b0%d0%bb%d0%b8-%d0%b8%d0%bb%d0%b8-%d1%88%d0%bf%d0%b8%d0%be/", "text": "Македония нито е подслушвала, нито е поръчвала шпионаж срещу която и да било държава. Единствената офанзива на Скопие на Балканите е за приятелство. Така македонският външен министър Никола Димитров отвърна на обвиненията от Белград, че от Скопие срещу Сърбия е водена силна шпионска атака, и то с участието на трета страна, предаде  . Серия от телефонни разговори предстоят днес между Белград и Скопие – в опит на най-високо равнище проблемът да бъде елиминиран. премиер Зоран Заев ще обсъди създалото се положение със сръбския президент Александър Вучич. Разговор ще има и между външните министри на двете страни. От Белград твърдят, че от Скопие е водена силна шпионска атака срещу Сърбия и то с участието на трета страна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.23", "title": " Македония: Не сме подслушвали или шпионирали други държави"}
{"url": "https://trud.bg/%d1%81%d0%b5%d0%bc-%d0%b8%d0%b7%d0%b1%d0%b8%d1%80%d0%b0-%d0%b3%d0%b5%d0%bd%d0%b5%d1%80%d0%b0%d0%bb%d0%b5%d0%bd-%d0%b4%d0%b8%d1%80%d0%b5%d0%ba%d1%82%d0%be%d1%80-%d0%bd%d0%b0-%d0%b1%d0%bd%d1%82/", "text": "Съветът за електронни медии ще проведе избор на генерален директор на Българската национална телевизия. През изминалите два дни шестимата кандидати за поста представиха концепциите си за управление пред медийния регулатор и отговаряха на въпроси на членовете на СЕМ. Новият генерален директор на обществената медия трябва да бъде избран от съвета след гласуване с мнозинство. БНТ 2 ще предава пряко заседанието на медийния регулатор от 11 часа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.23", "title": " СЕМ избира генерален директор на БНТ"}
{"url": "https://trud.bg/%d0%be%d0%b1%d0%b5%d0%b7%d0%b3%d0%bb%d0%b0%d0%b2%d0%b8%d1%85%d0%b0-%d1%81%d1%82%d0%b0%d1%82%d1%83%d1%8f-%d0%bd%d0%b0-%d0%ba%d0%be%d0%bd%d1%84%d0%b5%d0%b4%d0%b5%d1%80%d0%b0%d1%86%d0%b8%d1%8f%d1%82/", "text": "Полицията в град Кълъмбъс, щата Охайо е започнала разследване, след като пореден паметник на Конфедерацяита стана жертва на вандали. Местни медии съобщиха, че бронзова статуя в гробище, от времето на гражданската война в САЩ, е бутната от постамента си и е обезглавена. Извършителите са отнесли главата на статуята със себе си. Полицията все още не е идентифицирала извършителите. „Най-голямата ни надежда е, че тези, които са взели главата, са пуснали снимки в социалните мрежи“, заяви лейтенант Клифтън Дийн от полицията в Кълъмбъс. Вандализма се случва по време на яростния дебат, който тече в САЩ, относно статуите и паметниците на Конфедерацията, във връзка, с които се случи инцидента в Шарлътсвил, за които агенция „Фокус“ подробно информира, по-рано този месец. От тогава, много градове започнаха да премахват статуи на Конфедерацията и нейните лидери. Например, кмета на Балтимор, през изминалата седмица, е премахнал тихомълком четири статуи, под прикритието на нощта. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.23", "title": " Обезглавиха статуя на конфедерацията насред гробище в Охайо"}
{"url": "https://trud.bg/%d0%b1%d0%be%d0%ba%d0%be-%d1%85%d0%b0%d1%80%d0%b0%d0%bc-%d0%b8%d0%b7%d0%bf%d0%be%d0%bb%d0%b7%d0%b2%d0%b0-%d0%b2%d1%81%d0%b5-%d0%bf%d0%be-%d1%87%d0%b5%d1%81%d1%82%d0%be-%d0%b4%d0%b5%d1%86%d0%b0/", "text": "Ислямистката групировка „Боко харам“ използва все повече деца, предимно момичета, като „човешки бомби“ в Североизточна Нигерия. Това съобщи в Женева Детският фонд на ООН УНИЦЕФ, информира  . Според изнесените данни, от началото на годината броят на децата, послужили за живи бомби се е увеличил почти четири пъти в сравнение с 2016-а. От януари като камикадзета са били използвани 83 деца. УНИЦЕФ определи тези посегателства като зверство и подчерта, че тези деца са жертви, а не извършители на атентати. Около 1 милион и 700 хиляди души са напуснали домовете си в североизточна Нигерия заради бунта на ислямистите, при който от 2009 г. досега са били убити най-малко 20 000 души. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.23", "title": " „Боко харам“ използва все по-често деца като камикадзе"}
{"url": "https://trud.bg/%d0%ba%d0%be%d1%80%d0%bd%d0%b5%d0%bb%d0%b8%d1%8f-%d0%bd%d0%b8%d0%bd%d0%be%d0%b2%d0%b0-%d1%81-%d1%86%d0%b0%d0%bd%d0%ba%d0%be%d0%b2-%d0%ba%d0%b0%d0%bc%d1%8a%d0%ba-%d1%81%d0%b5-%d1%86%d0%b5%d0%bb/", "text": "„От тук нататък това ще бъде сезонът на алтернативата, за да могат хората да избират. Това, което те предлагат, което е добро, бихме подкрепяли, но през цялото време ще предлагаме алтернатива там, където е нужна. Започваме със съдебната реформа и алтернативен бюджет”. Това заяви председателят на БСП Корнелия Нинова по БТВ. Лидерът на левицата заяви, че ще съди всички, които са свързали името й, и това на БСП, с „Цанков камък”. По думите й обвинението, че е заличила, публикувайки писмото от прокуратурата, подписа на прокурора, за да скрие, че не е главният прокурор, е тежка некомпетентност на бивш вътрешен министър, която е по-притеснителна от всички други неточности в изказването му. „Той би трябвало да знае, че има закон за защита на личните данни и становище на комисията, че такива документи не се публикуват с име и подпис. Другото е изнасяне на лични данни, за което бих била укорима”, обясни тя. По нейните думи за това, че е спазила закона, Цветанов твърди, че това е фалшификат и злоупотребява с името на главния прокурор. „Да се смея ли или да плача, че такива хора ни управляват и за това, че когато се спазва закона се казва, че ти си фалшив, а ако го нарушаваш, си оригинал”, каза още тя. Корнелия Нинова подчерта, че всичко това е било направено от управляващите, за да се отклони вниманието от кражбите на правителството. „Не може да стигнеш дъното и да копаеш надолу с рекет за 4 тона суджук от българска фирма”, допълни тя. На второ място председателят на БСП посочи и антикорупционния закон на левицата. „Той е добър и среща все по-голяма подкрепа и ГЕРБ се притесниха от него. Ако този закон мине, ще има истинска борба с корупцията”, заяви тя. По думите й БСП и ГЕРБ имат закони и трябва да се даде право на избор на хората да преценят кое е по-добро и целта да бъде да се създаде такъв закон, който да се бори с корупцията и то с кражбите на политиците. Според нея имам съществени различия в предложенията – ГЕРБ искат изпълнителната власт да назначава и контролира органа за борба с корупцията. „Това е нонсенс, защото правителството и изпълнителната власт генерират най-много корупция, защото там са пари, обществени поръчки. Да имаш орган, с който да се контролираш сам себе си, е без смисъл. Нашето предложение е това да излезе от параметрите на изпълнителната власт и да има 3 власти, които взаимно да се контролират – президентска, законодателна и изпълнителна”, коментира тя. Нинова заяви, че БСП предлага президентът, който и да е той, да назначава председателя на тази агенция, за да има разпределение на властите, взаимен контрол и взаимно ограничаване, а останалите членове на комисията да бъдат избирани с 2/3 от парламента. Нинова заяви, че вместо да се води този разговор по същество, ГЕРБ хвърлят димка върху БСП, за да внушат на хората, че не може тези, които са корумпирани, да се борят с корупцията. „Когато говорят за отговорност, г-н Борисов ще поеме ли своята за „Цанков камък? Неговото правителство завършва проекта през 2010г. и сключва някои от договорите, открива проекта и реже лентата. Той казва: „Това е едно от най-модерните съоръжения в Югоизточна Европа”, каза още тя. Корнелия Нинова коментира, че органите ще кажат кой носи отговорност. „Ние искаме случаят да не се потулва и да се разбере цялата истина до край. Ако това се остави така, ще бъде поредната капка в политиката на прехода, когато политиците се замерят с някакви безпочвени обвинения, резултат няма, а у хората остава усещането за несправедливост. Защо 5 дни ГЕРБ мълчат? Хвърлиха тази димка и се уплашиха?”, попита тя. Тя подчерта, че има и отговор от австрийския посланик, че е информирал австрийските служби, защото проектът е финансиран от австрийски банки, проектиран, строен и контролиран от австрийски фирми. Корнелия Нинова заяви, че друга причина за „Цанков камък” е и фактът, че по това време е трябвало да се даде оценка за първите 100 дни на кабинета „Борисов-3″, които са катастрофални за държавата, въпреки хвалбите им. „100 дни управляваха без програма. За тези 100 дни се отказаха от сериозни предизборни обещания – полицаи във всяко село и преизчисляване на всички пенсии, а минималната да стане 300 лв. 100 дни на абсолютни скандали за кражби и далавери – „Суджукгейт”, битка вътре на групи в ГЕРБ за НДК и то на фона на председателството, битка вътре между институциите с войната, която обявиха на президента Радев”, заяви председателят на левицата. Тя допълни, че за това време е насадена омраза и агресия в обществото, а опонентът е наричан „убиец”, „кръвопиец”. По думите й е имало и много напрежение в обществото – протести на полицаи, на майки на деца с увреждания, на еколози. „Противоречията в правителството все повече избиват. Какво не могат да разпределят?”, попита тя. Нинова заяви, че е посетила и родното си място Крушовица, където в почивните дни е имало и протест. „Общините са натрупали дългове, а безотговорността на изпълнителната власт ги принуждава да трупат дългове, а после изпраща НАП, за да им взима читалищата”, заяви тя. По думите й тези дългове са поради политиката към общините – правителството увеличи минималната работна заплата, но не даде на общините пари за това увеличение, прехвърлена им е отговорността за професионалните училища, а общините нямат пари да ги издържат. „Да не им прехвърляме постоянно отговорности, без да сме ги осигурили финансово. Идва гласуване на бюджет и темата общини е една от най-важните”, заключи Корнелия Нинова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.23", "title": " Корнелия Нинова: С „Цанков камък“ се цели отвличане на вниманието от антикорупционния закон"}
{"url": "https://trud.bg/%d1%81%d1%8a%d1%81%d0%b5%d0%b4%d0%b8-%d0%bd%d0%b0-15-%d0%b3%d0%be%d0%b4%d0%b8%d1%88%d0%bd%d0%b8%d1%8f-%d0%b8%d0%b2%d0%b0%d0%bd-%d0%b7%d0%b0%d0%b4%d1%8a%d1%80%d0%b6%d0%b0%d0%bd-%d0%b7%d0%b0-%d1%83/", "text": "Близки и съседи на 15-годишния Иван, обвинен в убийството на 11-годишната Никол от Бургас, са категорични, че момчето не е способно на извърши такова престъпление. Семейна приятелка го описа като много добро дете. „Той е страхлив, умствено по-бавно помни, но не е невменяем“, каза пред   Любомира Танева. Съседка на Иван, когото вчера съдът остави в ареста, също го определи като страхотно дете. Според Галина Пенева е абсурд той да е извършил убийство. Съседката допълни, че никога не е виждала Иван да носи нож. Майката на Иван – Донка Петрова заяви, че синът й не е имал нож и дори не можел да реже с нож или да използва вилица и лъжица. Тя беше категорична, че момчето няма психическо заболяване и не е агресивно. Донка Петрова подчерта, че в неделя, когато е станало убийството, Иван не е бил притеснен. Прибирайки се, майка му го е заварила да играе с деца пред блока. По думите й Иван го е страх да ходи сам и винаги излиза с майка си или с баща си. Някой трябва да е с него да го подпомага. „Страх го е да си легне сам“, каза още майката. Тя отрече, че у сина й са намерени вещи на убитото момиче. Във връзка с частичните му самопризнания, за които съобщиха от прокуратурата и полицията, тя коментира, че „той на всяко нещо повтаря „Да”. По-късно днес ще бъде погребението на 11-годишната Никол. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.23", "title": " Съседи на 15-годишния Иван, задържан за убийството на Никол: Не е способен на такова престъпление"}
{"url": "https://trud.bg/%d0%bf%d0%b8%d1%81%d1%82%d0%be%d0%bb%d0%b5%d1%82%d0%b8-%d0%bd%d0%be%d0%b6%d0%be%d0%b2%d0%b5-%d0%b8-%d0%bc%d0%b0%d1%87%d0%b5%d1%82%d0%b5-%d0%b5%d0%b6%d0%b5%d0%b4%d0%bd%d0%b5%d0%b2%d0%b8%d0%b5-%d0%b7/", "text": "Заплахи с ножове, огнестрелни оръжия и дори мачете – такива са разказите на спешната медицинска помощ в София. „Става въпрос за ежедневна агресия”, заяви д-р Делян Георгиев, завеждащ смяна в ЦСМП – София, по  . Вчера имаше пореден случай на агресия срещу медицински лица – спешен екип беше заплашен с нож от близки на пациентка. „Момчето ни посрещна доста афектирано, със сълзи на очите, бащата ни посрещна гол до кръста, целия изпотен, много нервен, с крясъци, че съпругата му има инсулт и трябва да отиде в болница. Когато влязохме в апартамента, видяхме една жена, която седеше нормално на леглото, без симптоми на безсъзнание”, разказва Валери Темелков, който е бил част от спешния екип. Започва рутинен преглед и в един момент синът се появил, държейки голям кухненски нож в ръка. „Веднага реагирах и му казах да спре и да пусне ножа. Той може би се стресна от тонът ми, защото го казах рязко”, допълни Темелков. Д-р Георгиев също разказа фрапиращ случай от неговата медицинска практика. „В кв. „Люлин” живее един наш абонат – човек, който се обажда почти ежедневно на спешна помощ, лъже, измисля симптоми и много затруднява работата ни. Този абонат ме посрещна на адреса чисто гол, с бразилско мачете в ръка. Заби мачетето в масата и каза „Сега ме преглеждайте, аз не съм добре”, спомня си медикът. На друг техен колега опрели пистолет в главата по време на преглед. „МВР винаги се отзовават, но обстановката в адреса на пациента може да се промени за части то секундата. Както всичко е наред, в един момент може да се промени”, допълва Георгиев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.23", "title": " Пистолети, ножове и мачете – ежедневие за медиците в Спешна помощ"}
{"url": "https://trud.bg/%d0%bc%d0%bb%d0%b0%d0%b4%d0%b5%d0%b6-%d1%83%d0%b1%d0%b8%d0%bb-%d0%bf%d1%80%d0%b8%d1%8f%d1%82%d0%b5%d0%bb-%d0%bf%d1%80%d0%b5%d0%b4%d0%b8-7-%d0%b3%d0%be%d0%b4%d0%b8%d0%bd%d0%b8-%d0%be%d1%82%d0%b8/", "text": "„Ние отидохме ей така, да се напушим. Стигна се до този скандал и… целия ми живот пропадна от тогава”. Това разказа Иван, който излежава в Бойчиновци най-тежката присъда – за убийството на приятеля си Искрен преди 7 години. Признава, че всеки ден двамата са употребявали голямо количество марихуана. Всичко започва когато двете момчета се срещат в дома на Искрен. Именно там се разиграва сцена на жестоко насилие. „Тогава трябваше да му дам материал – марихуана. Сбихме се, той извади нож, разряза ми ръката. Първият път ми разряза дясната ръка, след това посегна втори път, с лявата хванах острието, избих ножа, взех го и го намушках няколко пъти”, разказва Иван по  . Тоя нож ми остана в ръката, защото сухожилията ми бяха срязани. Останах с криви пръсти. Отидох на мивката, пуснах вряла вода, не можех да си отворя пръстите. Ножът падна там. Нито съм крил следи, нито нищо”, допълва той. Иван не си спомня точно какво се случило по-късно. Оставя приятеля си и бяга. „Аз бях в твърде голям афект. Излязох, отидох на автогарата. Там ми стана лошо, бях изгубил много кръв вече. Извикаха ми линейка”, споделя момчето. По тялото на приятеля му лекарите преброяват 14 прободни рани. Иван е осъден за опит за умишлено убийство. Казва, че нямал друг избор, защото в онзи момент положението било „ти или аз”. Смята, че така е спасил живота си. Иван признава, че през цялото време е съзнавал, че може да убие Искрен. „Като отидох на автогарата предполагах, че е мъртъв. Няма какво да лъжа, нито да крия”, спомня си Иван. Така животът му се преобръща в един миг. Няколко месеца по-късно той вече е зад решетките на „Бойчиновци”. „Имах цели, които да осъществя. исках да уча, да работя. Щях да стана студент” ,споделя с тъга Иван. В затвора момчето се опитва да е постоянно ангажирано, за да не мисли за инцидента. Изкарал е 2 курса – за готвач и дърводелец. В момента готви в кухнята на затвора. Всичките му приятели са шокирани от постъпката. За целият му престой в затвора никой от тях не го е потърсил. „Един побой нямам, едно сбиване нямам. Бил съм толкова кротко дете, никога не съм се бил”, разкрива Иван. Семейството на Иван е в Германия. Когато излезе иска да замине при тях. Смята, че постъпката му го е лишила от бъдеще в България. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.23", "title": " Младеж, убил приятел преди 7 години: Отидохме да се напушим и животът ми пропадна"}
{"url": "https://trud.bg/%d1%82%d0%b0%d0%b9%d1%84%d1%83%d0%bd-%d0%be%d1%82-10-%d1%82%d0%b0-%d1%81%d1%82%d0%b5%d0%bf%d0%b5%d0%bd-%d1%83%d0%b4%d0%b0%d1%80%d0%b8-%d1%85%d0%be%d0%bd%d0%b3%d0%ba%d0%be%d0%bd%d0%b3-%d0%b2%d0%b8/", "text": "Мощeн тайфун връхлетя Хонконг и доведе до затварянето на училища и отмяна на полети. Метеорологичните служби повишиха степента на опасност за урагана „Хато“ до най-високата – 10 степен, за първи път от пет години. Максималната сила на порива на вятъра достига 165 км/ч. Затворени са правителствени сгради, училища, съдилища и дори се наложи Фондовата борса да преустанови търговията. Различни авиолинии отмениха 420 полета, а операторите на фериботи спряха услугите си до близкия хазартен център Макао и други градове в делтата. Обсерваторията на Хонконг предупреди жителите да бъдат подготвени за разрушителни ветрове и вероятни наводнения и свлачища. Очакват се десетметрови вълни в Южнокитайско море. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.23", "title": " Тайфун от 10-та степен удари Хонгконг (ВИДЕО)"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%b2%d1%8a%d0%b2%d0%b5%d0%b4%d0%b5-%d0%b2%d0%b8%d1%80%d1%82%d1%83%d0%b0%d0%bb%d0%b5%d0%bd/", "text": "Община Благоевград въведе услуга за плащане на местни данъци и такси чрез виртуален пос терминал за картови разплащания. Целта е собствениците на движмо и недвижимо имущество на територията на общината да бъдат улеснени и да имат възможност да погасят своите задължения дистанционно. Платформата е  изцяло общинска и работи без посредници.  Системата е опростена и е изключително лесна за ползване. Данъчно задължените лица могат да направят справка и да пристъпят към плащане на сайта  , в раздел „Електронни услуги“, „Справки и плащане на задължения плащане на задължения за местни данъци и такси“, влизайки в меню „Потребител“. Следва да бъде въведено ЕГН/ЕИК на физическо/юридическо лице, както и входящ номер и дата на документ, подаден  в Дирекция „Местни данъци и такси“. Услугата е напълно безплатна за данъчно задължените лица. Виртуалният пос терминал в Община Благоевград работи от няколко месеца, като до този момент бе в тестов период. Услугата е въведена във връзка със Закона за ограничаване на плащанията в брой. Освен чрез виртуалния пос терминал, данъчно задължените лица могат да погасят своите задължения чрез плащане на касите и пос терминал, работещ с дебитни и кредитни карти. Предоставяните възможности за ползването на административни услуги в по-широк спектър е сред приоритетите на кмета на Благоевград д-р Атанас Камбитов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.23", "title": " Община Благоевград въведе виртуален пос терминал с цел улеснение на гражданите"}
{"url": "https://trud.bg/%d0%bc%d0%b0%d0%b4%d1%83%d1%80%d0%be-%d1%80%d0%b0%d0%b7%d1%87%d0%b8%d1%82%d0%b0-%d0%bd%d0%b0-%d1%80%d1%83%d1%81%d0%b8%d1%8f-%d0%b4%d0%b0-%d0%bf%d0%b0%d0%b7%d0%b8-%d0%b2%d0%b5%d0%bd%d0%b5%d1%86%d1%83/", "text": "Президентът на Венецуела Николас Мадуро заяви, че ще развива военното сътрудничество с Русия, за да защити суверенитета на страната, предаде AFP. Тези изказвания на венецуелския държавен глава дойдоха, след като президентът на САЩ Доналд Тръмп заяви, че САЩ не отхвърлят варианта за военна интервенция в южноамериканската страна, заради политическата криза, която ескалира в последно време. Мадуро посочи като много важен съюза си с Русия, която определи заплахите на Тръмп за интервенция, като „неприемливи“  Той заяви, че иска „да продължи да заздравява военното сътрудничество“ между двете страни, за да „защити суверенитета на Венецуела.“ Скоро Русия продаде изтребители и зенитни оръжия на Венецуела. „Венецуела има пълна и абсолютна подкрепа от Русия“, заяви Мадуро и разкри, че скоро ще пътува до Москва, за да се срещне с президента Владимир Путин. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.23", "title": " Мадуро разчита на Русия да пази Венецуела от САЩ"}
{"url": "https://trud.bg/73-%d0%be%d1%82-%d0%b4%d0%b5%d1%86%d0%b0%d1%82%d0%b0-%d0%b4%d0%be-12-%d0%b3%d0%be%d0%b4%d0%b8%d0%bd%d0%b8-%d0%b8%d0%bc%d0%b0%d1%82-%d0%bf%d1%80%d0%be%d1%84%d0%b8%d0%bb%d0%b8-%d0%b2-%d1%81%d0%be%d1%86/", "text": "50% от децата у нас влизат в интернет на 7 години. Най-популярните дейности в мрежата са гледането на видео клипове, игри и социални мрежи. Данните са от изследване на центъра за безопасен интернет. Според него 73% от децата до 12 години имат профили в социалните мрежи, предаде  . Препоръчителната възраст е 13 години, припомнят от Центъра за безопасен интернет. Оттам съветват, при създаване на детски профил да не се избира случайна дата на раждане, а най-близката до реалната, защото профилите до 18 години имат специални защити. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.23", "title": " 73% от децата до 12 години имат профили в социалните мрежи"}
{"url": "https://trud.bg/%d0%bc%d0%b0%d1%80%d1%82%d0%b8%d0%bd-%d1%88%d1%83%d0%bb%d1%86-%d0%bf%d1%80%d0%b8%d0%b7%d0%be%d0%b2%d0%b0-%d1%81%d0%b0%d1%89-%d0%b4%d0%b0-%d0%b8%d0%b7%d1%82%d0%b5%d0%b3%d0%bb%d1%8f%d1%82-%d1%8f%d0%b4/", "text": "Кандидатът на социалдемократите за канцлерския пост в Берлин Мартин Шулц изказа остра критика по повод политическия курс на президента на САЩ Доналд Тръмп и призова за изтегляне на американските ядрени оръжия от Германия, съобщава Frankfurter Allgemeine Zeitung. „Правителството на ГСДП, ще работи усилено в тази насока“, увери Шулц по време на предизборна изява в град Трир, провинция Рейнланд-Пфалц. По непотвърдена информация до 20 американски ядрени оръжия все още се съхраняват на територията на Германия, въпреки че Студената война отдавна е приключила. Лидерът на ГСДП бе категоричен, че ще се противопостави на политиката на „превъоръжаване“, която защитава Тръмп. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.23", "title": " Мартин Шулц призова САЩ да изтеглят ядрените си оръжия от Германия"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d1%81%d0%b5-%d1%81%d0%b0%d0%bc%d0%be%d1%81%d0%b5%d0%b7%d0%b8%d1%80%d0%b0-%d0%b7%d0%b0-%d0%bd%d0%b0%d0%bf%d0%b0%d0%b4/", "text": "Софийска районна прокуратура се самосезира от материали в електронните и печатни медии, относно осъществени закани към екип на Бърза помощ, посетил адрес в кв. “Надежда“, гр. София на 21.08.2017 г.  след подаден сигнал за жена, изпаднала в безсъзнание. При пристигането си спешните медици били посрещнати с нож от сина й. В тази връзка е образувана прокурорска преписка относно наличие на данни за извършено престъпление от общ характер, като извършването на проверката е възложена на служители при 02 РУ-СДВР. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.23", "title": " Прокуратурата се самосезира за нападението над екип на Бърза помощ в ж.к. „Надежда“"}
{"url": "https://trud.bg/%d0%b4%d0%b2%d0%b0-%d0%b3%d0%be%d0%bb%d0%b5%d0%bc%d0%b8-%d0%bf%d0%b0%d0%b7%d0%b0%d1%80%d0%b0-%d0%bf%d1%80%d0%b0%d0%b2%d1%8f%d1%82-%d0%be%d0%ba%d0%be%d0%bb%d0%be-%d0%ba%d1%80%d0%b5%d1%81%d0%bd%d0%b0/", "text": "Пет варианта за изграждане на лот 3.2 на автомагистрала “Струма” през Кресненското дефиле предлага Агенция “Пътна инфраструктура”. По повод предстоящото обществено обсъждане на строителството на отсечката на 11 септември в общините Симитли и Кресна “Труд” се обърна към АПИ, за да представим различните варианти. По повод възраженията на местните, че новото трасе ще се отрази на бизнеса на търговци около Е 79 от пътната агенция ни отговориха, че две големи зони за търговия и отдих ще бъдат изградени при реализирането на Източния вариант на “Струма”. Едната ще се намира на обходния път на Кресна в посока Кулата и ще е с площ 17 декара. Другата ще бъде по новото трасе, което ще се изгражда, и ще бъде на 2 километра след пътен възел “Кресна” в посока София на площ от 19 декара. (Къде ще са разположени двата пазара вижте на картата). И двете площадки ще имат директна връзка с град Кресна. Те ще бъдат с електричество, водопроводна и канализационна мрежа, пречиствателни станции за отпадни води. Целта е да бъде осигурено всичко необходимо за осъществяването на търговска дейност и хората от региона да могат да продават продукцията си от мед, мляко и други продукти, както го правят и в момента. Всички местни хора биха били удовлетворени от изграждането на двете площадки, коментира пред “Труд” Апостол Апостолов, кмет на Симитли. Досега в община Симитли нямаше такава търговска зона, сега вече ще имаме и който е по-инициативен ще може да си направи магазин или да отвори заведение в нея. Същото важи и за жителите на Кресна, допълни кметът. Решен е и проблемът с т. нар. кресненски ханчета, след като получихме уверение, че собствениците им ще бъдат обезвъзмездени на пазарни цени и така ще могат да си направят заведения в една от двете търговски зони, поясни Апостолов. По думите му е престъпно да се провали изграждането на трасето на “Струма” през Кресненското дефиле и да пропилеем парите, които ЕК ни дава. “Източният вариант е най-добрият, друг просто няма”, категоричен е кметът на Симитли.     При него движението се разделя на две самостоятелни и раздалечени едно от друго пътни платна. В посока Гърция то преминава по съществуващия път I-1 (Е-79), а за София – по нов терен на изток от Кресненското дефиле. Платното в посока София – Кулата ще използва изцяло съществуващия първокласен път I-1 (Е79) до началото на гр. Кресна. Предвижда се рехабилитация и укрепване на път Е-79, с реализация на мерки за опазване на биологичното разнообразие. От съществуващия път, дясното платно на автомагистралата се отделя на изток като се предвижда изграждане на еднопосочен обходен път на гр. Кресна по нов терен, с което Обходният път преминава през 4 тунела с дължина 1266 м, 1 виадукт – 316 м, 2 моста с дължина 691 м, 7 надлеза и подлеза с дължина 206 м, както и подпорни и укрепителни стени – 245 м. Платното от Кулата за София е по нов терен на изток от Кресненското дефиле. Започва на 100 м след пресичането с ж. п. линията за мина Ораново, минава в ляво от съществуващия път и се развива успоредно на него, след което тръгва на югоизток, преминава успоредно на река Градевска и между кварталите “Ораново” и “Дълга Махала” на гр. Симит­ли. След това трасето пресича път II-19 Симитли – Гоце Делчев и навлиза в ската. Там ще бъде прокопан тунел с дължина 350 м, а след него ще има виадукт с дължина 200 м. По-нататък трасето се насочва в югоизточна посока, обхожда село Полето, пресича пътя Полето – Брежани и преминава над притока на р. Брежанска. След това продължава през тунел с дължина 1 130 м, преминава западно от с. Ракитна, успоредно на пътя Ракитна – Мечкул, пресича го и западно от с. Мечкул върви на юг и източно от с. Стара Кресна. Постепенно трасето се измества в източна посока, преминава на юг и се развива в югозападна посока близо около съществуващия път за с. Влахи. В края на обходния път двете платна за движение се събират и се изгражда участък с автомагистрален габарит.  с обща дължина 5 087 м, 5 тунела с обща дължина 4 200 м, 1 мост – 96 м, 11 надлези и подлези, подпорни и укрепителни стени.  При Източния вариант са предвидени напречни връзки между двете платна, като се използват съществуващите пътища и се изграждат нови пътни възли. Предвидени са общо 5 пътни възела “Симитли”, “Полето”, “Мечкул”, “Стара Кресна” и “Кресна”. С тях ще бъдат осигурени бързи и удобни връзки на жителите на населените места до магистралата. Предвижда се и изграждането на пътна връзка със съществуващия път Е79 в началото на обходния път на гр. Кресна. Приблизителната дължина на трасето е 24 км.", "date": "2017.08.23", "title": " Два големи пазара правят около Кресна по Източния проект за “Струма”\t\t\t"}
{"url": "https://trud.bg/%d1%80%d0%be%d0%b1%d1%8a%d1%80%d1%82-%d0%b4%d0%b5-%d0%bd%d0%b8%d1%80%d0%be-%d0%b4%d0%be%d0%bd%d0%b0%d0%bb%d0%b4-%d1%82%d1%80%d1%8a%d0%bc%d0%bf-e-%d0%be%d1%82%d0%ba%d1%80%d0%be%d0%b2%d0%b5%d0%bd/", "text": "Популярният американски актьор Робърт де Ниро нарече президента на САЩ Доналд Тръмп „откровен расист“.  “Ако беше умен, щеше да е още по-опасен. Но той е опасен и както си е“, заяви той пред холивудската новинарска медия  . „Отвратителен е и е откровен и крещящ расист и се опитва да се възползва от това и е добре, че го прави, защото така ще се потопи сам.“ Актьорът е известен критик на президента Тръмп, като миналата година публикува видео, в което заяви, че „ще го удари в лицето“ и предупреди абсолвентите в университета Браун, през месец май, че се дипломират по време на една „трагична, тъпанарска комедия.“ Де Ниро заяви пред Deadline, че и други звезди от шоу-бизнеса трябва да се обявят срещу президента, включително на церемонията по връчването на „Наградите Еми“ следващия месец. „Дори и на „Еми“ това трябва да бъде вмъкнато като тема по някакъв начин, но вие знаете колко са балансирани те и няма да го направим на въпрос“, каза де Ниро. „На този етап сме в криза, в тази страна, с този глупак, който изобщо не трябваше да стига до позицията, на която се намира“, завърши прословутият актьор. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.23", "title": " Робърт де Ниро: Доналд Тръмп e откровен расист"}
{"url": "https://trud.bg/%d0%b2-%d1%82%d0%b5%d1%82%d0%b5%d0%b2%d0%b5%d0%bd-%d0%b7%d0%b0%d0%bf%d0%be%d1%87%d0%b2%d0%b0-%d1%81%d0%b0%d0%bd%d0%b8%d1%80%d0%b0%d0%bd%d0%b5%d1%82%d0%be-%d0%bd%d0%b0-9-%d1%82%d0%b0-%d0%bf%d0%be%d1%80/", "text": "Започва обновяването на деветата по ред многофамилна жилищна сграда в община Тетевен по изпълнение на Националната програма за енергийна ефективност. Блокът „Обединение“ се намира ул. „Мария Михайлова“ 2. „Блок „Обединение“ бе сред първите одобрени за саниране сгради, но поради обжалване на обществената поръчка, се забави и изпълнението на строително-ремонтните дейности“, заяви след подписването на документите кметът на Тетевен д-р Мадлена Бояджиева. Тя допълни още, че Община Тетевен е придвижила всеки един документ в определения срок. „Това е поредният блок в Тетевен, който ще бъде обновен по изпълнение на Националната програма за енергийна ефективност на многофамилни жилищни сгради. Всички виждат как изглеждат вече санираните сгради – с нов облик, красиви и свежи. От друга страна, хората живеещи в тях са поразени от ефекта, който е постигнат след обновяването и станал осезаем през изминалата зима“, каза още д-р Бояджиева. Отново ще припомним, че Националната програма за енергийна ефективност е насочена към обновяване на многофамилни жилищни сгради, като с нея се цели чрез изпълнение на мерки за енергийна ефективност да се осигурят по-добри условия на живот за гражданите, топлинен комфорт и по-високо качество на жизнената среда. Изпълнението на мерките по програмата ще допринесе за: намаляване на разходите за енергия, подобряване на експлоатационните характеристики за удължаване на жизнения цикъл на сградите и осигуряване на условия на жизнена среда в съответствие с критериите за устойчиво развитие. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.23", "title": " В Тетевен започва санирането на 9-та поред сграда"}
{"url": "https://trud.bg/%d0%ba%d0%bd%d0%b4%d1%80-%d0%bf%d1%80%d0%be%d0%b8%d0%b7%d0%b2%d0%b5%d0%b6%d0%b4%d0%b0-%d0%be%d1%89%d0%b5-%d1%80%d0%b0%d0%ba%d0%b5%d1%82%d0%bd%d0%b8-%d0%b4%d0%b2%d0%b8%d0%b3%d0%b0%d1%82%d0%b5%d0%bb/", "text": "Севернокорейският лидер Ким Чен Ун е наредил производството на още ракетни двигателни системи с твърдо гориво и ракетни бойни глави, съобщи  , като се позова на официалната медия на страната. Посещението на Ким Чен Ун в институт по химически материали става, след като американският държавен секретар Рекс Тилърсън приветства сдържаността на Пхенян. Северна Корея проведе два ядрени опита и десетки ракетни тестове от началото на годината. През юли бяха изстреляни две междуконтинентални балистични ракети, което доведе до остра критика от международната общност и нови санкции от страна на ООН и САЩ.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.23", "title": " КНДР произвежда още ракетни двигателни системи с твърдо гориво по заповед на Ким Чен Ун"}
{"url": "https://trud.bg/%d0%b7%d0%b0%d0%bb%d0%be%d0%b2%d0%b8%d1%85%d0%b0-%d1%82%d0%b0%d0%ba%d1%81%d0%b8%d0%bc%d0%b5%d1%82%d1%80%d0%be%d0%b2-%d1%88%d0%be%d1%84%d1%8c%d0%be%d1%80-%d0%b1%d0%b5%d0%b7-%d0%bd%d1%83%d0%b6%d0%bd/", "text": "Нерегламентиран превоз на пътници установиха полицаи в Павликени. В 9,10 часа във вторник униформените спрели лек автомобил „Опел Вектра”, управляван от Я.Г. на 59 години от село Върбовка, който е осъждан. Проверката установила, че Я.Г. упражнявал професия таксиметров шофьор, без да има съответната правоспособност. На същата дата мъжът превозвал четирима пътници от Върбовка до Павликени срещу заплащане. По случая в полицейското управление в Павликени е образувано бързо производство за престъпление по чл. 324, ал. 1 от Наказателния кодекс. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.23", "title": " Заловиха таксиметров шофьор без нужната категория"}
{"url": "https://trud.bg/%d0%b0%d1%80%d0%b0%d0%b1%d0%b8%d1%81%d1%82%d1%8a%d1%82-%d0%b2%d0%bb%d0%b0%d0%b4%d0%b8%d0%bc%d0%b8%d1%80-%d1%87%d1%83%d0%ba%d0%be%d0%b2-%d0%bf%d1%80%d0%b5%d0%b4-%d1%82%d1%80%d1%83%d0%b4-2/", "text": "-Серията нападения в Испания, в частност копират до голяма степен това, което видяхме в Париж преди две години. Не говорим за саморадикализирали се младежи, а за добре подготвени оперативни работници, които следват вече разработена тактика за организиране на терористична кампания. Говорим за клетка, която е в директен контакт с по-висши командни ешелони на „Ислямска държава” и която получава задачите си директно от тях. За мен големият въпрос не е толкова самоличността са тези „момчета” на по 18-20 години или имамът който ги е радикализирал в местната джамия. -Той е духовният водач на клетката, който е „промил мозъка” на тези младежи. За съжаление в Европа подобни личности има навсякъде – дали ще е в кварталната джамия, дали ще е в затвора – винаги са някъде наоколо. Това са хората, които създават масата, от която т. нар. „оперативни работници” на „Ислямска държава” сортират тези, които са най-податливи на индоктриниране и обучение. Затова и смятам, че най-важното в момента е да се залови ръководителят на тази клетка – не духовният, а военният водач. Който според версиите на различни компетентни служби е беглецът – шофьора на микробуса в Барселона – Юнес Абуякуб. Който играе същата роля, която играеше Абделхамид Абауд при атентатите в Париж. Където идва вече интересната информация, че в биографиите на почти всички от атентаторите, липсват отрязъци от време. Месеци, през които те най-вероятно са преминали през съответните тренировъчни лагери на „Ислямска държава” – в Сирия или Ирак, или дори по-близо. -Нападенията в Испания от миналата седмица имат предистория, която започва още през май. Тогава испанските и мароканските специални служби обявиха, че при съвместна операция са разкрили добре подготвена и организирана терористична клетка на „Ислямска държава”, базирана едновременно в Танжер, Северно Мароко и испанския анклав Мелия. Същата тази клетка е подготвяла мащабен терористичен атентат срещу известен международен музикален фестивал, който се провежда всяка година в Мароко. Тоест двете служби са били наясно за съществуването на заплахата още през май. Още повече, че стана известно, че самата клетка е била под директното ръководство на „емира” на вилаета „Ислямска държава” в Северен Магреб и най-вече Мароко. Тук не говорим за самосиндикално действия, а за военна йерархия, при която заповедите преминават през местния ръководител и достигат до централата на „халифата”, където и да се намира в дадения момент, в Сирия. -Моето лично убеждение е че случаят е точно такъв. И е прекалено рано да се отписва „Ислямска държава” като победена. Групировката все още контролира около 20% от територията на Сирия. Дори и вече да държи само една-четвърт от т. нар. си столица, Ракка, за мен най-голямото предизвикателство ще е Деир ес-Зор. Където структурите на „Ислямска държава” са много силни и това е реалния оперативен център на групировката. Нееднократно именно до там са водели всички проследени кореспонденции със заповеди. -Няколко въпроса трябва да се проследят. На първо място дали Юнес Абуякуб е част от едно подразделение на силовите структури на „Ислямска държава”. Последните са разделени на вътрешна и външна сигурност, които са на директно подчинение на „министър”. Тези които се занимават с „външната сигурност”, фактически изпълняват „мокрите поръчки”. Структурата им наподобява тази на иранските бригади „Ал Кудс” и се знае, че се състои от около 50-на души, всичките „джихадисти” от Европа – Франция, Германия, Великобритания, Белгия и Испания. Това са изключително добре подготвени хора – преминали военно и психологическо обучение – практически командоси.  Друг въпрос, на който следва да се обърне внимание, е че там където „Ислямска държава” отстъпва от територията си, го прави само за да пести силите си. И оставя след себе си „спящи клетки”, които изчакват момента, за да започнат терористичните атентати. Така е в Ирак, така е и в Сирия, навсякъде където „халифатът” е отстъпил тактически. Затова ще е много дръзко да се обявява каквато и да е победа „Ислямска държава”. Ливанските сили за сигурност, заедно с „Хизбулла” наскоро разгромиха ислямистите, като над 300 от тях се предадоха. Но същевременно се знае, че други около 100-ина са все още активни, което е предостатъчно, за да останат нащрек. -Колкото повече е притисната „Ислямска държава” да отстъпва територия, толкова повече ще се опитва да се докаже, че продължава да съществува като фактор. Да погледнем формулировката на съобщението, с което поемат отговорност за нападението в Барселона – там много ясно е написано, че то е в отговор на ударите нанасяни от международната коалиция над градовете, контролирани от ислямистите. По подобен начин те обявяват в комюникетата си, че при бомбардировките са извършени „кланета на мирни жители”. И с това оправдават терористичните нападения в Европа като „око за око”. И практически пренасят фронтовата линия от Сирия и Ирак на европейска територия, посредством тези клетки. Които продължават да са активни във всичките начертани от „Ислямска държава” вилаети – които напомням бяха 16 на територията на Сирия и Ирак и още 16 извън нея – в Филипините, Индонезия, Йемен, Афганистан. Които са извън епицентъра на войната с „халифата”, но са готови да бъдат задействани във всеки един момент. Затова и трябва да се проследи внимателно дали заповедта за нападенията в Барселона е дошла по линията на тези силови структури на „Ислямска държава” които споменах по-рано; дали е част от по-мащабна кампания, или говорим за нова, по-специфична стратегия. Отново подчертавам, че ключа за разгадаването на това, ще е проследяването на биографията на Юнес Абуякуб. Както стана след атентатите в Париж с разкриването на самоличността  на белгийския ислямист Абделхамид Абауд. Който се оказа че дори е бил лидер на либийска въоръжена групировка, част от структурите на „Ислямска държава” там, преминал военна подготовка и всичко останало. Трябва да се види дали с Абуякуб е подобен случай. -Набирането на хората се извършва посредством имам. За съжаление тактиката не е нова. Изолират уязвими на влияние млади хора, използват се определени семейни връзки – както при клетката в Париж, така и при тази в Испания има двама братя. Във френската клетка имаше и една братовчедка, която фактическа помогна за разкриването на Абделхамид Абауд.  Става въпрос винаги за специфична група млади хора, капсулирани от външния свят, от пропагандата на този имам. Прави впечатление обаче, че всичките се мароканци – няма намесени алжирци или либийци – което ме връща, към онази клетка в Мароко, за чието разкриване през май говорих по-рано. -И в двата случая говорим за т. нар. „вълци-единаци”, а не за организирани клетки. В този случай въпросът е по-скоро какъв е ислямът в Мароко и какъв е в Тунис. Вторите имат най-голям контингент чуждестранни доброволци в редиците на „Ислямска държава” – повече от саудитците и всички останали. Това се дължи на факта, че тази страна имаме най-голямо противоречие между ислямското образование наложено от държавата и това, което се налага от клира. Колкото по-светска е държавата в образованието, толкова повече се формира това разминаване в религиозните доктрини и се използва за промиване на мозъците на младите. Това е характерно както за Тунис, така и за Мароко. И вторият фактор, който много силно помага за това е много дълбоката маргинализация на определени кръгове, общности в тези държави. В началото на века си спомням Казабланка беше обявена за световната столица на клошарите. Огромни маргинализирани маси, които имат избора или да имигрират в Испания, или се превръщат в база на местните ислямисти. -Така е. Но същевременно преди дни излезе информация, че кралят е помилвал десетки затворници, сред които 11 които са били задържани по обвинения в тероризъм. Тоест опитва се да бъде популярен и авторитетен. Защото от „Арабската пролет” насам, изборите в Мароко се печелят от една и съща политическа партия. Която не само се казва „Партия на справедливостта и развитието”, но е копирала едно към едно логото на едноименната й турска посестрима и по-голямата част от устава й. Което показва и дълбока промяна в избирателния генезис в Мароко, след като постоянно печели една и съща партия.", "date": "2017.08.23", "title": " Арабистът Владимир Чуков пред „Труд”: Ислямистите ще продължат да изнасят фронтовата линия от Сирия и Ирак в Европа"}
{"url": "https://trud.bg/%d1%82%d1%80%d0%b5%d1%82%d0%b0%d1%82%d0%b0-%d1%81%d0%b2%d0%b5%d1%82%d0%be%d0%b2%d0%bd%d0%b0-%d0%b2%d0%be%d0%b9%d0%bd%d0%b0-%d0%b7%d0%b0%d0%bf%d0%be%d1%87%d0%b2%d0%b0-%d0%bf%d1%80%d0%b5%d0%b7-2050/", "text": "Джордж Фридман редовно напомня без намек за ирония и със студена увереност: в сферата на геополитиката и прогнозирането трябва да можеш да поставиш всичко в ясни времеви граници. Няколко месеца преди излизането на неговата книга „Следващите 100 години: прогнозите за XXI век“ през декември 2009 г. банката „Лемън Брадърс“ обяви фалит, слагайки началото на криза, която разтърси основите на цялата световна финансова система. Месеци след тази публикация американската икономика все още се държеше, а книгата на основателя на „Стратфор“ се оказа на пето място в списъка с бестселъри на „Ню Йорк таймс“. САЩ преживяха най-тежката финансова криза, която прерасна в рецесия, но съвсем не достигна до същото ниво като по време на великата рецесия през 30-те години. Освен това според политолога тази рецесия съвсем не стана по-лоша с края на Втората световна война. В най-добрия случай тя отново показа, че Америка е център на тежестта в световната система: ако тя преживява криза, под заплаха се оказва целият свят. При това кризата се развихри къде по-свирепо извън САЩ, отколкото на тяхна територия. Неговите прогнози в книгата „Следващите 100 години: прогнози за XXI век“ се оказаха достатъчно смели. Те се базират на ясно определения от автора хоризонт: един век. Този хоризонт му позволява да избегне отговорност за своите пророчества. Политологът заявява, че развиващите се държави начело с Русия и Китай ги очаква скорошен упадък. Освен това той предрича към 2050 г. трета световна война между два блока. Първият ще бъде сформиран от САЩ, Полша (тя ще стане лидер на Централна Европа), Великобритания, Индия и Китай. Вторият ще бъде под формата на алианс между Турция и Япония. Начало на конфликта ще даде координирана атака на турци и японци. Те ще се стремят не към окупация или унищожаване на САЩ, а към споразумение, което би им гарантирало сфери на влияние: северозападния тихоокеански регион за Япония и Близкия изток за Турция. В по-далечна перспектива (някъде около 2080 г.) Джордж Фридман си представя конфликт между САЩ и Мексико. Към 2080 г. тази страна ще стане мощна икономика с голяма диаспора в САЩ. Тя може да се превърне в заплаха за националните интереси на Америка. Което ще доведе със себе си конфронтация между двете страни. Джордж Фридман смята, че неговият подход се основава на здравия разум: „При прогнозирането е много важно да се отделят очевидните неща. Нашият свят работи, опирайки се не на тайни, а на добре познати неща. Да разберем тези неща на нас ни пречи само инертността. Много е трудно да се повярва, че съществуващите днес значими институции някога няма да ги има, или че светът го очакват радикални промени. Каквото и да се говори, но радикални промени се случват на всеки 20 години.“ Казано по друг начин необходимо е внимателно да се следи каква може да бъде следващата промяна. Той припомня, че през 1900 г. европейските държави доминираха в света, а през 1920 г., след Първата световна война, бяха в руини. „Всички смятаха, че с Германия е свършено, но 20 г. по-късно тя окупира Франция и стана първата континентална държава“, смята той. „След падането на Берлинската стена геополитиката свърши, не би трябвало да има войни“. Но се случи 11 септември. „Какво ни се струва очевидно след 20 г.?“, продължава той. „В книгата си пиша за неизбежността от подем на национализма в Европа. Тогава бяхме в 2009 г. и подобно нещо изглеждаше просто немислимо, доколкото Европейският съюз се основава на омаловажаване на границите, на идеята за противодействие на национализма. Днес не виждам нищо, което да би могло да спре упадъка на Евросъюза“.  Що се отнася до краткосрочните прогнози (до 2020 г.), Джордж Фридман е недоволен само от това, че е пресметнал, че упадъкът на Русия и Китай ще започне по-късно. Стоящият пред Китай проблем е в пренасянето на богатствата от крайбрежните региони във вътрешността на страната. А това е непосилна задача. Някога демонстриращата небивало високи показатели на растеж китайска икономика се забавя до обичайното ниво, както в миналото японската. В страната има един милиард бедни. Според политолога на Китай му пречи неговата география: той напомня остров, който е ограден не от вода, а от диви племена. Те го изолират от останалия свят и ограничават хегемонията му в Югоизточна Азия. Русия пък живее основно за сметка на износа на въглеводородни горива. След като цените им паднаха и продължават да падат, руската държава я очаква само спад. Така или иначе, но Фридман си признава за сериозна грешка: той не успя да предвиди изостряне на близкоизточните конфликти. В същото време той все още не вижда особено сериозна заплаха от страна на исляма, както за Запада, така и за арабските страни: „Проблемът с исляма е в това, че той е разделен на религиозни и етнически групи. Целта на „Ислямска държава“ (ИД) е в това да бъде възстановен халифатът. За това е необходимо придобиването на единство на територията от Мароко до Филипините, което няма да се случи през този век.“  Турция представлява друг показателен случай. През последните сто години се стигна до аномалии в страната, като се имат предвид бившите Византийска и Отоманска империи. “По силата на логиката тази силна страна трябва да утвърди своята хегемония в нестабилен регион”, който ще престане да бъде такъв при доминиращата позиция на Турция. Правейки анализ на XXI век, политологът отбелязва, колко лесно е било да допусне, че обединилите се през 30-те години Германия и Италия, а също и тръгналата по пътя на индустриализацията Япония, ще поискат да променят международната система. Същото се отнася и до доминиращото положение на САЩ и СССР през втората половина на века.", "date": "2017.08.23", "title": " Третата световна война започва през 2050 година\t\t\t"}
{"url": "https://trud.bg/%d0%b5%d0%b2%d1%82%d0%b8%d0%bd-%d0%b1%d0%bb%d1%8a%d1%84-%d0%b8%d0%bb%d0%b8-%d0%b6%d1%8a%d0%bb%d1%82-%d0%ba%d0%b0%d1%80%d1%82%d0%be%d0%bd/", "text": "Изглежда, и сърбите вече не са това, което бяха някога. Да се чуди човек как една държава с традиционно силна дипломация, спечелила толкова битки на зелената маса, след като ги е загубила военно на терена, си позволи да предприеме такъв провинциален ход и да изтегли целият си дипломатически състав и персонал от посолството си в Скопие. Посолството било обект на активна разузнавателна дейност от страна на македонските тайни служби, разбира се, с неизменната помощ на чужда държава, което в политическата лексика на Белград означава без съмнение САЩ, и затова Сърбия реши да си изтегли хората и да остави охраната на красивата нова сграда на хълма Водно на местните полицейски органи. А ако се погледнат заглавията на белградските печатни издания от вчера, вторник, освен впечатлението за копи-пейст, остава и убеждението, че нещо в мотивите за този непремерен дипломатически акт скърца, ама скърца сериозно. Македонските тайни служби подслушвали активно посолството на Сърбия, чрез него обект на внимание били и високопоставени чиновници в Белград, та дори и самият президент Александър Вучич. Сериозна работа, сериозна техника. Ама и тука има голяма доза коварство. След като със същата техника са били правени прословутите записи на хиляди македонски граждани, в това число и на политическия връх в Скопие, записи, които станаха истинско политическо оръжие в ръцете на лидера на социалдемократите Зоран Заев и основа за съдебно преследване на хората от обкръжението на бившия премиер Никола Груевски, щом като тази техника е била толкова ефикасна за вътрешни нужди, защо тя да не е била използвана и по друго предназначение, да речем. Като се замислиш, има логика, и тук сръбската школовка си личи. Извън иронията, която си позволи журналистът Бранко Геровски в своя ежедневник „Слободен печат”, поставяйки челно заглавие на първа страница „Е, хайде пък и ние веднъж да сме ги шпионирали“, нещата изглеждат достатъчно преднамерени. Хора от бранша казват, че когато възникне подобна ситуация в отношенията между две държави, и двете страни гледат да уредят нещата кротко и тихо и без да бият тъпана на площада. Както впрочем се реши въпросът с участието на човека от посолството на Сърбия в Скопие и щатен агент на сръбските тайни служби Горан Живалевич, който бе уличен в пряко участие в събитията на 27 април вечерта в македонския парламент, известни като „нощта на кървавите глави”. Хванаха го по бели гащи, както се казва, и неговите шефове бързо-бързо и дискретно го изтеглиха от Скопие, гледайки да потулят скандала, пък и опасявайки се той да не окаже влияние върху македонско-сръбските отношения. Или ако се върнем в годините по-назад, мълчаливото съгласие, с което Скопие преглътна назначаването на първия посланик на Белград в независима и суверенна Македония. Става дума за генерал  Зоран Яначкович, щатен високопоставен функционер от тайните сръбски служби и близък сътрудник на Слободан Милошевич. Оттогава край Вардар се смениха доста сръбски дипломати начело на посолството, но градската легенда в Скопие твърди, че мрежата, която, вече покойният, Яначкович е активизирал и дооплел на македонски терен, продължава да действа активно и ефективно. В случая обаче пред тихата дипломация Белград предпочете демонстративно да опразни посолството си, със случая координирано да се занимават и премиерката Ана Бърнабич, и доказаният политически и дипломатически интригант, вицепремиер и министър на външните работи Ивица Дачич, и накрая, разбира се, понеже в Сърбия нищо не става без негово участие, президентът Александър Вучич. Ама така се занимават, че хем с едната ръка сипят обвинения за „активното мероприятие” на македонските власти, хем от друга с широката баданарка гледат да замажат положението. Сърбите уверяват, че изтеглянето на персонала било в името на съхраняването на сръбско-македонското приятелство. И че в най-скоро време служителите ще се върнат в Скопие, а след някои по-задълбочени консултации, и посланичката ще заеме обратно своето място. Хубаво,  решили сте да натриете носа на тези от Скопие, да извадите жълт картон на новия премиер Зоран Заев, за да внимава в картинката какви ще ги върши и приказва оттук нататък, направете го, ама го направете не толкова несръчно. И хич не беше случайно, че някогашният външен министър на Сърбия Вук Йеремич, ротационен председател на Общото събрание на ООН и сръбски кандидат за генерален секретар на ООН, после и претендент за президентския пост на изборите през миналата година, иронично да заключи в социалните мрежи, че ходът на Белград е дипломатически дилетантизъм и шарлатанство, характерно за банановите държави. Колкото и да сме резервирани към остротата и злъчта в думите на Йеремич, вероятно предизвикани от застоя в дипломатическата и политическата му кариера, все пак в тях има достатъчна доза истина. Въпреки шумната реакция на медиите в Белград, някои от които обвиниха премиера Зоран Заев, че иска да обяви война на Сърбия, сигурен съм, че нещата между Скопие и Белград полека-лека ще се нормализират. Посланието е изпратено, демонстрацията е направена, действията на сръбските тайни служби в Македония и тяхната мрежа няма да спрат, а дали „активното мероприятие“ на македонските органи за сигурност срещу „сръбските институции в Македония“, както ги определи президентът Вучич, ще продължи, не никак сигурно.  Но за не изглеждаме като едни наивници, ако спрем до тук, задължително трябва да кажем, че този шпионски водевил си има своето политическо предназначение. Няма как да е другояче, защо тогава ще се предизвиква и раздува. И за видим каква политика се крие зад него, ще използвам традиционния си критерий, който – поне през последните двадесетина гони не ме е излъгал: когато искаш да оцениш някакво действие на Белград, виж какъв е албанският контекст зад него. О, тука той, албанският контекст, се вижда с просто око, колкото някои в Скопие да не искат да го видят. И той се казва –  членство на Косово в ЮНЕСКО. Преди две години, когато на Прищина не стигнаха само три гласа, за да стане член на авторитетната организация на ООН за образование и култура, в Сърбия се разсърдиха сериозно на Македония, че не е гласува против това предложение. Сега самият президент Вучич чрез един от близките до него вестници съобщи, че при един нов вот тази есен в Общото събрание, Македония се канела да гласува в подкрепа на кандидатурата на Прищина, нещо повече, че даже тези от Скопие щели да предложат подобна точка да бъде записана в дневния ред. Значи, Македония играе активно в подкрепа на политика, която в Белград решително не одобряват. Малко масло в огъня наля и Зоран Заев, който през април съобщи, че ако има подобно гласуване, неговата страна ще се въздържи, което пък означава, че няма да е категорично против. Слава Богу, онзи ден в правителствено съобщение Заев се коригира и заяви, че Македония ще заеме позиция такава, каквато е на повечето държави от ЕС. Тогава дойде и подхвърлянето на вече споменатия Ивица Дачич, който заяви  (вярно, в Атина, където домакините очакваха да чуят тъкмо това!), че Белград съжалява, че навремето са призналия Македония с нейното конституционно име, и че ако Скопие все пак подкрепи Косово, той щял да предложи на президента Вучич да преразгледат това решение. Нали ви казвам, изпечен интригант, но той не може да бъде друг след като е преминал през школата на Милошевич, или по-скоро на съпругата му Мира Маркович, ако си ги спомняте, разбира се.  Казвам това, защото Дачич много добре знае каква е демографската картина в Македония, какво е съотношението на политическите сили в парламента, колко крехко е парламентарното мнозинство с подкрепата на партиите на албанците, колко министри-албанци има в кабинета на Заев. И колко зависима е политиката на този, а и на предишните кабинети, от претенциите на лидерите на партиите на албанците. Косово и Македония са като скачени съдове и всеки политик в Скопие се съобразява с това. От Прищина се опитаха да успокоят топката, като казаха, че при тяхната липса на парламент, при тази парламентарна криза, чийто край не се вижда, е много трудно да бъдат приети два задължителни закона – тези за религиозните свободи и за духовното наследство, без които кандидатурата на Косово за ЮНЕСКО няма как да мине. Но водени от приказката на Настрадин Ходжа, че магарето трябва да се бие преди да тръгне, в Белград разиграха евтиния блъф с шпионския скандал, което си е изнудване в класическа форма.", "date": "2017.08.23", "title": " Евтин блъф или жълт картон\t\t\t"}
{"url": "https://trud.bg/%d0%bf%d0%be%d0%b4%d0%b0%d0%b4%d0%b5%d0%bd%d0%b8-%d1%81%d0%b0-245-%d0%b7%d0%b0%d1%8f%d0%b2%d0%bb%d0%b5%d0%bd%d0%b8%d1%8f-%d0%b7%d0%b0-%d1%81%d0%be%d1%86%d0%b8%d0%b0%d0%bb%d0%bd%d0%b0-%d0%bf%d0%be/", "text": "  245 заявления за еднократна помощ за първокласници са подадени до момента в дирекция „Социално подпомагане“ във Велико Търново. Срокът за депозиране на заявленията изтича на 15 октомври, а приемът на молби започна още в края на юли. Държавата тази година отпуска по 250 лева за закупуване на учебни пособия, дрехи и др. за първолаците. Право на помощ за малчуганите, които ще прекрачат за пръв път прага на училището, имат семейства с по-ниски доходи или по-точно със средномесечен доход на член от домакинството в размер на 400 лева. Кандидатите следва да представят бележка за доходите си една година назад, както и удостоверение, че детето им е записано в първи клас в държавно или общинско училище. Документи, удостоверяващи доходите, не се изискват от семейства на деца с увреждания, за сираци, както и от приемни родители. За миналата година на територията на Община Велико Търново са отпуснати 436 еднократни помощи за първокласниците. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.23", "title": " Подадени са 245 заявления за социална помощ за първокласници в Търново"}
{"url": "https://trud.bg/%d0%b2%d1%80%d0%b5%d0%bc%d0%b5%d1%82%d0%be-%d0%b4%d0%bd%d0%b5%d1%81-%d1%89%d0%b5-%d0%b5-%d1%81%d0%bb%d1%8a%d0%bd%d1%87%d0%b5%d0%b2%d0%be-2/", "text": "Времето ще е предимно слънчево. На места, главно в планините на север, ще има увеличения на облачността, но без валежи, показва справка в сайта на НИМХ при БАН. Дневните температури ще се повишат, максималните ще бъдат между 24° и 29°, за София – около 24°. Над планините ще преобладава слънчево време. Ще духа умерен до силен вятър. Максималната температура на височина 1200 метра ще бъде около 17°, на 2000 метра – около 9°. По Черноморието ще има променлива облачност, в южните райони до предимно слънчево. Максималните температури ще са 25-27°. Температурата на морската вода е 24°-25°. Вълнението на морето ще е 1-2 бала. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.23", "title": " Времето днес ще е слънчево"}
{"url": "https://trud.bg/%d0%ba%d1%8a%d1%81%d0%be-%d1%81%d1%8a%d0%b5%d0%b4%d0%b8%d0%bd%d0%b5%d0%bd%d0%b8%d0%b5-%d0%bf%d0%be%d0%b4%d0%bf%d0%b0%d0%bb%d0%b8-%d0%ba%d1%8a%d1%89%d0%b0-%d0%b2-%d0%b3%d0%be%d1%80%d0%bd%d0%be%d0%be/", "text": "Късо съединение е подпалило къща в горнооряховското село Янтра. Това съобщиха от Регионалната пожарна служба във Велико Търново. Сигнал за инцидента на ул. „Пролет” в селото е подаден в 22,05 часа във вторник в оперативния център в старата столица, като на място са се отзовали четирима огнеборци. Те успели да спасят сградата от изпепеляване, а пламъците са унищожили мебели, домакинско имущество и са опушили стени и тавана на постройката. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.23", "title": " Късо съединение подпали къща в горнооряховско село"}
