{"url": "https://trud.bg/%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d0%b2%d1%8a%d0%b2-%d0%b2%d0%b2%d1%81-%d1%82%d0%b5%d1%87%d0%b5-%d0%b0%d0%ba%d1%82%d0%b8%d0%b2%d0%b5%d0%bd-%d0%bf%d1%80%d0%be%d1%86/", "text": "Българската армия трябва да се модернизира с ново въоръжение, което да отговаря на всички изисквания. В същото време – наличните бойни платформи, които могат да бъдат използвани, трябва да бъдат поддържани и модернизирани. Това каза министърът на отбраната Красимир Каракачанов днес на тържествената церемония по въвеждането в експлоатация на новия учебен тренажор – симулатор за самолети „Пилатус“ РС – 9М във Военновъздушната учебна база „Георги Бенковски“ в Долна Митрополия, съобщават от МО. „Моето дълбоко убеждение е, че след 30 години липса на внимание към Въоръжените сили на Република България обществото и най-вече политиците са длъжници на Българската армия. Длъжници са на всички тези мъже и жени в униформа, които са избрали много тежката но достойна професия – защитници на Родината“, посочи министърът на отбраната. „Във Военновъздушните сили (ВВС) тече много активен процес на поддръжка и модернизация на наличната техника. Сключен бе и договор за закупуване на осем изтребителя. На фона на всичко това беше нормално и закономерно да се възстанови Военновъздушното училище „Георги Бенковски“, заяви министър Каракачанов и допълни: „Нашата амбиция е със средствата, с които разполагаме, да се свърши максимум работа, за да може хората, които служат в Българската армия да имат самочувствието, че служат на все по-модерна и сигурна техника. И също така – обществото да проумее, че без Българската армия и нейната надеждна защита няма съществуване и на българската държава“. „Убеден съм, че тонът, който зададохме, и летвата, която вдигаме с ваша помощ, няма как да бъдат пренебрегнати от следващите правителства. Всичко, което се прави, е необходимо и армията не може повече да бъде слагана на втори план за сметка на други приоритети“. С тези думи министърът на отбраната Красимир Каракачанов се обърна към присъстващите във ВВУБ „Георги Бенковски“ и ги поздрави с предстоящия празник на българските ВВС и 107-ата годишнина от тяхното създаване. „Всички наши усилия са насочени към покриване на съвременните изисквания, реалности и предизвикателства“, това каза генерал-майор Цанко Стойков, командир на ВВС, в словото си на тържествената церемония. За доброто сътрудничество в интерес на българската авиация през последните години Нил Сморхит, директор на отдела за военна, гражданска и правителствена авиация в компанията – производител „Пилатус Еъркрафт“,  беше награден с почетен плакет на Министерството на отбраната. На церемонията по въвеждане в експлоатация на новия тренажор днес присъстваха още заместник-началникът на отбраната вицеадмирал Емил Ефтимов, представители на местната власт в Плевен и региона, курсанти и преподаватели от Факултет „Авиационен“ на Националния военен университет „Васил Левски“ в град Велико Търново и др. Пред журналисти министърът на отбраната Красимир Каракачанов посочи, че подобна техника като новия учебен тренажор позволява по модерен начин да се постигат оптимални резултати в обучението на бъдещите авиационни специалисти. Чрез него се отработват различни ситуации, полезни за обучението на бъдещите пилоти. В момента на тренажора се обучават инструкторите, преди да влезе в учебната програма на курсантите. Със системата ще се трупат опит и умения и в известна степен ще се компенсира липсата на реален нальот. С договора за осемте нови изтребителя се предвижда и система от 3 тренажора за обучение на новите пилоти на изтребителите Ф-16, посочи още министърът на отбраната Красимир Каракачанов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.14", "title": " Каракачанов: Във ВВС тече активен процес на поддръжка и модернизация на наличната техника"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d1%82%d1%83%d1%80%d1%86%d0%b8%d1%8f-%d0%bd%d1%8f%d0%bc%d0%b0-%d0%b4%d0%b0-%d1%81%d0%bf%d1%80%d0%b5-%d0%b4%d0%b0-%d0%b8%d0%b7%d0%ba%d0%be%d1%80%d0%b5%d0%bd/", "text": "Турският президент Реджеп Тайип Ердоган заяви в понеделник, че страната му ще продължи военната си операция срещу кюрдите и Ислямска държава (ИДИЛ) в Северна Сирия, въпреки получаваните критики от партньорите в НАТО. „Турция няма да спре да изкоренява терористичните организации в Сирия“, посочи Ердоган пред репортери по време на визита в Баку. Той добави, че Турция възнамерява да проведе „напълно“ военната операция до „самия ѝ победен край“ и „да завърши това, което сме започнали“. „Ние сме решени да продължим операцията докрай, без да обръщаме внимание на заплахите. Битката ни ще продължи, докато не бъде постигната окончателна победа“, подчерта той. Ердоган също така нападна Европейския съюз и Арабската лига заради критиките им към турската военна операция и поиска международни средства за плановете на Анкара за „безопасна зона“ в североизточна Сирия. Той се присъедини към президента на Съединените щати Доналд Тръмп в обвинението към кюрдските сили за освобождаване на затворници от ИДИЛ, информира БНР. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.14", "title": " Ердоган: Турция няма да спре да изкоренява терористичните организации в Сирия"}
{"url": "https://trud.bg/%d1%82%d1%80%d0%b8%d0%bc%d0%b0-%d0%b1%d1%80%d0%b0%d1%82%d1%8f-%d1%81%d0%b0-%d1%81%d1%80%d0%b5%d0%b4-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb%d0%b8%d1%82%d0%b5-%d0%bf%d1%80%d0%b8-%d0%ba/", "text": "Трима братя пътували в   Това са Атанас, Върбан и Здравко, които са сред пострадалите при тежкия инцидент. Загиналият се казва Мариян, а петият леко пострадал е на 30 години от село Черково. Нямам информация за прасето, не знам какво е станало с него. Дори не знам къде се намира мястото, каза ветеринарят Симеон Георгиев, от Карнобатската лечебница. В нашия район няма огнища на чума, каза още Георгиев. Никой обаче не потвърди, че от прасето са взети проби за изследване. Според ловци, чумавите прасета са тромави и почти не се движат, а това е излязло с много голяма скорост от гората. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.14", "title": " Трима братя са сред пострадалите при катастрофата с диво прасе в Бургаско"}
{"url": "https://trud.bg/%d0%bf%d1%80%d0%be%d0%b3%d0%bd%d0%be%d0%b7%d0%b8%d1%80%d0%b0%d1%82-%d0%bf%d0%be-%d0%b2%d0%b8%d1%81%d0%be%d0%ba-%d0%b8%d0%ba%d0%be%d0%bd%d0%be%d0%bc%d0%b8%d1%87%d0%b5%d1%81%d0%ba%d0%b8-%d1%80%d1%8a/", "text": "Безработицата е рекордно ниска Световната банка повиши прогнозата си за икономически ръст на България на 3,2% през тази и 3% пред следващата година. В предишната прогноза от юни очакванията бяха за ръст на БВП с 3% през настоящата година и с 2,8% през следващата. Подобряването на прогнозите за България става на фона на отрицателни сигнали за икономиката в еврозоната и по-специално за Германия и Италия, които са основни търговски партньори на страната ни. Заради проблемите в еврозоната обаче ръстът на БВП през втората половина на 2019 г. се очаква да е по-слаб от първото тримесечие, когато икономиката на страната се разшири с 3,5%, или с повече от първоначалните очаквания. Крайното потребление ще действа като двигател за растежа на икономиката в България през втората половина на настоящата година, посочват от Световната банка (СБ). Потреблението ще бъде подкрепено от повишаването на заетостта, заплатите и пенсиите. Заетостта в страната достигна 16-годишен връх и е 54,7%, докато безработицата падна до исторически най-ниското ниво от 4,2% през второто тримесечие на 2019 г. Силното търсене на работна ръка доведе до бърз ръст на заплатите от 11-13% на годишна база за периода януари-юни 2019 г. За това допринесоха увеличението на минималната заплата и на възнагражденията на учителите, посочват от Световната банка. Всичко това показва, че вдигането на заплатите в страната има най-голямо значение за ръста на икономиката. Високата инфлация през първата половина на годината обаче е подействала отрицателно на потреблението в страната. Ръстът на инвестициите вероятно ще се ускори през втората половина на годината с наближаването на местните избори през октомври, посочват от СБ. В бъдеще инвестициите ще продължат да зависят до голяма степен от фондовете на ЕС. Негативен афект обаче ще имат забавянето на износа и по-слабия летен туристически сезон, става ясно от доклада на Световната банка. Въпреки добрите данни за икономиката на страната, преките чужди инвестиции остават далеч под нивата отпреди 2008 г., като възлизат на 3,2% от БВП през 2018 г., посочват от Световната банка. Намаляването на безработицата, включително сред необразованите, и високият ръст на заплатите и в секторите с ниска производителност на труда допринасят за намаляване на бедността, пише в доклада. Неравенството в доходите между най-бедните и най-богатите в България обаче се увеличава и е най-високото в ЕС, посочват от Световната банка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.14", "title": " Прогнозират по-висок икономически ръст\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8-%d0%b2-%d0%b0%d0%bd%d0%b3%d0%bb%d0%b8%d1%8f-%d0%ba%d1%83%d0%bf%d1%83%d0%b2%d0%b0%d1%82-%d0%b6%d0%b8%d0%bb%d0%b8%d1%89%d0%b0-%d1%83-%d0%bd%d0%b0%d1%81-%d0%b7/", "text": "10% от сделките в столицата са с чужденци Южните райони са предпочитани Българи в Англия започват все по-често да купуват апартаменти у нас. Тази тенденция в последните месеци наблюдават брокери в столицата. Причината е, че те се чувстват застрашени за оставането си в Англия след Брекзит и се застраховат. Някои от тях действат много смело и дори не виждат апартамента лично, а го купуват чрез посредник, огледал имота. “Те купуват дори по два-три апартамента наведнъж, търсят предимно в южните райони на София, което говори за заинтересованост и, че следят тенденциите на пазара”, коментира Десислава Петрова, член на Националната асоциация на строителните предприемачи. По думите й общо сделките с жилища в София от началото на годината с чужденци формират 10% от всички продажби, като 70% от тях са с нашенците в Англия. Купувачите в София търся най-много двустайни апартаменти, което не е изненада – 70% от сделките са с такива жилища. Интересното е, обаче, че половината се купуват с цел инвестиция и клиентите участват с лични средства. Нарастват и клиентите, които живеят в по-малки градове, но купуват жилища в София с чисто инвестиционна цел. Останалите 30% от сделките са с тристайни апартаменти, като при този тип купувачи най-често участва банка. При тях е характерно, че покупката обикновено е за лично ползване на имота. “Засиленият интерес към нови жилища се обуславя от подобряването на покупателната способност на хората. При 5% ръст на цените на имотите на годишна база, увеличението на средната работна заплата за София спрямо второто тримесечие на 2018 г. е почти 14%. Купувачите отдават все по-голямо внимание на сервизните помещения, особено тези с лесен достъп в самото жилище. Близо 80% от клиентите имат изискване за място за съхранение на вещи, както и мокро помещение, когато търсят нов дом. Тази потребност е пряко свързана с подсигуряването на битово удобство, особено при семействата с деца”, допълва Десислава Петрова. “Свръхпредлагане на имотния пазар в столицата все още няма”, констатира Петрова. По думите й клиентите се интересуват все повече и от общите части на сградата. Задават въпроси за входното фоайе и асансьорите. Освен това при покупки на етап “в строеж” често имат желание да разгледат някоя от вече построените сгради на инвеститора, за да са наясно какво биха могли да очакват за своя бъдещ нов дом. Голям дял от хората, търсещи да закупят имот, се насочват към ново строителство, заради което почти 100% от проектите се продават преди да получат разрешение за ползване. Купувачите търсят основно жилища в южните райони на София. Има дори примери за обекти, които чакат строително разрешително през 2020 г., а вече има между 20% и 30% предварителни резервации от купувачи на апартаментите, още преди да са видели идейния проект. Според Десислава Петрова най-търсените квартали в столицата са Хладилника, Изток, Кръстова вада и Манастирски ливади.   Апартаментите са три пъти по-достъпни спрямо 2008 г. Сделките в София се увеличават Жилищата в София са близо три пъти по-достъпни спрямо 2008 г., става ясно от данните за цените на имотите и размера на заплатите. През първата половина на годината за покупката на един квадратен метър жилищна площ в София са били необходими 1,23 средни заплати за столицата. Докато през 2008 г. са били необходими 3,43 заплати. Причината за това е, че доходите на хората се увеличават значително по-бързо от цените на апартаментите. Това, заедно с падащите лихви по кредитите, правят покупката на жилище все по-лесна. Най-търсеният имот остава двустайният апартамент като причината за това е по-голямата му достъпност, коментират брокери. Като цяло за страната 42% от сделките са именно с двустайни жилища. Основната причина за сделките с имоти остава покупката на първо жилище, докато придобиванията с инвестиционна цел имат по-малък дял. В София броят на продажбите на жилища бележи ръст от 4,4% през второто тримесечие на годината спрямо същия период на миналата. Вписаните сделки са над 7600, а 2600 жилищни проекта са в етап на изграждане, коментират експерти.   Домовете за възрастни привличат инвеститори Инвестициите в жилища за възрастни хора в Европа достигат рекордно високо равнище през тази година, показват данни на консултантска компания на пазара на имоти. За първите девет месеца на годината обемът на инвестициите в тази ниша от пазара възлиза на 700 млн. евро, посочва компанията в свой доклад. Сумата, обаче, се формира основно от две големи трансакции в сектора във Великобритания. Нарастващият брой възрастни хора, които живеят по-дълго и разполагат с по-висока покупателна способност, предполага, че секторът на имотите за възрастни в Европа се подкрепя от стабилни основи и ще се разширява през следващото десетилетие, прогнозират от компанията. За да установи къде в Европа пазарът на жилища за възрастни има по-голям потенциал за растеж, компанията формира индекс на възможностите за жилищно настаняване. Крайните резултати показват, че Германия, Франция, Великобритания, Италия и Полша са начело на индекса. Нарастващото търсене на жилища за възрастни хора тласка основните пазарни участници към нови инвестиционни стратегии. В този сектор се включват все повече инвеститори. Пенсионните фондове и публичните компании за инвестиции в имоти бяха пионери на този пазар. Постепенно сегментът привлече и застрахователни компании, акционерни фондове, инвестиционни мениджъри и строителни компании, както и публични фондове, които оперират в сектора на здравеопазването. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.14", "title": " Българи в Англия купуват жилища у нас заради Брекзит\t"}
{"url": "https://trud.bg/%d0%b8%d1%81%d0%ba%d0%b0%d1%82-%d1%82%d0%b0%d0%ba%d1%81%d0%b0-%d0%b2%d0%be%d0%b4%d0%be%d0%bc%d0%b5%d1%80/", "text": "Твърда такса “водомер” да бъде включена в крайната цена на водата. Това ще обсъдят отново представители на държавата в лицето на министерствата на регионалното развитие и на финансите и Комисията по енергийно и водно регулиране на среща с Българската асоциация по водите (БАВ). Обсъждането е по настояване на вицепремиера Томислав Дончев. В момента сметките за вода във вилите и необитаемите селски къщи са малки, но ако бъде въведена такса “водомер” ще нараснат значително. От БАВ настояват общините да не могат да съгласуват предложената от водните дружества цена на водата в бизнес плановете им, а да имат думата единствено по целесъобразността на заложените инвестиционни предложения. Причината за това искане е, че общините често блокират вдигането на цената на водата, която искат ВиК-дружествата.", "date": "2019.10.14", "title": " Искат такса „водомер”\t"}
{"url": "https://trud.bg/%d0%bf%d1%80%d0%b8%d0%b2%d0%bb%d1%8f%d0%ba%d0%be%d1%85%d0%b0-%d0%ba%d0%b0%d1%82%d0%be-%d0%be%d0%b1%d0%b2%d0%b8%d0%bd%d1%8f%d0%b5%d0%bc%d0%b0-%d0%b6%d0%b5%d0%bd%d0%b0%d1%82%d0%b0-%d0%b7%d0%b0%d0%b4/", "text": "Днес, 14.10.2019 г., Окръжна прокуратура – София привлече в качеството на обвиняем Д.И. за извършено от нея престъпление по чл. 115 от Наказателния кодекс, съобщават от държавното обвинение. Около 20:40 ч. на 13.10.2019 г., в гр.Костенец, област Софийска, пред къща на ул. „Шипка“ № 14, обвиняемата И. умишлено умъртвила Т.Д. Жената е задържана за срок до 72 часа с постановление на прокурор. Предстои внасяне на искане в Софийски окръжен съд за вземане на постоянна мярка за неотклонение „Задържане под стража“ спрямо И. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.14", "title": " Привлякоха като обвиняема жената, задържана за убийството в Костенец"}
{"url": "https://trud.bg/%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb%d1%8f%d1%82-%d0%bd%d0%b0-%d0%b2%d0%ba%d1%81-%d0%bf%d0%bb%d0%b0%d1%88%d0%b8-%d0%ba%d0%be%d0%bb%d0%b5%d0%b3%d0%b8%d1%82%d0%b5-%d1%81/", "text": "Председателят на Върховния касационен съд (ВКС) Лозан Панов излезе от тогата на върховен съдия и пусна публично обръщение, изразяващо личната му политическа позиция по случая с предсрочното освобождаване на осъдения за убийство на 20 години затвор Джок Полфрийман. Нещо повече – председателят на най-висшата съдебна инстанция въвлече пресслужбата на институцията в своя сценарий, за да заеме страна по висящото делото, което бе образувано по искане на главния прокурор Сотир Цацаров и по силата на случайното разпределение на делата се падна на върховните магистрати Жанина Начева, Бисер Троянов и Надежда Трифонова, коментира  . Подобно позиция на ръководител на който и да е орган на съдебната власт, още повече на ВКС, е безпрецедентна, тъй като съдържанието й грубо потъпква Етичния кодекс на българските магистрати. В него изрично е записано, че всеки магистрат е длъжен да е независим при взимането на решения, да не се „влияе от мнението на своите колеги, но и не предприема действия, с които би накърнил тяхната независимост“. В скандалното обръщение на Лозан Панов обаче се съдържат заплахи с образуване на дисциплинарни производства от страна на Висшия съдебен съвет (ВСС) към съдебния състав, който трябва да реши делото, както и директен натиск върху колегите му „максимално да съкратят срока си за произнасяне по този елементарен, от правна гледна точка, казус, за да се сложи край на това беззаконие и произвол – тежък удар върху имиджа на страната ни“. И не само – председателят на ВКС директно казва на тричленния състав от върховни съдии точно как да решат делото. „Призовавам Ви, уважаеми съдии, да поемете Вашата отговорност, защото срамът от грубото потъпкване на българските закони няма да е само Ваш, а на цялата институция. Бъдете силни и пазете достойнството на тогата и в онези моменти, в които липсата на опора в мрежата от обвързаности на бившата Държавна сигурност ще Ви карат да се чувствате като дърво без корени! Зная, че за истински независимите сред Вас, които следват закона и са безпристрастни, „подкрепата“ на Висшия съдебен съвет ще се изразява в дисциплинарни производства. И въпреки това не предавайте съвестта си!“, продължава политическата си реч председателят на ВКС. В обръщението си Лозан Панов дори влиза в ролята на адвокат на Джок Полфрийман и се обръща към вътрешния министър Младен Маринов с повече от настоятелен тон да предприеме мерки, за да осигури напускането на австралиеца на страната. „Призовавам вътрешният министър незабавно да изпълни определението на Софийския апелативен съд, тъй като грубо нарушава правото на австралийски гражданин свободно да се придвижва“, пише още в обръщението си Панов.   1.З. При вземането на решения магистратът е независим и не се влияе от мнението на своите колеги, но и не предприема действия, с които би накърнил тяхната независимост; 4.4. Колегиалните отношения между магистратите и служителите в съдебната система, независимо от мястото на служебната йерархия, трябва да се основават на взаимно уважение и толерантност чрез въздържане от всякакво поведение, което вреди на репутацията на органите на съдебната власт; 7.4.Магистратът няма право да изразява публично предварително становище по конкретни преписки и дела; 9.2. Магистратът не участва по какъвто и да е начин в партийно- политическа дейност и не се намесва в политически или бизнес среди на влияние; АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.14", "title": " Председателят на ВКС плаши колегите си с дисциплинарки, ако не решат правилно делото Полфрийман\t"}
{"url": "https://trud.bg/%d0%bd%d0%b5%d1%89%d0%b0%d1%82%d0%b0-%d1%81%d0%bf%d0%be%d1%80%d0%b5%d0%b4-%d1%87%d0%b8%d0%bd%d0%be%d0%b2%d0%bd%d0%b8%d1%86%d0%b8%d1%82%d0%b5-%d0%be%d1%82-%d0%b5%d0%ba-%d0%b8-%d0%bf%d0%be-%d1%81%d1%8a/", "text": "Право на отговор от Европейската комисия: В публикации във вестник ,,Труд“ от 20 септември 2019 г . със заглавие   и от 4 октомври 2019 г. със заглавие   се поставят под съмнение професионалната етика и независимостта на служители на Комисията, като се отправят твърдения за възможно изтичане на информация от страна на г-жа Силвия Бърова до представители на неправителствени организации във връзка с лот 3.2 на проекта за автомагистрала ,,Струма“. Тези твърдения са неоснователни и Комисията ги отхвърля категорично. Г-жа Бърова не е участвала в процедурата за официална оценка за лот 3.2 на АМ ,,Струма“ и в никакъв случай не би могла да повлияе на решенията на Комисията по този въпрос. Наред с това г-жа Бърова никога не е отговаряла за вземането на каквито и да е решения относно разпределянето на средства по програма LIFE на ЕС. В общ план трябва да се има предвид, че всички служители на Комисията изпълняват своите задължения и съобразяват своето професионално поведение единствено в съответствие с интересите на ЕС. Те не търсят и не приемат инструкции от никое правителство, държавен орган, организация или физическо лице извън своята собствена институция. Те изпълняват задълженията си обективно и безпристрастно, спазвайки своя дълг за лоялност към Съюза. В контактите си с обществеността всички служители на Европейската комисия се ръководят от принципите за откритост и прозрачност, както и за вежливост, отзивчивост и ефективност. С настоящото Европейската комисия отправя молба към вестник ,,Труд“ да публикува официално опровержение възможно най-бързо, както в печатното си издание, така и на своята интернет страница. Коментар на главния редактор: Уважаеми госпожи и господа от Европейската комисия и нейното Представителство в България, благодаря ви, че четете вестник „Труд“ – както пише най-отгоре на първата му страница – „Там всичко е казано“. Получихме вашия отговор и той бе разгледан от Редакционния съвет на вестника. Беше решено да се публикува с условие да бъде придружен с мой коментар. Правото на отговор е на страниците на вестника и в сайта Trud.bg, защото уважаваме вашия труд и лоялността ви към България и Европейския съюз. Не съм изненадан, че писмото не опровергава информацията и фактите в посочените материали. Те са практически неопровержими. Oпитите ви да ги заобиколите в писмото си със сигурност ще затвърди мнението на българската общественост, че в ЕК се разпределят огромни пари за проекти в биоразнообразието към тукашни „екологични“ неправителствени организации (НПО), чиято дейност е меко казано съмнителна. Напомням ви, че средствата са от джоба на европейските данъкоплатци и те имат право да знаят истината. Вместо да подкрепите твърденията си с точни данни и документи, вие се хвърляте в сляпа и неподкрепена с никакви факти защита на колежката ви г-жа Силвия Бърова. Заявявате, че „твърденията са неоснователни и категорично ги отхвърляте“. На база на какво? Представете насрещни факти на написаното в „Труд“, а не голи твърдения. Екипът на вестника също като вас изпълнява задълженията си обективно и безпристрастно и това е причината „Труд“ да се ползва с доверието на българското общество от десетилетия. Затова използвам повода най-вежливо да ви помоля: Пишете, че служителите на ЕК спазват своя дълг за лоялност към ЕС. Това не се поставя под съмнение, но доверието на хората в България към еврофинансирането в сферата на околната среда е сериозно компрометирано. Причината е, че няколко „екологични“ организации у нас са станали нарицателно за усвояването на тези пари и безотчетното им харчене. Топката е във вашето поле, уважаеми госпожи и господа от ЕК – от Вас зависи дали ще укрепите доверието в евроинституциите, или ще оставите нещата така. А „Труд“ ще продължава да разкрива с конкретни факти всяка съмнителна практика в ЕК и в България. Защото така се прави в нашия занаят. С уважение:  Петьо Блъсков,   главен редактор на вестник „Труд“", "date": "2019.10.14", "title": " Нещата според чиновниците от ЕК и по същество\t"}
{"url": "https://trud.bg/%d0%b4%d0%b2%d0%be%d0%b9%d0%bd%d0%b0-%d0%b8%d0%b3%d1%80%d0%b0-%d0%bd%d0%b0-%d0%bf%d1%80%d0%be%d0%ba%d0%be%d0%bf%d0%b8%d0%b5%d0%b2-%d1%81-%d0%b5%d0%b2%d0%bd/", "text": "Зам.-шеф­ката на КФН влязла в конфликт на интереси Иво Прокопиев и служителите от неговата фирма „Булброкърс” водили двойна игра при продажбата на остатъчния държавен дял от енергодружеството ЕВН през 2011 г. От една страна те били наети от държавата да осъществят сделката на борсата така, че в бюджета да влязат най-много пари, а в същото време на борсата станали представители на купувача. Освен че прибрали комисионни и от двете страни, брокерите работили в полза на частния интерес за сметка на държавния като спестили над 87 млн. лв. на австрийското дружество. Това разказа пред Специализирания наказателен съд бившият шеф на КФН Стоян Мавродиев, който сега е председател на Управителния съвет и изпълнителен директор на Българската банка за развитие. Финансистът се яви и даде показания като свидетел по делото за скандалната сделка, което се води срещу двамата министри от кабинета „Борисов 1” Симеон Дянков и Трайчо Трайков, срещу Иво Прокопиев и трима шефове от неговата фирма „Булброкърс”. „Сделката с ЕВН е пример за брутална пазарна манипулация”, каза Мавродиев. Като председател на КФН той и членовете на комисията са можели да я спрат, в случай, че са получили сигнали от „Булброкърс”, че австрийската фирма, която по това време била собственик на мажоритарния дял от ЕВН-България, ще участва в наддаването за акциите. Брокерите на Прокопиев обаче до последно си траели. Те подготвили схема, по която продажбата да се обяви на 8 декември – само 13 дни преди пускането на акциите на Българска фондова борса. Това правело невъзможно планирането и отпускането на пари за инвестиции от други големи компании в Западна Европа в навечерието на празниците за Коледа. А на самата дата на търга – 21 декември 2011 г., „Булброкърс” осъществили 34 поредни сделки през една минута в полза на купувача ЕВН-Австрия, като наддавали с по-малко от 1% така, че да симулират нарастване на акциите с 16-17%, посочи Мавродиев. Двойната игра на Прокопиев и подчинените му лъснала чак 2-3 месеца по-късно, когато експерти от КФН започнали проверки в „Булброкърс”. За борсовите спекулации били съставени 3 акта за административни нарушения, въпреки че в много други държави подобни манипулирани търгове с акции се разследват като престъпления, а извършителите им влизат в затвора. Мавродиев посочи още един факт – че неговата заместничка в КФН по онова време Димана Ранкова, която отговаряла за инвестиционния надзор, е участвала в схемите на Прокопиев и служителите му. Когато „Булброкърс” организирали презентация в Лондон на предстоящата продажба на акции на ЕВН, Ранкова поискала да бъде командирована там за сметка на КФН. „Отказах на молбата є с резолюция, че това е конфликт на интереси. Откъде-накъде представител на независим надзорен орган ще се явява в презентация на фирма, която има частен интерес. Тогава Ранкова си взе платен отпуск, пътува до Лондон, участва в събитието на „Булброкърс” – нека разследващите да разкрият за чия сметка е пътувала дотам”, каза Мавродиев пред спецсъда. Той обаче подчерта, че въпреки че вицепремиерът и финансов министър в кабинета „Борисов 1” Симеон Дянков и съветниците му са настоявали сделката да стане преди Коледа, Дянков не е имал някакъв друг интерес, освен парите от продажбата да влязат по-бързо в държавния бюджет. През цялото време на изложението му Мавродиев бе прекъсван и апострофиран от адвокатите на Прокопиев и Трайков с цел показанията му да бъдат объркани, но това не се случи. На присъстващите в залата стана ясно, че цялата сделка с държавния дял в ЕВН отначало докрай е била от типа „ачик-далавера”. Делото продължава в началото на декември, когато трябва да бъдат изслушани допълнителни финансово-счетоводни експертизи.   „Булброкърс” работи в интерес на купувача „Българската фондова борса (БФБ) използва за сделката с акциите смесен закрит аукцион. Методологията е подробно описана на сайта на БФБ – забележете, с документ, датиран от 8 декември 2011 г. – датата, в която е открита процедурата за приватизация на 33% държавен дял в ЕВН. Инак в проспекта на борсовият посредник „Булброкърс”, от 27 ноември 2011 г. е написано, че тази методологията вече е одобрена от БФБ, а това е горе-долу две седмици преди датирането на документа с методологията”. Това е написал неизвестен автор под името „Плебс” в коментар за един от сайтовете на Прокопиев. Който и да е авторът обаче, той е открил още едно от многото разминавания в датите за сделката, което може да означава и нерегламентиран достъп до вътрешна информация. До момента не е известно защо подчинените на Прокопиев от „Булброкърс” избират начин за продажба на акциите при закрит аукцион и избягват открито и конкурентно наддаване на борсата. Но то става ясно, когато се знае, че борсовият посредник работи и за продавача, и за купувача, но в полза само на купувача. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.14", "title": " Двойна игра на Прокопиев с ЕВН\t"}
{"url": "https://trud.bg/%d0%b3%d0%bb%d0%b5%d0%b4%d0%b0%d0%bc%d0%b5-%d0%bc%d0%b0%d0%bb%d0%ba%d0%b0%d1%82%d0%b0-%d1%82%d1%83%d1%80%d0%bd%d0%b0-%d0%be%d1%82-%d0%bc%d0%b0%d0%b9%d0%ba%d0%b0-%d0%b2-%d0%bd%d0%be%d0%b2-%d1%81/", "text": "„Дъщеря ми“ е съвсем нов турски хитов сериал, сниман през 2018 г. и приключил излъчването си в Турция през май 2019 г. Сега той се завъртя и на българския екран чрез Diema Family. В актьорския състав личат имената на много познати и обичани турски актьори, сред които и малката Берен Гьокйълдъз, която запомнихме като Мелек/Турна от поредицата с Джансу Дере – „Майка“.  Сега чаровната малка актриса Берен Гьокйъл, която наскоро стана на 10 години, се превъплъщава в образа на сладката Йойкю – дъщеричката на главния герой Демир Гьоктюрк, пресъздаден от Буура Гюлсой (познат ни като Толга от „Незабравима“, Гюней от „Север юг“, Вурал от „Пепел от рози“ и Фатих от „Любов от втори опит“). „Дъщеря ми“ се излъчва по Диема Фемили В сериала родителите на малката Йойкю (Берен Гьокйълдъз) се развеждат, а родителските права са присъдени на баща ѝ Демир Гьоктюрк (Буура Гюлсой). Той обаче не е добър и грижовен баща – води живот на престъпник, а и влиза в затвора заради кражба. Преживяният стрес и напрежение се отразяват зле на Йойкю, която макар и на изключително крехка възраст, се разболява от Алцхаймер и постепенно започва да забравя миналото си. Момичето започва лечение, междувременно баща ѝ излиза от затвора. Вече променен, той е запленен от красотата на психоложката на дъщеря си – Джанан (Лейля Лидия Туутлу). Той се влюбва в нея и решава да се промени заради дъщеря си, осъзнал, че той носи вината за състоянието на невръстното детенце. За това накратко разказва сериалът „Дъщеря ми“, който се излъчва всяка делнична вечер  от 22:30 ч. по Диема Фемили. Екранната Йойкю вече има филмова награда  Нека напомним, че малката актриса Берен Гьокйълдъз е родена на 29 септември 2009 г. в Истанбул. Прави телевизионния си дебют през 2014 г. в сериала „Семейството на мъжа ми“. На следващата година вече се изявява и в театъра в постановката „Смешно шоу“ . Впоследствие идва голямата роля в „Майка“. За това си превъплъщение малката актриса получи авторитетната турска филмова награда „Златна пеперуда“ през 2016 г. , а после пое и роля в хитовия сериал „Нашата история“ с Хазал Кая. Макар че наскоро стана на 10 години, малката Берен вече има много фенове и последната й роля в „Дъщеря ми“ само ги увеличава. За невръстното момиче камерите са приятели, а по-опитните и утвърдени актьори – колеги. Красивата психоложка е „Мис Турция“ В образа на красивата психоложка Джанан в новия сериал „Майка“ влиза младата актриса Лейля Лидия Туутлу. Тя е родена на 29 октомври 1989 г. в Берлин. Баща й е турчин, а майка й – германка. Започва да учи пиано още в началното училище. Междувременно взема уроци по музика и цигулка в Консерваторията. От тийнейджърка работи като манекенка и фотомодел. Лейля става известна след като печели конкурса „Мис Турция“ през 2008 г. За пръв път се пробва на актьорското поприще през 2012-а в поредицата „Да“. Там играе редом с Вахиде Перчин (Зехра от „Огледален свят“). Следват все по-сериозни роли в „Справедливостта на Кара“, „Любов под наем“, „Див мед“ и „Сърцето на града“. За участието си в неизлъчвания все още у нас „Сладко отмъщение“ печели най-престижното актьорско отличие в Турция – „Златна пеперуда“. Все още следва немски език и литература в Истанбулския унивеститет.", "date": "2019.10.14", "title": " Гледаме малката Турна от „Майка“ в нов сериал"}
{"url": "https://trud.bg/%d1%86%d0%b5%d0%bd%d0%b8%d1%82%d0%b5-%d0%bd%d0%b0-%d1%85%d0%bb%d1%8f%d0%b1%d0%b0-%d0%b8-%d0%bc%d0%b5%d1%81%d0%be%d1%82%d0%be-%d0%bd%d0%b0%d1%80%d0%b0%d1%81%d0%bd%d0%b0%d1%85%d0%b0-%d1%81%d1%8a%d1%81-7/", "text": "Заради намаленията на обувки, мебели и почивки инфлацията през септември е отрицателна Цената на хляба нарасна със 7,3%, а на месото и месните продукти със 7,8% за година, сочат данните на Националния статистически институт. През септември рибата е била с 3% по-скъпа от същия месец на миналата година, цените на зеленчуците са нараснали с 2,5%, а на захарта, сладката и шоколадовите изделия – с 3,4%. Виното е с 3,8% по-скъпо от септември миналата година, а бирата – с 2,4%. Но най-много в рамките на година е поскъпнало парното. Отоплителният сезон ще започне с 13% по-високи цени на парното спрямо тарифите в началото на миналата зима. Съответно и сметките за парно ще са с около 13% по-високи. Годишната инфлация към края на септември е 2,3%, обявиха от НСИ. Това е значително повече от лихвите по банковите депозити. Затова реално спестяванията на хората и фирмите в банките се топят. Само за месец септември инфлацията е отрицателна – минус 0,3%, сочат данните на НСИ. Това се дължи на традиционните за есента намаления на дрехи, обувки и почивки, но през септември е имало и отстъпки в цените на мебелите. През септември е регистрирано намаление на цените на дрехи – с 0,2%, обувки – с 2,4%, мебели – с 2%, както и на нощувки в хотели – с 20,5%, полети – с 16,3%, и пакетни услуги за почивки и екскурзии – с 15,9%. Въпреки есенните намаления обаче хотелите и туристическите пътувания остават по-скъпи от септември миналата година. При храните през септември са се понижили цените на гроздето – с 14,3%, чушките – с 12,6%, зрелия лук – с 8,2%, краставиците – с 5,4%, и доматите – с 3,4%. В същото време са поскъпнали свинското месо – с 3%, малотрайните и трайни колбаси – съответно с 0,3% и 0,9%, каймата – с 0,4%, сиренето – с 0,6%, кашкавала – с 1%, изварата – с 0,9%, яйцата – с 2,1%, маргарина – с 2,2%, и зелето – с 4,8%. В резултат през септември храните като цяло са поскъпнали с 0,6%. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.14", "title": " Цените на хляба и месото нараснаха със 7 на сто"}
{"url": "https://trud.bg/%d0%b8%d0%b7%d0%b3%d1%83%d0%b1%d0%b5%d0%bd%d0%b8-%d0%b2-%d0%bf%d1%80%d0%b0%d0%b7%d0%bd%d0%be%d0%b4%d1%83%d0%bc%d0%b8%d0%b5%d1%82%d0%be/", "text": "Отдавна съм изказвал опасението, че можем да стигнем до вътрешни междуособици между цигани и българи, ако продължим да подценяваме този проблем. Не съм очаквал колко лесно може да стигнем до там, дори от някакъв абсурден повод. Но ето, че се случи, засега като репетиция. Как е възможно някой да пусне слух, че държавата ще взима децата от училище и стотици изплашени роми ще се впуснат към училищата, за да приберат децата си. Как е възможно някой да повярва в тази нелепица? Страхът, че това е възможно, вероятно възникна от драматичните описания за драмата на нещастно българско семейство в Норвегия. Страхът се засили, когато говорителите на властта не обясниха каква е тази Стратегия за детето. Опозицията също не обясни защо е против. Нямало такава стратегия, объркаха ни още повече от високо място. Медиите захапаха тази възбуждаща тема и я раздухаха. Изследователят на маргиналното Мартин Карбовски гръмна, че взимане на деца от училище е имало, той знае поне за един случай. Предизборната истерия накара и премиера да обяви гневно, че имало специални щабове, които нарочно разпространявали тези слухове заради изборите. Всеки взе да се изказва и паниката нарасна. Вицепремиерът Томислав Дончев заяви от висотата на поста си, че в Министерство на отбраната имало чиновници, които участвали в този заговор и разпространявали слуховете. Някой посочи, че ставало дума за шефа на пресцентъра на министерството Александър Урумов. Другият вицепремиер – Каракачанов, опроверга това обвинение. Никой в министерството не може да извърши това, защото той не бил издал такава заповед. Е, след като и всесилните не знаят, какво става в тази държава? А повелителите на общественото мнение са се заели да оспорват името на партията на Слави Трифонов! Всичко стана толкова абсурдно, сякаш държавата е изпаднала в някакъв хаос и безумие. Как това стана възможно? Стана, защото държавният механизъм се съобразява само с една инстанция- премиера и ако той не каже тежката си дума, другите се крият или говорят глупости. Стана, защото всеки в тази държава дърдори безотговорно и безнаказано- социолози и политолози със съмнителен морал, врачки и гледачки, изхвърлени отдавна на боклука политически отрепки, платени бездарни клакьори, дошли от емиграция пророци, психично болни маниаци и за капак на всичко- драпащите за власт политици, ловящи риба в мътна вода. И всичко това се стоварва на главите на несигурните и объркани хора, невярващи вече нито на цар, нито на господар, да не говорим да вярват на журналисти, удавени в дребнотемието. И за да е пълна картината на объркване, изведнъж загубихме някакви 50 милиона, които са били обещани за заплати на медицинските сестри. Лоша новина, точно в предизборно време. И започна един сериал, който можеше да е смешен, ако не е толкова тъжно да излъжеш толкова много хора. Вместо 50-те милиона се оказа, че са налице само 6 (шест милиона). Обърка се и Борисов, който поиска от Здравната каса да каже къде са изчезнали парите. Не се разбра каква е ролята на Министерството на здравеопазването в тази суматоха. Междувременно се оказа, че 50-те милиона са били 86.Но налице били само 6 милиона. Работата стана дебела. Медсестрите излязоха на протести. Точно преди избори! Ужас! От Здравната каса бързо обявиха, че за заплати са предвидени не 6, не и 50, не и 86, а цели 200 милиона. Ура !Облекчение. Обаче последва уточнение, че тези пари ще бъдат отпуснати през следващата година. И освен това не всичките са за сестрите, а за заплати изобщо. И не касата, нито министерството, нито болниците, не стана ясно кой ги определял. Туш! Нищо не разбрах. Предполагам, че и сестрите не разбраха. Няма да се изненадам, ако и министър-председателят не е разбрал. Цялата тази неразбория народът ще я преглътне. Първо, защото няма време да се ориентира, когато го зариват с нови предизборни обещания. И защото започна да свиква. Освен това има къде по-интересни неща- гей ли е онзи политик, ще уволнят ли директора на радиото, виновен ли е Волен, какво става във „Фермата“, вярно ли е, че ще възстановят „Биг Брадър“? Няма да изреждам и събитията, които очертаха контурите на бъркотия в балканската ни външна политика. По-добре да прогнозираме какво ще се случи, въпреки всички празни приказки. – Ще подкрепим Северна Македония за ЕС. Тя няма дори физическото време да приеме закъснелите ни условия. Ще се оправдаем с геополитически „съображения“. Оставки няма да има. Този влак вече замина. – Турция няма да спре инвазията в Сирия. САЩ няма да я подкрепят, но няма да спрат изтеглянето си. ЕС ще реагира, но словесно. Ние и словесно няма да реагираме. „В перфектни отношения сме с Турция. Страшно няма“… – Гърция е вече реалният лидер на Балканите. Обстановката в Средиземноморието го определя. И Помпейо ни заобикаля. Ние ще разговаряме с него по телефона.   Юбилей на телевизията-майка БНТ отбелязва 60 години мащабно, със специална рубрика. Водена с видимо удоволствие от Драго Драганов. Зрителите с умиление гледат естрадата, концертите на Хачо, театралните постановки, старите комедии… 27 години съм работил в БНТ, от които 21 като водещ на „Панорама“. Но това, което гледам, не е моят спомен, не е моето изживяване и на моето поколение политически журналисти. Ние имахме нашите върхове, изпитания и драми. Но това не върви в сантименталната рубрика. Тя е на Драго Драганов. За това не приех любезната покана да участвам в юбилейното предаване. Това не означава, че подценявам показваното.", "date": "2019.10.14", "title": " Изгубени в празнодумието\t"}
{"url": "https://trud.bg/%d0%bd%d0%b5-%d0%b1%d1%8a%d0%bb%d0%b3%d0%b0%d1%80%d0%b8%d1%82%d0%b5-%d0%b0-%d0%b1%d1%80%d0%b8%d1%82%d0%b0%d0%bd%d1%86%d0%b8%d1%82%d0%b5-%d1%80%d0%be%d0%b4%d0%b8%d1%85%d0%b0-%d1%80%d0%b0%d1%81%d0%b8/", "text": "Роби е притежавала дори Англиканската църква Тези дни ръководството на английския национален отбор по футбол и отделни играчи от Албиона направиха доста неспортсменски и обидни за България и българските граждани изявления. По повод някои крайно неприемливи прояви на хулиганстващи елементи от нашите агитки, заради които УЕФА заслужено ни налага дисциплинарни санкции, от националния отбор на Англия дръзнаха да приписват на България и българите „расизъм“. Същото внушават и изявления на Тами нам-кой-си – ритнитопковец от Англия. Медиите край Темза – и те в същия дух. Лепят етикети и морализаторстват. Ще помисли човек, че англичаните ще играят мач в столицата на апартейда, а не в София. От УЕФА пък толкова насериозно са взели тези дрънканици, че щели да пратят агенти под прикритие сред публиката да доносничат какво си говорят тези страшни българи. Чакайте малко, драги поданици на госпожата от Бъкингам. Прекалявате! Слагате под един знаменател България и българската публика с някакви гамени, каквито за съжаление има навсякъде. И особено много при вас – на Острова. Да не забравяме, че самото понятие „футболно хулиганство“ навлезе в масова употреба заради вашите отвратителни нрави по стадионите преди години. Трябва ли и ние да ви поставим под общ знаменател с хулиганите? В случая обаче не става дума просто за бабаитлъци и психологическа война преди мач. Този епизод е пореден израз на много по-дълбинни нагласи – онова високомерно и назидателно отношение, което Западна Европа традиционно има към Източна Европа. Те – богатите, цивилизованите и демократичните. И онези от Изтока – втора категория, бедни и диви. Често се натъкваме на подобно отношение – и в политиката, и в бизнеса, а ако щете и във „второто качество“ продукти, които много европейски компании пробутват в източноевропейските държави. Това отношение обаче е лишено от каквито и да било морални и социо-културни основания. Някога, заради подобно отношение, съвременната икона на борбата за свобода, равенство и демокрация Нелсън Мандела зашлеви звучен плесник на нахъсаните журналисти от западните медии, които се опитваха да го критикуват заради топлите му отношения с Фидел Кастро. „Кои сте вие, че да ни давате уроци по демокрация?“ – попита гневно Мандела. „Вие, които десетилетия подкрепяхте апартейда в Южна Африка, докато режимът в Претория избиваше моите братя и сестри. Куба ни помагаше, а вие крепяхте расизма. Вие ли ще ми говорите за права на човека?“. Същият въпрос – „кои сте вие, че да ни учите на борба с расизма“ – може да се зададе днес и на въпросния английски тренер и ритнитопковците му, които обиждат българите, че били расисти. На тях и подобните им трябва да се каже ясно – за разлика от вашата държава, в България никога не е имало расизъм, издигнат в държавна политика. Британия и по време на империята, и след това е родила най-отвратителните форми на държавно налаган расизъм и сегрегация – и в Индия, и в Австралия, и в другите колонии. Не България, а Великобритания крепеше до последно расистките режими в Южна Африка и Южна Родезия (дн. Зимбабве). Векове наред, чак до 1838 г., не българите, а англичаните търгуваха с роби – 46 хиляди робовладелци от Острова, притежаваха повече от 12,5 милиона души, експлоатираха ги до смърт. Трупаха несметни богатства от робския труд и чудовищния грабеж на колониите в Азия, Африка и Америка. И когато премахват робството, обезщетяват робовладелците с крупни суми, защото са ги лишили от „собствеността“ им. Колко цивилизовано! Роби е притежавала дори Англиканската църква. Британско изобретение са и отвратителните концентрационни лагери – първо в в англо-бурската война, а в по-ново време в британска Кения, където хвърлиха всеки десети от народа кукую по време на въстанието Мау-Мау. Да не говорим за изкуствено предизвикания глад в колониална Индия, взел живота на милиони жертви. И това са само отделни щрихи от тъмната история на расизъм и потисничество, която изпълва хрониките на британския колониализъм. Докато България още в първите мигове на своята възобновена държавност – освободена от крепената и от Лондон Османска империя – записа в Търновската конституция, че всякой роб, който стъпва на българска земя става свободен. И че всички, независимо от раса, пол и занятие са равни. Това е държавата, в която гостувате, драги английски футболисти и чиновници от УЕФА. България никога не е била расистка. И както ние не ви слагаме под общ знаменател с тъмните страни на вашето общество, така и вие недейте да приписвате на българите простотията на няколко души, които са надавали расистки възгласи. Такива отрепки има навсякъде и срещу тях трябва да се борим. Но вие не може да сте в позицията на морални съдници и назидатели. Защото е някак странно упреци в расизъм да идват от поданици на родината на расизма. Мрачните страници на историята са затворени, горчивите исторически уроци са извлечени – днес Великобритания е на светлинни години от всичко това и е модел за подражание за мнозина. Но нищо не е забравено и позата на назидатели е последното, което може да си позволявате спрямо исторически толерантни и мирни народи, които не сторили дори една хилядна от хилядната от злото, което гордите албионци са причинили на народите от всички географски ширини. Въобще, Западна Европа трябва да разбере едно – високомерието и моралното превъзходство, с което мнозина там гледат на народите от Източна Европа, има фалшива основа. Богатството, в което живеят днес в западната част на континента, импозантните улици и дворци на западноевропейските столици, не са резултат от някакви изумителни таланти и трудолюбие, с които англичани, германци, французи и прочие западняци превъзхождат българи, сърби, чехи или поляци. Това богатство е резултат преди всичко от столетия на брутален колониален грабеж. Осъществяван с цената на геноцидни практики, чудовищно насилие и смразяваща безскрупулност. Държавите от Източна Европа не са имали колонии и никого не са поробвали. Кои сте вие, че да ни назидавате? Франция ли има такова има право? Която обрече на вечна мизерия Хаити, като накара населението, което държаха в робство, да откупи свободата си, плащайки на френската държавна хазна десетки милиарди в днешни пари чак до 1947 г. И продължава и до ден днешен с ограбването на 14 африкански държави от Западна и Централна Африка – бивши френски колонии – които създават 12% от БВП на африканския континент. Това става чрез перфидна финансова схема за обща местна валута, дирижирана от Париж. Задължили са тези държави да превеждат по 65% от валутните си резерви в оперативни сметки под разпореждане на френското финансово министерство, където се държат срещу неизгодна лихва. Още 20% се предават на Франция като гаранция за „финансова отговорност“. Всяка от тези африкански държави има право да ползва не повече от 15% от своите собствени пари за всяка финансова година. Ако имат нужда да ползват повече, то Франция им отпуска като кредит с пазарна лихва. Нещо повече, Франция е установила таван от 20%, който могат да ползват африканските държави, а за повече може да наложи вето. Пладнешки неоколониален грабеж. Освен това, като откуп за предоставяне на независимостта им тези африкански държави са принудени да предоставят своите природни ресурси приоритетно на френски фирми, а само ако французите нямат интерес, могат да се договарят с други. Появят ли се местни лидери, които са несъгласни с този грабеж, светкавично и с френска „изтънченост“ се спретва кървав преврат и във властта се инсталират лоялни на господарите от Елисейския дворец марионетки. Обикновено лидерите на превратаджиите са местни, които са служили в покрития с мрачна слава френски чуждестранен легион. Историческата статистика сочи, че 61% от превратите в цяла Африка са именно в бившите френски колонии. Хрониката е дълга и кървава: от доверения на Париж кръволок Жан Бедел Бокаса, който отстрани легитимния президент на Централно африканската република Давид Дако, до Етиен Гнасингбе, който срещу хонорар от 612 долара от френското посолство, уби президента на Того Олимпио, защото се опита да извади страната си от заробващия валутен договор с Франция. Белгия ли има право да ни назидава? Същата Белгия, чиято монархия в зората на ХХ век организира кафкиански геноцид в Белгийско Конго. Да не говорим за колониализма на Испания, Португалия, Германия, Холандия. Никоя държава от Източна Европа не е безчинствала върху други народи, така както са го правили системно и векове наред повечето от западноевропейските. И за това най-малкото, което Западна Европа дължи на Източна, е уважение. Защото Източна Европа няма подобни срамни страници в своята история. Затова, по-скромно и по-смирено, драги английски футболисти. Гостувате на един достоен народ, който за щастие няма толкова тежък исторически багаж, колкото този, които вие носите на плещите си.", "date": "2019.10.14", "title": " Не българите, а британците родиха расизма\t"}
{"url": "https://trud.bg/%d0%b7%d0%b0%d0%ba%d0%be%d0%bd-%d0%bf%d1%80%d0%b8%d0%b2%d0%bb%d0%b8%d1%87%d0%b0-%d0%bf%d0%b0%d1%80%d0%b8-%d0%b2-%d0%b8%d0%bd%d0%b4%d1%83%d1%81%d1%82%d1%80%d0%b8%d0%b0%d0%bb%d0%bd%d0%b8%d1%82%d0%b5/", "text": "Съвсем скоро ще бъдем готови със Закона за индустриалните зони. Всеки инвеститор, който желае да дойде и да прави бизнес в България, ще може да се възползва от него”. Това заяви министърът на икономиката Емил Караниколов по време на Конференция на почетните консули на Република България. Във форума участваха 71 от общо 75 почетни консули, представляващи страната ни в 45 държави. Караниколов припомни, че в края на октомври очакваме развръзка по казуса Брекзит. По негови думи в перспектива развитието на българския износ ще остане силно зависимо от възстановяването на европейската икономика. В тези условия вероятно все още ще се наблюдава усилено преориентиране към трети пазари, които за разлика от европейския пазар показват завиден растеж. От началото на годината общият ни износ бележи рекордни нива и възлиза на близо 38 млрд. лв.", "date": "2019.10.14", "title": " Закон привлича пари в индустриалните зони\t"}
{"url": "https://trud.bg/%d1%85%d0%b2%d0%b0%d0%bd%d0%b0%d1%85%d0%b0-%d1%87%d0%b5%d1%82%d0%b8%d1%80%d0%b8%d0%bc%d0%b0-%d0%b0%d1%80%d1%85%d0%b5%d0%be%d0%bb%d0%be%d0%b7%d0%b8-%d0%b4%d0%b0-%d1%82%d1%8a%d1%80%d1%81%d1%8f%d1%82/", "text": "Четирима иманяри от град Нови пазар са засечени да копаят в района на шуменското село Ружинци. По сигнал за съмнителни „археолози“ полицаите отишли на място и заварили мъжете с лопати в ръце, когато вече били изровили дупка, дълбока 25 см и с диаметър 40 см. Установено е, че копачите без разрешително са на 58 г., 59 г., 60г. и 62г. От тях са иззети пет устройства с вид на металдетектори и четири лопати. В условия на неотложност били извършени претърсвания в домовете им. В жилищата на Д.Д./ 58г./ и Р.Р./62г./ били намерени старинни предмети и монети, които също са конфискувани. Експертиза ще установи дали са културно-исторически ценности. Работата по образуваното досъдебно производство продължава. От полицията не съобщават да има нанесено увреждане на културно-исторически обект, но при всички случаи копачите са търсели имане. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.14", "title": " Хванаха четирима „археолози“ да търсят имане"}
{"url": "https://trud.bg/%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d0%b8%d0%b7%d0%b3%d1%80%d0%b0%d0%b6%d0%b4%d0%b0%d0%bc%d0%b5-8-%d0%bd%d0%be%d0%b2%d0%b8-%d0%bf%d0%b0%d1%80%d0%ba%d0%b0-%d0%b2-%d0%ba%d0%b2%d0%b0/", "text": "„По-добро качество на живот означава близък достъп до градски паркове. Затова планирахме изграждане на 8 нови парка и запазване на зелените клинове от Витоша. Вече се изработва устройствения план за парк „Кукуряк“ в „Овча купел“. Имаме подкрепата на жителите, които се включиха в обсъжданията, а ангажиментът, който поех е да създадем добра пешеходна и велосипедна свързаност на парка с жилищния комплекс „Овча Купел“ I, 4,5,6 микро район“, обясни кандидата за кмет на София Йорданка Фандъкова. Тя поясни, че в момента се разработва вариант за паркинг, който ще се намира до бъдещия северен вход на парк и до метростанцията, която се изгражда. „Манастирски ливади“ е от кварталите, които имат огромна нужда от парк и зелени площи. Затова планираме линеен парк по поречието на реките Боянска Бара и Бара Изливо и имаме изготвен идеен проект“, каза Фандъкова. Третият нов парк ще е на територията бившите военни имоти в район „Младост“. Те бяха прехвърлени на общината от Министерски съвет. „Вече имаме с идеен проект и се извършва градоустройствената процедура“, поясни кандидата за кмет. Четвъртият нов парк, който тя предлага е на територията на „Студентски“, кв. „Витоша“. „Догодина със сигурност ще можем да започнем изграждането на нов парк на ул. „Черковна“ в район „Оборище“. Правим го заедно  с Министерство на отбраната и  Военната  академия. По този начин разширяваме парка на Военна академия, който преди години отворихме за граждани“, обясни Фандъкова. Другият парк, чието изграждане може да започне през следваща година, е линейният парк по бул. „Македония“. В планирането му се включи екипа на „Вилмот архитекти“, едно от водещите архитектурни бюра във Франция. Много важно за жителите на „Младост“, „Студентски“, „Дървеница“, „Мусагеница“ е да продължим работа по парк „Въртопо“.  В напреднала фаза са проучванията, които ще дадат допълнителна връзка на бул. „Цариградско  шосе“ с Околовръстния път, източно от „Горубляне“. По този начин осигуряваме достъп до бъдещия хидропарк „Искър“. Собствеността по поречието е общинска и държавна и неговото изграждане е обезпечено“, каза кандидатът за кмет на София Йорданка Фандъкова. „Една от важните задачи, която задължително трябва да приключим, е да защитим цялата територия на Борисовата градина с приемането на устройствен план. Това е единственият начин да забраним всякакво ново строителство в парка и да върнем публичните функции на къпалнята „Мария Луиза“ и Летния театър“, каза Фандъкова. „Предвиждаме и изграждането на две пешеходни и велосипедни връзки между трите части на Южния парк. По този проект вече работи главният архитект на София арх. Здравков“, обясни Фандъкова. Избори 2019. Платено съдържание. Купуването и продаването на гласове е престъпление.", "date": "2019.10.14", "title": " Фандъкова: Изграждаме 8 нови парка в кварталите\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba-%d0%bc%d0%b8%d0%bd%d1%83%d0%b2%d0%b0%d1%87%d0%b8-%d1%81%d0%bf%d0%b0%d1%81%d0%b8%d1%85%d0%b0-4-%d1%87%d0%be%d0%b2%d0%b5%d0%ba%d0%b0-%d0%be%d1%82-%d0%bf/", "text": "Минувачи спасиха четирима пътници, чийто автомобил падна в река в Китай, съобщава агенция Xinhua, която публикува видео от инцидента. На кадрите се вижда как колата пада от необезопасеното по никакъв начин пътно платно в течащата край него река и се обръща по таван. В следващия момент няколко минаващи наблизо хора, скачат във водата и започват да вадят блокираните вътре пътници. Цялата спасителна операция отнема 7 минути.", "date": "2019.10.14", "title": " Вижте как минувачи спасиха 4 човека от паднал в реката автомобил (ВИДЕО)"}
{"url": "https://trud.bg/%d0%ba%d1%80%d0%b0%d1%81%d0%b8%d0%bc%d0%b8%d1%80-%d0%b3%d0%b5%d1%80%d0%b3%d0%be%d0%b2-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb-%d0%bd%d0%b0-%d1%83%d1%81-%d0%bd%d0%b0-%d1%81/", "text": "Секторът има нужда от 80 млн. лв. за реклама всяка година Фалитът на най-стария международен туроператор „Томас Кук“ може да повлече вълна от банкрути и у нас, алармираха от бранша. Причината е, че чуждата фирма дължи стотици хиляди левове на български хотелиери за осъществени, но неразплатени ваканции. Как държавата може да помогне на бизнеса и какви законови промени са нужни, за да бъдат защитени хотелиери, туроператори и клиенти от бъдещи фалити, специално за „Труд“ отговаря председателят на УС на Сдружение Национален борд по туризъм Красимир Гергов. – Г-н Гергов, фалитът на най-стария международен туроператор „Томас Кук“ неминуемо ще повлияе на туристическия сектор у нас. Вие бяхте първата браншова организация, която алармира за проблема. Какви мерки е необходимо да вземе държавата, за да подкрепи бизнеса, който всяка година създава 13-15 на сто от БВП?  – Мерките от страна на правителството съвместно с бизнеса трябва да бъдат бързи. Това е най-важното условие и заради това ние от Националния борд по туризъм, след съгласуване с всички основни хотелиери и туроператори, подготвихме пакет от предложения към министър-председателя Бойко Борисов, министъра на туризма Николина Ангелкова и министъра на финансите Владислав Горанов и очакваме при първа възможност да ги представим за обсъждане на работна среща. Националният борд по туризъм е най-голямата работодателска организация в сектора и нашата оценка е, че фалитът на „Томас Кук“ представлява огромна криза за цяла Европа, но специално за България като един относителен по-малък пазар неговото отражение е особено неблагоприятно. Не става въпрос само за директните загуби от това, че близо 60 хотела, които имат договори с фалиралия оператор може би няма да получат или ще получат само частично своите плащания по контрактите. Абсолютно всички ще бъдат пряко засегнати, ако не се вземат тези непосредствени спешни мерки за следващата и по-следващата година. Затова ние се обръщаме към правителството с апел да подкрепи българския туризъм сега с конкретни мерки в два аспекта. Първият се отнася до значително увеличение на средствата за национална реклама със сумата от 30 млн. лв. за всяка от следващите две години. Всички наши преки конкуренти провеждат агресивни рекламни кампании, в които е ангажиран и огромен държавен ресурс и ние също имаме необходимост от свежи послания и съответно атрактивни реклами на международните пазари, заради които България да бъде предпочетена. Вторият, още по-важен аспект на целево финансиране, е свързан с подкрепа на туроператорите, които могат да гарантират чартърни програми за организирано туристическо пътуване, със сумата от 40 млн. лв. за всяка от следващите две години. Това е единственият начин, който категорично гарантира устойчивото развитие на летния и зимен туризъм в България. – Ще спечели ли бюджетът като краен ефект, ако се разсрочат корпоративния данък и ДДС на пострадалите от банкрута хотелиери?  – Тъй като туризмът е естествена част от бюджета на България, липсата на подкрепа на сектора в този момент ще лиши до голяма степен хазната от постъпления през 2019 и 2020 г. За бюджета е важно да получи планираните приходи. Разбира се, има буфери и това позволява определени облекчения или инструменти като разсрочено плащане и други да бъдат използвани за управление на кризисна ситуация. В противен случай можем да очакваме фалити на търговски дружества от бранша и тогава бюджетът със сигурност ще загуби. В този смисъл ние отново се обръщаме към здравата финансово-икономическа логика, че е много по-добре бизнесът да бъде подкрепен, отколкото да бъде изоставен. – Как може да бъде преодолян очертаващият се огромен отлив на близо 300 000 туристи за следващото лято?  – Национална реклама, която е професионално насочена към различни таргет групи. Бих определил три основни посоки. Първата е свързана с традиционните пазари, които са много важни за нас – Германия, Русия, Великобритания и страните от ЕС. Втората посока на комуникация, следва да бъде насочена към платежоспособните туристи. Това са висок клас туристи, които се интересуват от съвсем различен вид преживяване и ползват услуги с висока добавена стойност. България има чудесни възможности, но отново подчертавам необходимостта от различен модел на реклама. На тези гости ние можем да предложим индивидуални програми, балнео- и СПА хотел, първокласни голф комплекси, ски курорти, гурме и ловен туризъм. Конгресният туризъм е туристическият продукт, който не само реализира и най-високите приходи, но и създава имиджов ефект, който не може да бъде постигнат с други средства, затова ние от Националния борд по туризъм имаме готова програма за развитието на София като конгресна дестинация и готовност да започнем работа по нея с кмета и Столична община веднага след местните избори. Третата посока е към Азия – Китай и Индия. През следващите пет години единствената възможност за промяна в структурата на посетителите и на пазарите са потенциалните туристи от тези две страни. Но тук отново бизнесът има нужда от своето партньорство с държавата, тъй като основна предпоставка за развитието на тези пазари е директната въздушна линия. Ние ще подкрепим всички усилия на държавата в тази посока. – На кои пазари можем да разчитаме предвид, че страната ни през последните години се развива като алтернативна и заместваща лятна дестинация?  – Интересни за нас пазари са Полша, който е един от новите ключови играчи на Европа, както и Холандия, Франция, Италия, Чехия и съседните на България страни. Двете държави, към които трябва да имаме специално отношение, са Турция и Русия. Нужна е преоценка и оптимизация на визовата и икономическа политика, както и развитието на пътната инфраструктура. За мен най-важната инвестиция, която трябва да се направи е в изграждането на магистрала между Констанца – Варна – Бургас – Одрин. Това ще промени драстично целия облик на нашето Черноморие. Оценяваме като изключително важни усилията на правителството за подобряване на съществуващата или изграждане на нова пътна инфраструктура във вътрешността на страната.  – При подобни мерки може ли да бъде глобена страната за предоставяне на държавна помощ и изкривяване на пазара?  – Програмите за стимулиране на бизнеса са заложени в основата на Европейския съюз. Няма нищо укоримо в това, когато държавата през различни механизми намери начин да управлява задно с бизнеса важни сектори, а ние сме убедени, че във финансовото министерство има експерти от най-висока класа, които имат знанията и опита да проведат законосъобразни процедури с оглед реализацията на общата ни цел. – Нужни ли са законови промени, които да защитят бизнеса занапред от забавени плащания и подобни сривове?  – Трябва да се създаде Гаранционен фонд в туризма, който да бъде използван и като превенция за подобни кризисни ситуации като фалита на „Томас Кук“. Подкрепяме предложението на министър Николина Ангелкова да изработим заедно съответните текстове, които да бъдат внесени между първо и второ четене към Закона за изменение и допълнение на Закона за туризма, който предстои да се разглежда от Народното събрание. – От години Националният борд по туризъм настоява за повече пари за реклама и тяхното целево разходване. Колко според вас трябва да е това перо в бюджета и в какво да бъдат инвестирани тези средства?  – Позицията на Борда през годините е последователна и подкрепена от четирите работодателски ораганизациии – БТПП, АИКБ, БСК и КРИБ, а именно, че следва да се промени мащабът и размерът, с който се управлява Министерството на туризма и средствата, с които разполага. Бюджетът за национална реклама на българския туризъм трябва да е минимум 1 на сто от приходите, които секторът реализира. Туризмът генерира в националната икономика малко над 8 млрд. лв. за 2018 г. – това би представлявало бюджет от около 80 млн. лв. С него може да се направи национална реклама, таргетиране на тези платежоспособни туристи, за които преди малко говорихме, за насърчаване на организираните туристически пътувания и чартърните програми. Не на последно място е дигитализацията на туризма, тъй като вече всеки може да планира своето пътуване от мобилния телефон в ръката си и ние трябва да бъдем там. Това е много важно и изисква голям ресурс и много експертиза, включително международна. – Институциите често обясняват, че туризмът е 100 на сто частен. В същото време плажовете и туристическите атракции се управляват от държавата и общините. Какви условия трябва да се предоставят на бизнеса, за да се използват тези дадености максимално ефективно?  – Твърдението, че туризмът е 100 на сто частен, е само наполовина вярно, тъй като това се отнася за хотелите, ресторантите и частните атракции. Но всъщност големият съсобственик на частния сектор е държавата, която притежава природното, културното, историческото наследство и не е възможно по-нататъшното ни модерно развитие единствено и само като резултат от усилията на частните инвеститори. Сега е времето България да превърне Перперикон, Царевец и други културни феномени в туристически атракции от световна величина, съизмерими с Акропола и Колизеума. Без държавата това не е възможно. – Какъв трябва да е фокусът на родния туризъм като продукти и специализация, за да сме конкурентни в световен мащаб?  – Качество, качество, качество. Всеки отделен елемент в едно пътуване създава преживяване и, когато то е наситено с положителни впечатления и емоции, това означава, че всички сме си свършили добре работа. Нашият гост  Красимир Гергов е председател на Управителния съвет на Сдружение Национален борд по туризъм от 2008 г. Той завършва Висш институт за физическо възпитание и спорт, специалност “Туризъм, алпинизъм и ориентиране” и спортна журналистика. Специализира World Report в СNN, Атланта и Лондон. Завършил е курсове в Харвард и е член на Харвард клуб Бостън. Професионалната му кариера се развива в сферата на маркетинга, рекламата и консултирането на медии. Основател е на Българската голф асоциация, чиито президент е в момента, както и на Българската асоциация на комуникационните агенции, в чиито Управителен съвет е. Създател е на БТВ медиа груп, като в момента е член на Контролния съвет на медията. Член е на УС на Българската търговско-промишлена палата. Създава още седем радио станции, много културни проекти като София лайв клуб, галерия Оборище 5 и други.", "date": "2019.10.14", "title": " Красимир Гергов, председател на УС на Сдружение Национален борд по туризъм, пред „Труд“: Държавата спешно да подкрепи бранша, за да няма вълна от фалити"}
{"url": "https://trud.bg/%d0%b7%d0%b0-%d0%b2%d1%82%d0%be%d1%80%d0%b8-%d0%bf%d1%8a%d1%82-%d1%85%d0%b2%d0%b0%d0%bd%d0%b0%d1%85%d0%b0-%d1%88%d0%be%d1%84%d1%8c%d0%be%d1%80-%d0%bd%d0%b0-%d0%bc%d0%b5%d1%80%d1%86%d0%b5%d0%b4%d0%b5/", "text": "Пътните полицаи в Нова Загора заловиха 25-годишен водач на „Мерцедес“ да управлява автомобила без да има шофьорска книжка, съобщиха от ОД на МВР – Сливен. Нарушителят е бил спрян за проверка в 21,15 часа на 13 октомври. При проверката се е установило, че Г.П., от новозагорското с.Брястово, вече е залавян да кара кола без да има свидетелство за управление и е наказан за това нарушение на закона по административен ред. След повторното му залавяне, той ще бъде изправен пред съда по бързото производство. По бързото производство отива на съд и 44-годишен водач на мотоциклет „Ямаха“, който е заловен в 3,50 ч. на 13 октомври да управлява след употреба на алкохол. Столичанинът е тестван за употреба на алкохол. Отчетени са 1,63 промила. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.14", "title": " За втори път хванаха шофьор на „Мерцедес“ да кара без книжка"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d0%bd%d0%b5%d0%b2%d0%b7%d1%80%d0%b8%d0%b2%d0%b5%d0%bd-%d0%b1%d0%be%d0%b5%d0%bf%d1%80%d0%b8%d0%bf%d0%b0%d1%81-%d0%b2-%d1%81%d1%82%d0%be%d0%bb%d0%b8%d1%87/", "text": "Специализиран екип от Сухопътните войски беше задействан в 16.00 ч. днес, за обезвреждане на силно корозирал метален предмет, наподобяващ боеприпас, открит в двора на къща на улица „Григорий Цамблак“ в ж.к. „Левски“ в град София. На място военнослужещите установяват, че това е част от силно корозирал 76 мм снаряд, съобщават от МО. След извършеното разузнаване военнослужещите ще транспортират боеприпаса в безопасен район, където утре той ще бъде унищожен при спазване на мерките за безопасност. Специализираният екип е от състава на 78-ми батальон за осигуряване – Горна Баня, с ръководител капитан Петър Трайков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.14", "title": " Откриха невзривен боеприпас в столичния квартал „Левски“"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d0%b4%d0%b8%d0%b2%d0%be-%d0%bf%d1%80%d0%b0%d1%81%d0%b5-%d1%81-%d0%b0%d1%84%d1%80%d0%b8%d0%ba%d0%b0%d0%bd%d1%81%d0%ba%d0%b0-%d1%87%d1%83%d0%bc%d0%b0-%d0%b2/", "text": "Първи случай на африканска чума е регистриран в района на община Асеновград, информира Положителна e пробата за болестта при диво прасе, отстреляно от ловци край високопланинското село Узуново. Заразеното животно е загробено в специално определено за целта място, а карантинната зона е в радиус от 5 километра. В нея изцяло се забранява всякаква човешка дейност, както и достъпът на хора и домашни животни, предупреждават от Горското стопанство в Асеновград. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.14", "title": " Откриха диво прасе с африканска чума в района на Асеновград"}
{"url": "https://trud.bg/%d1%81%d0%bb%d0%b0%d0%b2%d0%b8-%d1%88%d0%ba%d0%b0%d1%80%d0%be%d0%b2-%d0%bf%d0%be%d0%bb%d1%83%d1%87%d0%b8-%d0%bc%d0%bb%d0%b0%d0%b4%d0%b8%d1%8f%d1%82-%d1%80%d0%b5%d0%b6%d0%b8%d1%81%d1%8c%d0%be%d1%80/", "text": "Наградата на Националния конкурс „Слави Шкаров“ за млад театрален режисьор спечели Веселин Петров, за спектакъла „Хляб в джоба“ от Матей Вишниек на Сливенския драматичен театър, съобщиха от театъра в Града под Сините камъни. Конкурсът се организира от Русенския драматичен театър „Сава Огнянов“, Младежкия театър „Николай Бинев“ и Сдружение „Артеа“ , с подкрепата на Министерството на културата и община Русе. Във второто издание на Националния конкурс за млад режисьор „Слави Шкаров“, измежду 30 спектакъла, за участие бяха селекционирани четири. Журито с председател театроведът Богдана Костуркова отличи между тях два – „Хляб в джоба“ на Веселин Петров в Сливенския театър, като носител на голямата награда за млад режисьор, и „Три сватби и едно възкресение“ по Карло Голдони – с диплом-отличие за работата на младия режисьор Ивайло Ненов от Драматичния театър „Сава Огнянов“ в Русе. Младият режисьор Веселин Петров получава договор за постановка на сцената на Драматичен театър „Сава Огнянов“ – Русе. Председателят на журито Богдана Костуркова честити наградата на Сливенския драматичен театър „Стефан Киров“, на чиято сцена Веселин Петров постави „Хляб в джоба“. Тя открои като новаторски избора на сложната пиеса на абсурдиста Вишниек, последовател на Бекет и Йонеско и начина, по който тя е пресъздадена сценично. „Видяхме едно интелигентно представление, с много добре разказана история – с уважение към автора, силно режисьорско присъствие, силен екип и впечатляващ финал, което спечели всички ни. Това е история, разказана с театрални средства и собствен почерк на младия режисьор, в който личи отличното му умение да работи с актьорите“, каза Костуркова. Веселин Петров е асистент по актьорско майсторство на проф. Атанас Атанасов от НАТФИЗ, специализира режисура при проф. Пламен Марков. Артистите Кирил Недков, Боян Петров и Йордан Върбанов са тазгодишни абсолвенти от класа на проф. Атанас Атанасов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.14", "title": " „Слави Шкаров“ получи младият режисьор Веселин Петров за „Хляб в джоба“ на сливенския театър"}
{"url": "https://trud.bg/%d1%83%d1%81%d1%82%d0%b0%d0%bd%d0%be%d0%b2%d0%b5%d0%bd%d0%b8-%d1%81%d0%b0-104-%d1%82%d1%80%d0%be%d1%88%d0%ba%d0%b8-%d0%b4%d0%b0-%d0%b3%d0%bd%d0%b8%d1%8f%d1%82-%d0%bf%d0%be-%d1%83%d0%bb%d0%b8%d1%86/", "text": "В изпълнение на своите устойчиви политики за осигуряване на чиста и приветлива градска среда Община Велико Търново извърши за пореден път репатрирането на още два, излезли от употреба автомобила. Изоставените от собствениците си возила са се намирали в района на улица „Козлодуй“ и са репатрирани на паркинг извън чертите на града. От началото на тази година служители на Община Велико Търново при извършени от тях, по заповед на кмета проверки са установили наличието на 104 излезли от употреба автомобила. 55 от собствениците, на които е направено и връчено предписание са ги изпълнили доброволно и сами са преместили автомобилите си. До момента принудително премахнатите излезли от употреба автомобили са 7. През следващите дни предстои репатрирането на още 3 такива автомобила, на които изтичат сроковете на връчените предизвестия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.14", "title": " Установени са 104 трошки да гният по улиците на Велико Търново\t"}
{"url": "https://trud.bg/%d0%be%d1%81%d1%8a%d0%b4%d0%b8%d1%85%d0%b0-%d1%84%d1%83%d1%82%d0%b1%d0%be%d0%bb%d0%b8%d1%81%d1%82-%d0%be%d1%82-%d1%81%d0%b0%d0%bd%d0%b4%d0%b0%d0%bd%d1%81%d0%ba%d0%b8-%d0%b7%d0%b0-%d0%be%d1%82%d0%b2/", "text": "Окръжен съд  – Благоевград осъди на една година условно с три години изпитателен срок З.И.Д от Сандански за отвличане. 28-годишният футболист е осъден и да заплати на потърпевшия Г.Т.Ч. от село Ново Делчево 5 хил.лв. неимуществени вреди. З.И.Д. е осъден за това, че на 23.06.2017 година, около 20.30 часа, в с. Склаве, общ. Сандански, е отвлякъл Г. Т. Ч., като го е натикал в лекия си автомобил. Той е откарал насила потърпевшия пред дома си, за да му покаже записи от видеокамери, които уличават Г.Т.Ч в кражба на велосипед от роднина на осъдения футболист. Присъдата може да бъде обжалвана и протестирана в 15-дневен срок пред Софийски апелативен съд. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.14", "title": " Осъдиха футболист от Сандански за отвличане"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d1%81%d0%b2%d0%b8%d0%ba%d0%b2%d0%b0-%d1%81%d1%8a%d0%b2%d0%b5%d1%82-%d0%bf%d0%be-%d1%81%d0%b8%d0%b3/", "text": "Министър-председателят Бойко Борисов свиква утре, 15 октомври, заседание на Съвета по сигурността във връзка с рязкото изостряне на ситуацията в Сирия, съобщиха от правителствената информационна служба. В рамките на консултативния и координиращ орган към Министерския съвет ще бъде обсъдена обстановката в Северна Сирия и свързаните с нея процеси от регионалната и международна сигурност. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.14", "title": " Премиерът Борисов свиква Съвета по сигурността във връзка с рязкото изостряне на ситуацията в Сирия"}
{"url": "https://trud.bg/%d0%b5%d0%bb%d0%b8%d1%82%d0%bd%d0%b8-%d1%82%d0%b0%d0%b5%d0%ba%d1%83%d0%be%d0%bd%d0%b4%d0%b8%d1%81%d1%82%d0%b8-%d1%81-%d0%b4%d0%b5%d0%bc%d0%be%d0%bd%d1%81%d1%82%d1%80%d0%b0%d1%86%d0%b8%d0%b8-%d0%b2/", "text": "Елитни таекуондисти ще направят демонстрации във Варна на 16 октомври в зала „Владислав“. Демо- тимът на Световната федерация е съставен от професионални състезатели, които пътуват до различни краища на планетата, а програмата им е резервирана с години напред. Шоуто е в навечерието на турнира Гран при в София, който ще събере най-добрите 32 състезатели в олимпийските категории. А наградният фонд е $100 000. Преди да стъпи на родна земя, демо-отборът бе на визита при папа Франциск, както и в централите на МОК и ООН. Входът е свободен.", "date": "2019.10.14", "title": " Елитни таекуондисти с демонстрации във Варна"}
{"url": "https://trud.bg/%d0%ba%d1%80%d0%b0%d0%bb%d0%b8%d1%86%d0%b0-%d0%b5%d0%bb%d0%b8%d0%b7%d0%b0%d0%b1%d0%b5%d1%82-ii-%d1%81%d0%bb%d0%b5%d0%b4-%d0%b1%d1%80%d0%b5%d0%ba%d0%b7%d0%b8%d1%82-%d0%bf%d1%80%d0%b0%d0%b2%d0%b8%d1%82/", "text": "Докато в Брюксел продължават опитите за постигане на сделка за Брекзит, британската кралица Елизабет Втора обяви законодателната програма на правителството на премиера Борис Джонсън в нейната реч с традиционната за случая помпозна церемония, информира БНР. По традиция при подновяването на парламентарната сесия кралицата запознава членовете на двете камари на британския парламент с написаната й от правителството законодателна програма. „Основният приоритет на правителството ми винаги е бил да осигури излизането на Великобритания от ЕС на 31 октомври“, каза тя, започвайки речта си с Брекзит. „Когато Обединеното кралство напусне ЕС, правителството ми ще работи то да запази водещата си роля в международните отношения, като защитава интересите ни и поддържа ценностите ни“, посочи Елизабет II в края на речта си. В програмата са залегнали 26 законопроекти, като приоритет е даден на борбата с престъпността, имиграцията, здравеопазването и околната среда. При положение обаче, че правителството на Борис Джонсън няма мнозинство в парламента, приемането на тези закони е под голям въпрос. След няколко дни на дебати предстои гласуване на законодателната програма в парламента. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.14", "title": " Кралица Елизабет II: Основният приоритет на правителството ми винаги е бил да осигури излизането на Великобритания от ЕС на 31 октомври"}
{"url": "https://trud.bg/preslava-relaksira-v-dubai/", "text": "Преслава все по-често пътува до популярни и красиви дестинации, последната от които е Дубай. Само за един месец тя и любимият й Павел посетиха три държави. Първоначално младите родители си откраднаха  , след което се отправиха към Турция, като този път взеха със себе си и близки приятели. В социалните мрежи певицата постоянно споделя снимки и впечатления от всяка една страна, която посещава. В момента гласовитата брюнетка е отседнала в луксозен комплекс, но не пропуска да посети и някои от забележителностите като най-големия музикален фонтан в света, намиращ се в Дубай.  ", "date": "2019.10.14", "title": " Преслава релаксира в Дубай (СНИМКИ)"}
{"url": "https://trud.bg/%d1%80%d0%be%d0%bc%d0%b8-%d0%bd%d0%b0%d0%bf%d0%b0%d0%b4%d0%bd%d0%b0%d1%85%d0%b0-%d1%83%d1%87%d0%b5%d0%bd%d0%b8%d1%87%d0%ba%d0%b0-%d0%bd%d0%b0-%d0%bf%d0%b0%d0%b7%d0%b0%d1%80%d0%b0-%d0%b2-%d0%b1%d0%bb/", "text": "Двама роми нападнаха 13-годишна ученичка в района на пазара в Благоевград и отмъкнаха раницата й. Случката станала към 18 часа. Двамата роми опряли нож в тялото на момичето и тогава и грабнали раницата. В нея имало мобилен телефон, ключове и други вещи. Пострадалата е дала описание на грабителите. Те все още не са задържани. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.14", "title": " Роми нападнаха ученичка на пазара в Благоевград"}
{"url": "https://trud.bg/%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0%d1%82-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0%d1%82%d0%b0-%d1%81-%d1%88%d0%b5%d1%81%d1%82%d0%b8%d0%bc%d0%b0-%d0%b7%d0%b0/", "text": "Във връзка с  на 14.10.2019 г., около 01,00 ч. на първокласен път – I – 5, до разклона за с. Хаджидимитрово, общ. Казанлък обл. Стара Загора , в Окръжна прокуратура – Стара Загора е образувано досъдебно производство, съобщават от държавното обвинение. Досъдебното производство е образувано срещу неизвестен извършител за престъпление по чл. 343, ал.3, буква”б” вр. с чл. 343, ал.1, б.“в“ с чл. 342, ал.1, предл. второ от Наказателния кодекс – за това, че при управление на моторно превозно средство нарушил правилата за движение и по непредпазливост причинил смъртта на повече от едно лице. Установено е, че лек автомобил, марка „Мерцедес“, със старозагорска регистрация, управляван от Ю.А, на 18 г., се е движил по първокласен път – I – 5, в посока гр.Шипка – гр. Казанлък. В автомобила пътували още четирима мъже – В.С., на 20 г., Ю.Щ., на 30 г., И.И., на 18 г. и Г.Х., на 19 г. По същото време в посока гр. Казанлък – гр. Шипка се движил лек автомобил, марка „Ауди“, с габровска регистрация, управляван от 42-годишния Л.У. В близост до разклона за с. Хаджидимитрово, общ. Казанлък, е настъпил, по първоначални данни, челен сблъсък между двата автомобила. След удара те се завъртели и спрели в източния банкет на пътя, на разстояние около два метра един от друг. В резултат на удара на място са загинали Ю.А, на 18 г., Л.У. на 42 г., В.С. на 20 г., Ю.Щ. на 30 г., И.И., на 18 г. и Г.Х., на 19 г. По делото са разпитани свидетели. Извършен е оглед на местопроизшествие. Предстои да бъдат иззети записи от видеокамери от стопански обект, намиращ се близо до настъпилото произшествие. Назначени са експертизи – съдебномедицински, автотехническа и химически. Разследването по делото продължава, като предстои извършването на действия за установяване на обстоятелства по делото – разпити на свидетели, изготвяне на заключенията на назначените експертизи и др. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.14", "title": " Прокуратурата ще търси кой от шофьорите е бил виновен за катастрофата край Казанлък, в която загинаха всички участници"}
{"url": "https://trud.bg/%d0%bc%d0%bb%d0%b0%d0%b4-%d0%bc%d1%8a%d0%b6-%d0%b7%d0%b0%d1%82%d1%80%d0%b8-%d0%b4%d1%8f%d0%b4%d0%be-%d0%bf%d0%be%d1%81%d0%b5%d0%b3%d0%bd%d0%b0%d0%bb-%d0%bd%d0%b0-%d0%b6%d0%b5%d0%bd%d0%b0-%d0%bc%d1%83/", "text": "30-годишен варненец ще бъде съден за опит за убийство на старец и за кражба, която извършил, за да прикрие следите си. Теодор се запознал с жертвата си в началото на май по обява във вестник. 85-годишният дядо живеел сам и решил да потърси човек, който да се грижи за него и на когото да припише апартамента си. Теодор откликнал на обявата на пенсионера, тъй като трудно плащал наема на къщата, която обитавал със съпругата си и двегодишното си дете. Старецът харесал семейството и заявил, че ще им прехвърли жилището си срещу издръжка и гледане. На 12 май тримата се нанесли при него. Дядото обаче направил неприлично предложение на Теодор – да склони жена си да прави секс с него. Още първия ден на трапезата домакинът започнал да опипва под масата младата жена. Теодор му направил забележка, но възрастният мераклия продължил да задява съпругата му. Тя взела детето и излязла до близкия магазин. Тогава Теодор грабнал хавлия, усукал я и опитал да удуши стареца. Ударил го по главата с дебел учебник по вътрешни болести и го повалил на земята. После го налагал с юмруци и ритници, докато възрастният мъж спрял да мърда. Тогава Теодор събрал всички предмети, по които имало негови следи, отмъкнал портмонето на жертвата с 1050 лв. и напуснал апартамента заедно с жена си и детето, които се прибрали по време на побоя. Обезобразеният дядо бил открит на следващия ден от наемателка. С линейка бил откаран в болница, но 2 часа по-късно починал. Назначената тройна съдебномедицинска експертиза установила, че е издъхнал от остър възпалителен процес. Теодор бил разкрит, обвинен и задържан под стража. Той ще докача делото си във варненския затвор, уточниха от прокуратурата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.14", "title": " Млад мъж затри дядо, посегнал на жена му"}
{"url": "https://trud.bg/%d1%89%d0%b5-%d0%bf%d1%80%d0%b5%d0%b4%d0%bf%d0%be%d1%87%d0%b5%d1%82%d0%b5%d0%bc-%d0%bf%d1%83%d0%bb%d0%b5%d0%b2-%d0%be%d0%b1%d1%8f%d0%b2%d0%b8-%d1%85%d1%8a%d1%80%d0%bd/", "text": "Само за 24 часа Еди Хърн, мениджър на Антъни Джошуа, промени мнението си. Преди ден промоутърът твърдеше, че британецът ще бяга от бой с нашия боксьор. Но сега смята, че бившия световен шампион ще предпочете именно Кобрата. На 7 декември Джошуа ще излезе в реванш срещу Анди Руис в Саудитска Арабия. И ще се опита да си върне титлите в тежка категория на профибокса, които загуби през лятото от американеца с мексикански корени. Победителят от този мач ще трябва да избира дали да направи защита срещу Кобрата за трофея на IBF или срещу другия задължителен претендент, но на WBO – Олександър Усик (Украйна). „Ако изборът е наш, мисля че ще предпочетем Кубрат Пулев. – каза Хърн. – Той е задължителен претендент и вероятно ще лети до Саудитска Арабия да гледа мача на живо.“ Преди това обаче Кобрата ще трябва да защити статута си срещу претендента Райдъл Букър. Битката е насрочена за 9 ноември в САЩ. Американецът е с 26 победи и 2 загуби, а Кобрата е с едно поражение и 27 успеха. Щабът на българина обяви, че има договорка между двамата, но все още срещата не е вписана в най-авторитетния боксов сайт „Boxrec.com“, известен в средите на професионалистите, като „боксовата библия“.", "date": "2019.10.14", "title": " Ще предпочетем Пулев, обяви Хърн"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-502/", "text": "Двойна игра на Прокопиев с ЕВН Това разкритие направи бившият шеф на КФН Стоян Мавродиев пред спецсъда. Брокерите му спестили 87 млн. лв. на австрийското дружество при покупката на остатъка от държавния дял през 2011 г.           Ако работите през нощта – трябва да знаете това Трудово-правна консултация на „Труд“.             Избори между желано и действително Мая Манолова така и не си избра в коя оперета ще играе Жана д’Арк или майка Тереза. Водещото за избора на кмет следва да е наличието на подходящите управленски качества – анализ на д-р Илия Илиев.     Всяко едно управление трябва да осъзнае, че здравеопазването е приоритет В момента медицината работи на парче – имаме болест, болен и тази спорна система с пътеките, казва академик Лъчезар Трайков в интервю за „Труд“.         Сивият кардинал Силует на Ярослав Качински. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.14", "title": " Вижте акцентите в броя на вестник „Труд“ във вторник, 15 октомври 2019"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d1%82%d0%b2%d0%be-%d0%bd%d0%b0-%d0%b5%d0%bd%d0%b5%d1%80%d0%b3%d0%b5%d1%82%d0%b8%d0%ba%d0%b0%d1%82%d0%b0-%d0%bf%d1%80%d0%be%d0%b2%d0%b5%d1%80/", "text": "Министерство на енергетиката проведе регулярна проверка на готовността на Електроразпределение Север за работа през зимния сезон. Експертният екип на МЕ посети избрани от тях обекти от електроразпределителната мрежа в Североизточна България, складовата база, аварийните запаси на дружеството, състоянието на специализираната техника, окомплектовката на екипите за работа при зимни условия, наличието на документация по техническа експлоатация и безопасност. Специален акцент на комисията беше изпълнение на инвестиционната програма и обекти от нея със значение за сигурността на снабдяването с електроенергия. Инспектирани бяха електропроводи, подстанции, възлови станции и трафопостове на територията на Североизточна България. Представителите на Министерството се запознаха с графика на дейностите по подготовка на електроразпределителната мрежа за зимата и провериха качеството на тяхното изпълнение. Експертите на ЕРП Север оказаха пълно съдействие на проверяващите, като предоставиха всяка поискана информация и документация, както и пълен достъп до избраните за проверка съоръжения. Поддържането на мрежата в добро техническо състояние е целогодишна дейност на електроразпределителната компания. В рамките на зимната подготовка се извършват допълнителни инспекции, профилактика и обслужване на съоръженията, за да се гарантира тяхната надеждна работа през периода на неблагоприятни климатични условия и повишено натоварване. Те се обследват с инфрачервена камера за откриване на неизправности и своевременното им отстраняване. До момента са извършени инспекции на трафопостове, реконструирани са 915 километра мрежи ниско напрежение с усукан проводник, подменени са 13 362 броя изолатори средно напрежение, подменени и новопоставени са 191 стоманорешетъчни и 1674 стоманобетонни стълба средно и ниско напрежение, долято е 10 тона трансформаторно масло. През октомври и ноември по график ще се финализират дейностите по почистване на въздушните електропроводи, профилактика и текущи ремонти по някои съоръжения. Компанията разполага с 382 ремонтни екипа, снабдени с необходимите лични предпазни средства, специализирано оборудване и техника. Подготвен е автомобилният парк с наличните общо 940 високопроходими, екипни и специализирани автомобили. Нови 51 броя предстои да бъдат доставени до края на 2019 г. Осигурен е необходимият авариен резерв от основните видове материали и съоръжения. Компанията има изготвени планове за справяне с извънредни ситуации. Електроразпределение Север управлява и поддържа електроразпределителна мрежа с обща дължина 42 626 км на територия от 30 000 кв. км и обхваща 9 административни области в Североизточна България – Варна, Велико Търново, Габрово, Добрич, Разград, Русе, Силистра, Търговище и Шумен.", "date": "2019.10.14", "title": " Министерство на енергетиката провери подготовката на ЕРП Север за зимата"}
{"url": "https://trud.bg/%d0%b01-%d1%81%d1%82%d0%b0%d1%80%d1%82%d0%b8%d1%80%d0%b0-%d1%81%d0%b2%d0%be%d0%b5-%d0%bc%d0%be%d0%b1%d0%b8%d0%bb%d0%bd%d0%be-%d0%bf%d1%80%d0%b8%d0%bb%d0%be%d0%b6%d0%b5%d0%bd%d0%b8%d0%b5-%d0%b7%d0%b0/", "text": "С MAX Score феновете ще могат да гледат видеоповторения на голове от първенствата, излъчвани по каналите MAX Sport    стартира собствено мобилно приложение за следене на спортни резултати на живо. С   феновете ще могат да се информират за актуалните резултати на отборите, които подкрепят и представянето на любимите си състезатели в десетки спортове. Приложението е част от спортното портфолио на телекома, което включва и каналите  . MAX Score информира 24 часа в денонощието за всичко най-интересно, което се случва в европейския и световен футбол, най-големите тенис турнири, топ надпреварите по волейбол и баскетбол, най-силните лекоатлетически състезания, хокейните битки в Националната хокейна лига, стартовете в най-гледаните моторни спортове, както и резултати от бойни спортове и най-известните голф състезания. То включва и пълната програма на каналите MAX Sport за предстоящите 7 дни. В MAX Score феновете могат да намерят видеоповторения на голове от футболните първенства и турнири, които се излъчват по каналите MAX Sport. По този начин, дори когато нямат възможност да гледат двубоя на своя любим отбор в УЕФА Шампионска лига, испанската Ла Лига, италианската Серия А или холандската Ередивизи, те ще имат възможност да видят головете малко след тяхното отбелязване. Потребителите ще могат да следят важни за тях събития и да получават известия в реално време. Така те ще бъдат информирани за старта на очакван двубой или състезание, за титулярните състави в отборните спортове, за статистика, свързана с настоящия или с предишни мачове между съперниците, за отбелязване на гол или получаване на картон във футболен мач, за край на полувреме или на двубой и др. Приложението е напълно безплатно, като потребителите не е задължително да бъдат клиенти на А1 или да са абонирани за каналите MAX Sport, за да го ползват. В момента MAX Score налично само за устройства с операционна система Android.", "date": "2019.10.14", "title": " А1 стартира свое мобилно приложение за следене на спортни резултати\t"}
{"url": "https://trud.bg/%d0%bc%d0%b2%d1%80-%d0%bf%d0%be%d1%87%d0%b8%d0%bd%d0%b0%d0%bb%d0%b8%d1%8f%d1%82-%d0%b0%d0%bd%d0%b3%d0%bb%d0%b8%d1%87%d0%b0%d0%bd%d0%b8%d0%bd-%d0%b1%d1%83%d0%b9%d1%81%d1%82%d0%b2%d0%b0%d0%bb-%d0%b8/", "text": "Полицаи от СДВР изясняват фактите и обстоятелствата около  , станал днес в столицата. Към 10 часа в полицията е получен сигнал за мъж в безпомощно състояние в района на улиците „Иван Вазов“ и „Г.С. Раковски“. Намереният – 32-годишен мъж, чужд гражданин, е откаран от екип на Спешна помощ в болнично заведение за прегледи. Там изведнъж започнал да се държи агресивно, буйствал и заплашвал. Предприети са действия за транспортирането му към столично полицейско управление. По пътя мъжът е починал. Това съобщиха от пресцентъра на МВР. Работата по изясняване на обстоятелствата около случилото се продължава под надзора на прокуратурата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.14", "title": " МВР за починалия чужденец: Буйствал е и се е държал агресивно в болницата\t"}
{"url": "https://trud.bg/%d0%b0%d0%bd%d0%b3%d0%bb%d0%b8%d1%87%d0%b0%d0%bd%d0%b8-%d1%81%d0%b5-%d0%b1%d0%b8%d1%8f%d1%82-%d1%81%d1%8a%d1%81-%d1%81%d0%b2%d0%be%d0%b8-%d0%b8-%d0%bd%d0%b0%d1%88%d0%b8-%d0%b2-%d1%81%d0%be%d1%84%d0%b8/", "text": "Феновете на Англия затвърдиха реномето си и в София като най-неукротимите в Европа. Запалянковци на „Трите лъва“ се биха помежду си, а след това и с българи, в навечерието на гостуването на България от квалификациите за Евро 2020. Ексцесиите в столицата започнаха 24 часа преди първия съдийски сигнал на националния стадион „Васил Левски“. Центърът на София бе окупиран от полиция и жандармерия от първия ден на уикенда, но и това не предотврати инцидентите. Най-сериозният имаше фатален край, след като британец почина в „Пирогов“. Запалянкото е бил приет в неадекватно състояние, а по непотвърдена информация става въпрос за употреба на алкохол и упойващи вещества. „Тепърва ще се установява от аутопсията каква е причината за смъртта, рано е да се каже“ – коментираха лаконично от МВР. „Труд“ научи, че починалият е имал рана на главата. Преди да издъхне, на фена му прилошало и въпреки намесата на два екипа на „Спешна помощ“, той починал. В нощта на неделя срещу понеделник други двама фенове на „Трите лъва“ са били бити в центъра на София. Мъж е пострадал на улица „Кърниградска“ след атака от неизвестни. Той отказал медицинска помощ. При втория инцидент друг англичанин е нападнат и бит на кръстовището на улиците „Солунска“ и „Цар Асен I“. Той е със счупена ръка, а новината бе отразена подобаващо на Острова, където следяха внимателно действията на своята агитка. За капак фенове на големите съперници на Острова „Нюкасъл“ и „Съндърланд“ използваха момента, за да си спретнат меле помежду си. Двата отбора са прословути регионални врагове вече повече от век, а съперничеството им е прословуто. Три дни по-рано, феновете на „Трите лъва“ се проявиха и в Прага. В чешката столица те влязоха в схватка с местните полицаи, в резултат на което десетки бяха арестувани.", "date": "2019.10.14", "title": " Англичани се бият със свои и наши в София, един почина в „Пирогов“"}
{"url": "https://trud.bg/%d1%80%d0%b0%d0%b7%d0%b4%d0%be%d1%80%d0%b8-%d1%82%d1%80%d0%b5%d1%81%d0%b0%d1%82-%d1%81%d1%8a%d0%bf%d0%b5%d1%80%d0%bd%d0%b8%d0%ba-%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d1%8f/", "text": "Раздори тресат един от съперниците на волейболистите ни в олимпийската квалификация през януари. Две от звездите на Франция вече не искат да са в един отбор, а треньорът Лоран Тили е в матова ситуция, тъй като и двамата са ключови играчи. Джан Лука Пазини от „Гадзета дело Спорт“ твърди, че скандалът между Ървин Нгапет и Стефан Бойер е настъпил след европейското. А отношенията им от пререкания са преминали във физическа конфронтация.  На континенталния шампионат „петлите“ отпаднаха на полуфиналите в Париж. В квалификацията ще играят още Германия, Сърбия, Белгия, Словения, Холандия и Чехия.", "date": "2019.10.14", "title": " Раздори тресат съперник на България"}
{"url": "https://trud.bg/%d0%b8%d1%81%d0%bf%d0%b0%d0%bd%d1%81%d0%ba%d0%b8%d1%82%d0%b5-%d0%b2%d0%bb%d0%b0%d1%81%d1%82%d0%b8-%d0%b8%d0%b7%d0%b4%d0%b0%d0%b4%d0%be%d1%85%d0%b0-%d0%bd%d0%be%d0%b2%d0%b0-%d0%b7%d0%b0%d0%bf%d0%be/", "text": "Властите на Испания издадоха нова заповед за арест на бившия председател на Женералитата на Каталуния Карлес Пучдемон, една от ключовите фигури в организирането на референдума и последвалото обявяване на независимост на североизточния автономен регион, предава AFP. По-рано през деня Върховният съд на Испания осъди деветима каталунски лидери на лишаване от свобода за срок от 9 до 13 години за противодържавна дейност и злоупотреба с публични средства. Прокуратурата настоя за по-строги наказания за обвиняемите. Тя призова на бившия вицепредседател на Женералитата на Каталуния Ориол Жункерас да бъде наложено наказание за 25 г. затвор. „Върховният съд осъди Ориел Жункерас на 13 г. затвор… на основание противодържавна дейност и злоупотреба с публични средства“, се казва в решението на институцията. Трима други министри на Барселона бяха осъдени на по 12 г. лишаване от свобода. Пучдемон, който живее в изгнание в Белгия, обяви за кошмарни присъдите на Върховния съд на Испания срещу част от водачите на сепаратисткото движение в испанската автономна област. „Общо 100 години затвор. Какъв кошмар“, написа Пучдемон в „Туитър“. „Трябва да реагираме. Заради бъдещето на нашите синове и дъщери. Заради демокрацията. Заради Европа. Заради Каталуния“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.14", "title": " Испанските власти издадоха нова заповед за арест на Карлес Пучдемон"}
{"url": "https://trud.bg/%d0%b7%d0%b0%d1%81%d0%b8%d0%bb%d0%b5%d0%bd%d0%b8-%d0%bc%d0%b5%d1%80%d0%ba%d0%b8-%d0%b7%d0%b0-%d1%81%d0%b8%d0%b3%d1%83%d1%80%d0%bd%d0%be%d1%81%d1%82-%d0%b2-%d1%81%d0%be%d1%84%d0%b8%d1%8f-%d1%84%d0%b5/", "text": "Засилено полицейско присъствие се забелязва в центъра на София от сутринта. Причина за големия брой униформени служители е двубоят между България и Англия тази вечер. Близо 5000 са привържениците на гостите, които окупираха столицата от уикенда. Малка част от тях пристигнаха организирано с чартър, останалите са с нискотарифни авиокомпании, други пък идват директно от Прага, където техните любимци загубиха в петък от Чехия. Заведенията в центъра на града са пълни основно с британци, чийто знамена са окупирали витрините. От полицията разкриха пред „Труд“, че засега е спокойно, но в нощта на неделя срещу понеделник е имало инциденти с пияни фенове на Англия. „София е уникален град, всичко тук е много добре – коментира пред „Труд“ Стивън Дейвис от Лутън, дошъл да подкрепи своите любимци. – Тук сме с приятели от уикенда, имате много красива столица. Бирата е добра и евтина, храната – също. Единствено полицейското присъствие е твърде осезаемо. Снощи униформени служители се опитаха да ни изтласкат от баровете, за де се приберем по хотелите. За мен това е прекалено, в крайна сметка от нас печели градът, защото по цял ден сме в заведенията. Бях и в Прага в петък за мача с Чехия. Там напрежението дойде отново заради местната полиция.“", "date": "2019.10.14", "title": " Засилени мерки за сигурност в София, фенове на Англия пият от сутринта (СНИМКИ)"}
{"url": "https://trud.bg/%d0%b1%d1%83%d1%82%d0%b0%d1%82-%d0%be%d1%89%d0%b5-%d0%be%d0%bf%d0%b0%d1%81%d0%bd%d0%b8-%d1%81%d1%8a%d0%b1%d0%be%d1%80%d0%b5%d1%82%d0%b8%d0%bd%d0%b8-%d0%b2-%d0%bc%d0%b0%d0%ba%d1%81%d1%83%d0%b4%d0%b0/", "text": "Започна събарянето на още 15 опасни къщи в Максуда. Те са разположени в терена, където се изгражда ново кръстовище между булевардите „В.Левски“ и „Девня“, съобщиха от дирекция „Инженерна инфраструктура и благоустрояване“ в община Варна. До момента в Максуда са премахнати над 200 опасни или незаконни обекта, а от началото на строителството на новия булевард „Левски“ от този район бяха изринати над 40 000 тона боклуци. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.14", "title": " Бутат още опасни съборетини в Максуда"}
{"url": "https://trud.bg/%d1%82%d0%be%d0%bc%d0%b8%d1%81%d0%bb%d0%b0%d0%b2-%d0%b4%d0%be%d0%bd%d1%87%d0%b5%d0%b2-%d0%b4%d0%bb%d1%8a%d0%b6%d0%bd%d0%b8%d1%86%d0%b8-%d1%81%d0%bc%d0%b5-%d0%bd%d0%b0-%d1%81%d0%b5%d0%b2%d0%b5%d1%80/", "text": "Ние дължим на българския север същото, което направихме на юг, където имаме три магистрали, а на север имаме само едно парче от магистрала. Това заяви зам.-премиерът Томислав Дончев днес по време на церемонията по стартирането на пречиствателната станция във Видин, за която „Труд“ вече писа, че е най-модерната в страната. Според Дончев основната задача за региона през следващите 3 години ще бъде пътната свързаност със София, визирайки заделените огромни средства за реализиране на 4-лентовият път по коридор номер 4. В словото си Дончев посочи, че инвестицията може да не е от най-видимите, но е една от най-важните, защото е инвестиция в околната среда, въздуха, здравето и живота на всички граждани. Това е втора фаза, продължение на един проект, осъществен в предишните години и който до голяма степен решава всички проблеми и предизвикателства на града в сферата на водоснабдяване и отвеждане на отпадъчни води. Общата стойност на тези два проекта е близо 70 милиона лева. „Без тези инвестиции всички останали са труди и даже невъзможни. Следващите години основен акцент ще бъде опазване на чистотата на въздуха“, каза Дончев. Проектът „Доизграждане на пречиствателна станция за отпадъчни води – гр. Видин – Втора фаза“ е изпълнен по Оперативна програма „Околна среда 2014-2020 г.“. Общата му стойност е 19 505 984 лв., от които собственото финансиране е в размер на 580 415 лв. Безвъзмездните средства се предоставят от Кохезионния фонд на Европейския съюз и държавния бюджет. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.14", "title": " Томислав Дончев: Длъжници сме на Севера"}
{"url": "https://trud.bg/%d0%b7%d0%b5%d0%bc%d0%b5%d1%82%d1%80%d0%b5%d1%81%d0%b5%d0%bd%d0%b8%d0%b5-%d1%80%d0%b0%d0%b7%d0%bb%d1%8e%d0%bb%d1%8f-%d1%8e%d0%b6%d0%bd%d0%b0-%d0%b3%d1%8a%d1%80%d1%86%d0%b8%d1%8f/", "text": "Земетресение с магнитуд от 3,9 по скалата на Рихтер е регистрирано днес по обяд в района на Коринтския залив, Южна Гърция. Според данни на гръцкия институт по геодинамика трусът е станал в 12,24 часа в морето северно от Ксилокастро. Епицентърът му е бил на 33 километра североизточно от Галаксиди на дълбочина от 17,5 километра. Трусът е бил усетен и в област Атика, където се намира столицата Атина, информира БТА. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.14", "title": " Земетресение разлюля Южна Гърция\t"}
{"url": "https://trud.bg/%d0%ba%d0%b0%d0%b1%d0%b0%d0%ba%d0%be%d0%b2-%d1%89%d1%83%d1%80%d0%bc%d1%83%d0%b2%d0%b0-%d0%b8%d1%81%d1%82%d0%be%d1%80%d0%b8%d1%8f%d1%82%d0%b0-%d0%bd%d0%b0-%d0%b3%d0%b5%d1%80%d0%bc%d0%b0%d0%bd%d0%b8/", "text": "Георги Кабаков мощно щурмува историята на германския национален отбор. Пловдивският съдия вдигна червен картон на Емре Джан при победата с 3:0 над Естория в Талин още във фаталната 13-ата минута. Никога толкова рано германски национал не е бил гонен. Досега рекордът държеше Роберт Хут. Защитникът видя червения цвят през юни 2005 година 4:1 над Северна Ирландия в контрола – в 15-ата минута. Кабаков много авторитетно и точно изгони Джан. Халфът на „Ювентус“ брутално спъна с шпагат откъсващ се естонец. От началото на сезона Кабаков се справи добре и с дуела от Шампионската лига между „Реал“ и „Брюж“, завършил 2:2 на „Сантяго Бернабеу“. Ако продължава в същия дух, нищо чудно Кабаков да хване погледите на шефовете в УЕФА и да стане един от съдиите на Евро 2020. За последно Иван Леков бе страничен съдия на Евро 2000. Въпреки че остана с човек по-малко Германия нямаше проблеми със 102-ия в световната ранглиста Естония. Два гола на Илкай Гюндоган и попадение на Тимо Вернер сложиха точка на спора. Въпреки това Бундестимът отдавна не блести. А пътуващите до Талин немски фенове няколко пъти поискаха оставка на треньора Йоаким Льов. Световният шампион от 2014 година се задържа на поста след фиаското на Мондиал 2018, но вече въпросът е дали има сили и възможности да изгради нов голям отбор. Вместо за победа в Германия много повече се говори за политически скандал с футболна украса. За него се погрижиха етническите турци в тима – Гюндоган и Джан. Преди мача двамата харесаха в социалните мрежи снимка на турските национали, които козируват след победния гол на Ченк Тосун срещу Албания за 1:0. Под нея беше написано: „За нашата нация и преди всичко за всеки, който рискува живота си за страната ни!“ Думите са послание за войниците, които влязоха на сирийска територия. УЕФА обяви, че ще разследва, а Германия осъди своите национали. Преди Мондиал 2018 Гюндоган и Месут Йозил се снимаха в Лондон с президента Реджеп Ердоган. Фотосът от посолството разгневи Германия. След това Йозил бе посочен като виновник за слабото световно първенство. В последствие халфът напусна националния, ожени се и Ердоган му стана кум. „ Харесах снимката на Тосун, защото го познавам много отдавна – оправда се Джан. – Не съм гледал какво е пишело. Аз съм абсолютен пацифист и мразя войната във всяка нейна форма.“ „ Веднага премахнах моето харесване, когато видях политическия отенък – продължи Гюндоган. – Зарадвах се, защото видях, че моя приятел и съотборник от юношеския национален отбор е вкарал гол. След миналогодишните истории никога не бих се забъркал в политика. С Ченк живяхме дълго заедно, а сега му е трудно в „Евертън“. Тази снимка беше харесана от хиляди футболисти по света. Заедно с Емре сме против терора и войната. Аз просто подкрепих приятел.“ Ченк Тосун е роден в Германия подобно на немските национали и игра за „Айнтрахт“ в продължение на четири години. Льов подкрепи двамата футболисти и похвали най-вече Гюндоган, обявявайки го за №1 в мача срещу Холандия.", "date": "2019.10.14", "title": " Кабаков щурмува историята на Германия"}
{"url": "https://trud.bg/%d0%bc%d1%83%d1%81%d1%82%d0%b0%d1%84%d0%b0-%d0%ba%d0%b0%d1%80%d0%b0%d0%b4%d0%b0%d0%b9%d1%8a-%d0%be%d1%82-%d0%ba%d0%b0%d0%b7%d0%b0%d0%bd%d0%bb%d1%8a%d0%ba-%d0%bd%d0%b0-%d1%82%d0%b5%d0%b7%d0%b8-%d0%b8/", "text": "Екипът на Централния лъч на ДПС присъства на представянето на кандидатите за общински съветници на ДПС в общините Павел баня и Казанлък и кандидата за кмет на ДПС за община Павел Баня Иса Бесоолу в град Казанлък. Председателят на ДПС Мустафа Карадайъ каза, че предстоящите избори ще определят посоката на развитие на общините и на страната. Много хора може да са кандидати от различни партии, но много по-важно е каква политика и философия изповядват, заяви той. ГЕРБ включиха националистите във властта, без да има нужда от това и виждаме резултата, каза лидерът на ДПС. Леви и десни, всеки който проповядва разделение и противопоставяне и омраза към различието знае, че не води до нищо добро в нашата страна, обясни лидерът. Карадайъ каза, че благодарение на почетния председател на ДПС д-р Ахмед Доган, ние се обединихме през 1989г. и докарахме демокрацията в нашата държава. 30 години ние споделяме политиката на толерантността и заедността, добави той. Карадайъ заяви, че различни хора ползват тези думички в речника си, но явно не знаят тяхното съдържание. Заедността означава да сме различни по религия и етнос, но да сме заедно. Всеки с достойнство да си отстоява своята идентичност, но заедно да градим нашето бъдеще и бъдещето на нашите деца в нашата Родина, обяви Карадайъ. Лидерът на ДПС обяви, че няма да позволим на никой да ни противопоставя нито по етнически, нито по религиозен признак. Затова на тези избори трябва да дадем ясен, силен и мощен знак към София, Брюксел и света, заяви той. Карадайъ поздрави община Казанлък, Павел баня и цялата област Стара Загора за постигнатите резултати на изминалите евроизбори и каза, че доказахме че с нашето обединение, сила, ценности и кадри можем да успеем и на предстоящите местни избори. Зам.-председателят на ПГ на ДПС Йордан Цонев заяви, че ДПС е мащабна организация, с много ясни виждания и цели, с много мощна структура и както обича да казва почетният председател на ДПС д-р Ахмед Доган, ДПС е машина за демокрация. Нищо не може да спре нас етническите българи и православни християни да бъдем в най-патриотичната партия, каквато е ДПС, каза още той. В нашата Родина има сили, които не искат да сме заедно, живеят в миналото и такива, които смятат, че разделението по етнически и религиозен признак е някакъв патриотизъм, изтъкна още Цонев. Той каза, че това не е така, защото ако беше така нашият най-голям революционер Васил Левски нямаше да изрече великата мисъл, че в чистата и свята република ще живеем заедно като равни българи, турци, арменци, роми, евреи и всички останали етноси, обясни той. Ето това е идеологията на патриотизма и на ДПС. ДПС е единствената партия, в която патриотичният модел на Васил Левски се прилага на практика и на дела. Това е нещото, което може да възроди България, заяви още Йордан Цонев. На предизборната среща присъства и зам.-председателят на ПГ на ДПС Халил Летифов. Избори 2019. Платено съдържание. Купуването и продаването на гласове е престъпление.", "date": "2019.10.14", "title": " Мустафа Карадайъ от Казанлък: На тези избори трябва да дадем ясен, силен и мощен знак към София, Брюксел и света!\t"}
{"url": "https://trud.bg/%d0%bc%d0%b5%d1%80%d1%86%d0%b5%d0%b4%d0%b5%d1%81-%d0%bf%d0%b0%d0%ba-%d0%be%d0%b1%d0%b5%d0%b7%d1%81%d0%bc%d0%b8%d1%81%d0%bb%d0%b8-%d1%81%d0%b5%d0%b7%d0%be%d0%bd%d0%b0/", "text": "Ако някой е очаквал да стане свидетел на кой знае колко вълнуващ сезон във Формула 1, надеждите му са останали излъгани. След всички драми през годината зрителите получиха още от същото – „Мерцедес“ спечели и двете титли, както и в предишните пет шампионата. С това тимът стана първият с шест поредни успеха и в двете надпревари. Досега рекордът бе на „Ферари“ от ерата на Михаел Шумахер – шест отборни трофея, но в първия от случаите (през 1999-а) Шуми остава втори при пилотите след Мика Хакинен. А когато се чупят рекорди, обикновено започват сравненията с величията от миналото и спекулациите дали настоящият властелин е най-великият в историята.  Шефът Тото Волф посвети успеха на легендата Ники Лауда, който почина през пролетта. Наричаха австриеца „неизпълнителен директор“ на „сребърните стрели“ и той имаше сериозна, макар и не много точно установена, роля в тима.  „Лауда беше с нас от самото начало на проекта, носеше ни уникална смес от подкрепа и напрежение – заяви Волф. – Липсва ми всеки ден, странно е отборът да се събира без него. Все си мисля какво той щеше да каже в една или друга ситуация.“  Но и без Лауда машината на „Мерцедес“ работи на пълни обороти. Четирите последни старта ще трябва да решат само един въпрос – кой ще е шампионът при пилотите, а двата варианта са двамата състезатели на тима. Люис Хамилтън и Валтери Ботас ще трябва да разиграят някоя и друга мини драма, за да поддържат интереса към остатъка от сезона. Това не е нещо ново за отбора – още се помни „вътрешновидовата“ битка между Хамилтън и Нико Розберг, която спасяваше интригата по време на кризата в останалите отбори.  А в един момент от сезона нещата изглеждаха иначе. „Ферари“ са с видимо по-бързата кола, поне след лятната пауза. Докато в предишните години „скудерията“ залагаше предимно на постоянството в състезателното темпо, сега червените болиди се оказаха истински господари в квалификациите. Вече няма как да се оправдават с тесните писти или особеностите на съвременните коли, които не позволявали изпреварвания. Но трите поредни победи – две на Шарл Льоклер и една на Себастиан Фетел, не се превърнаха в повратна точка за сезона. Основната причина беше още едно уникално за „Ферари“ събитие – може би за първи път в историята си тимът имаше „два петела в курника“. Нещо, което предишните шефове като Лука ди Монтедземоло и Стефано Доменикали внимателно избягваха. „Скудерията“ досега минаваше за отбора с най-добра организация по време на състезание, което й носеше доста дивиденти  дори в моменти, когато колата не беше най-добрата. В основата на титлите на Михаел Шумахер беше и „втората цигулка“ на Рубенс Баричело, а в началото на десетилетието Фернандо Алонсо поддържаше огъня в неравната битка с „Ред Бул“ само благодарение на факта, че на Фелипе Маса беше забранено да „му взима точки“.  Вероятно в Маранело са имали нещо подобно предвид, когато привлякоха 21-годишния Шарл Льоклер за съотборник на четирикратния световен шампион Себастиан Фетел. Той замени Кими Райконен, който се държеше достатъчно дисциплинирано и не създаваше проблеми на германеца. Но твърде скоро младият пилот от Монако се разбунтува и в доста моменти от сезона засенчи залязващата звезда. Ръководството на тима обаче твърде дълго отказваше да приеме реалността и в доста от гонките в първата част от сезона зае страната на Фетел. Това доведе до куп недоразумения, които провалиха стартовете в Русия и Япония за „Ферари“. И в двата случая червените коли печелеха убедително квалификациите, а след това пилотите им подаряваха победите на „Мерцедес“.  Нещо подобно призна самият Фетел след второто място на „Сузука“.  „Хамилтън си заслужи титлата, но „Мерцедес“ има най-добрата кола в последните години и ако не беше така, някои други пилоти също можеше да станат шампиони – заяви германецът. – Но има и нещо повече, става въпрос за сработването му с отбора. Титла не се печели само от пилот или само от кола, а от комбинацията между двете. Много трудно можеш да победиш съперник, който почти не прави грешки. Това трябва да му се признае.“  Фетел явно няма илюзии, че Ботас може да измъкне пилотския трофей от Хамилтън. Но развитието на състезанието в Япония накара британеца да изпусне нервите си. Той фишинира трети и загуби 10 точки от аванса си на върха, но все още му остават 64, които много трудно може да пропилее. Люис обаче очевидно не иска да допусне в „Мерцедес“ този разнобой в целите, който провали съперниците им. Затова разкритикува стратегията на тима, която го остави зад Фетел на финала на „Сузука“.  „С по-добра работа на състезателния инженер можех да спечеля – заяви шампионът. – Направо ме извадиха от състезанието. Мисля, че щяхме да успеем и с едно спиране в бокса, вместо да сменям гуми десет обиколки преди финала.“  Може би именно напрежението от сравнението с великите в историята кара Хамилтън да реагира така в недотам драматичната ситуация.  „Колкото по-близо си, толкова по-големи стъпки трябва да правиш, за да се изравниш с най-големите – твърди Люис, който почти сигурно ще спечели 6-ата си титла и вече гледа към седемте на Шумахер. – Все още съм далеч от рекорда на Михаел. Той е на върха, а аз съм в базовия лагер. Но мисля, че ние в „Мерцедес“ бихме могли да сме най-великите.“", "date": "2019.10.14", "title": " „Мерцедес“ пак обезсмисли сезона"}
{"url": "https://trud.bg/%d0%bc%d0%be%d0%bd%d0%b8%d0%ba%d0%b0-%d0%b2%d0%b0%d0%bb%d0%b5%d1%80%d0%b8%d0%b5%d0%b2%d0%b0-%d0%bf%d1%80%d0%be%d0%b3%d0%be%d0%b2%d0%be%d1%80%d0%b8-%d0%b7%d0%b0-%d0%ba%d0%be%d0%b7%d0%bc%d0%b5%d1%82/", "text": "Плеймейтката Моника Валериева реши откровено да сподели как върви работата по козметичния й бранд, като не скри предизвикателствата и трудностите, които среща в процеса на утвърждаването му. В личния си Facebook брюнетката публикува дълъг пост, както и две снимки – едната е на баща й, с когото е пътувала до Шанхай, за да разработи марката си, а другата е образец на евентуалните й продукти. „ Огромни дистриктове пълни с малки офиси, тъпкани с продукти (мостри), които избираш, поръчваш, правиш дизайн, патентоваш и ходиш по 20 км пеша всеки ден, за да намериш най-добрия продукт (висок клас) на най-добрата възможна цена, за огромно количество (иначе няма да се занимават с теб), за което плащаш огромна сума, а те очакват още хиляди разходи в родното ти място заради цялата бюрократщина „, така Валериева описа процеса на работа до момента. Тя не скри, че подобно начинание изисква солидна сума спестявания, но заради разточителния й начин на живот, й е отнело повече време да ги събере. Валериева дори намекна, че вече има конкуренция в тази сфера от друга популярна плеймейтка. Въпреки че не споменава името й, става дума за Николета Лозанова, която наскоро обяви, че  . Колкото до финансирането на бранда й, Моника написа: „Недай си Боже когато имаш приятел чужденец или българин ,,зад кадър”, да ти подари някое Картие или часовник, или рози-КРАЙ! Работничка си заради джуките и циците. Никой не те пита бачкаш ли като помияр, караш ли се с митници, какъв път минаваш, какви връзки си имал, изневерявали ли са ти, какви проблеми имаш, как ти е протекъл животът???“. Постът й веднага събра много коментари – както положителни, така и критични, на които плеймейтката отговори лично.", "date": "2019.10.14", "title": " Моника Валериева проговори за козметичния си бранд\t"}
{"url": "https://trud.bg/%d0%b2%d0%b8%d1%86%d0%b5%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%bd%d0%b8%d0%ba%d0%be%d0%bb%d0%be%d0%b2%d0%b0-%d0%b8%d0%bd%d0%b8%d1%86%d0%b8%d0%b8%d1%80%d0%b0-%d1%80%d0%b0%d0%b1/", "text": "По инициатива на заместник министър-председателя по икономическата и демографската политика и председател на Съвета по киберсигурност Марияна Николова в Министерския съвет се проведе работна среща, на която вицепремиерът постави въпроса за увеличаване на размера на наказанията за компютърни престъпления, съобщиха от правителствената информационна служба. В срещата участие взеха министърът на правосъдието Данаил Кирилов, председателят на Държавната агенция „Електронно управление“ Атанас Темелков, представители на Министерство на вътрешните работи, Държавна агенция „Национална сигурност“, Национална следствена служба, съсловните организации на юристите, прокурорите и следователите. Вицепремиерът Николова постави на обсъждане необходимостта от завишаване на наказанията, предвидени в действащите разпоредби на Глава девета „а“ от Наказателния кодекс. Тя изрази виждането, че бързият напредък в сферата на комуникационните и информационни технологии налага наказанията да бъдат изменени, за да са по-адекватни на променящата се среда на киберсигурност. На срещата бе решено до края на месец октомври участниците да представят своите предложения. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.14", "title": " Вицепремиерът Николова инициира работна среща за увеличаване на наказанията за компютърни престъпления"}
{"url": "https://trud.bg/359-%d0%b2%d0%b0%d1%80%d0%bd%d0%b5%d0%bd%d1%86%d0%b8-%d1%81%d0%b5-%d0%b8%d0%b7%d1%81%d0%bb%d0%b5%d0%b4%d0%b2%d0%b0%d1%85%d0%b0-%d0%b1%d0%b5%d0%b7%d0%bf%d0%bb%d0%b0%d1%82%d0%bd%d0%be-%d0%b7%d0%b0/", "text": "243 мъже и 116 жени на средна възраст 50 г. са се възползвали от програмата за превенция на сънната апнея, която реализират съвместно община Варна и МБАЛ „Св. Анна“, съобщиха от болницата. Пациентите, които хъркат, са се възползвали от възможността да си направят безплатно 30-минутно специализирано изследване, което не се покрива от здравната каса. Преминали са и тест за самооценка. Резултатите от него сочат, че 35 души страдат от тежка прекомерна дневна сънливост, която е симптом за заболяването. Други 38 са с умерена дневна сънливост, а 28 – с лека. Програмата продължава, като до финала й ще бъдат прегледани още 41 души, уточниха от „Св. Анна“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.14", "title": " 359 варненци се изследваха безплатно за сънна апнея"}
{"url": "https://trud.bg/%d0%b01-%d1%81%d1%82%d0%b0%d1%80%d1%82%d0%b8%d1%80%d0%b0-%d1%81%d0%b2%d0%be%d0%b5-%d0%bc%d0%be%d0%b1%d0%b8%d0%bb%d0%bd%d0%be-%d0%bf%d1%80%d0%b8%d0%bb%d0%be%d0%b6%d0%b5%d0%bd%d0%b8%d0%b5-%d0%b7%d0%b0-2/", "text": "А1 стартира собствено мобилно приложение за следене на спортни резултати на живо. С MAX Score феновете ще могат да се информират за актуалните резултати на отборите, които подкрепят и представянето на любимите си състезатели в десетки спортове. Приложението е част от спортното портфолио на телекома, което включва и каналите MAX Sport.  MAX Score информира 24 часа в денонощието за всичко най-интересно, което се случва в европейския и световен футбол, най-големите тенис турнири, топ надпреварите по волейбол и баскетбол, най-силните лекоатлетически състезания, хокейните битки в Националната хокейна лига, стартовете в най-гледаните моторни спортове, както и резултати от бойни спортове и най-известните голф състезания. То включва и пълната програма на каналите MAX Sport за предстоящите 7 дни.  В MAX Score феновете могат да намерят видеоповторения на голове от футболните първенства и турнири, които се излъчват по каналите MAX Sport. По този начин, дори когато нямат възможност да гледат двубоя на своя любим отбор в УЕФА Шампионска лига, испанската Ла Лига, италианската Серия А или холандската Ередивизи, те ще имат възможност да видят головете малко след тяхното отбелязване.  Потребителите ще могат да следят важни за тях събития и да получават известия в реално време. Така те ще бъдат информирани за старта на очакван двубой или състезание, за титулярните състави в отборните спортове, за статистика, свързана с настоящия или с предишни мачове между съперниците, за отбелязване на гол или получаване на картон във футболен мач, за край на полувреме или на двубой и др.  Приложението е напълно безплатно, като потребителите не е задължително да бъдат клиенти на А1 или да са абонирани за каналите MAX Sport, за да го ползват. В момента MAX Score налично само за устройства с операционна система Android.", "date": "2019.10.14", "title": " А1 стартира свое мобилно приложение за следене на спортни резултати"}
{"url": "https://trud.bg/%d0%b0%d0%bd%d0%b4%d1%80%d0%b5-%d1%82%d0%be%d0%ba%d0%b5%d0%b2-%d1%81%d1%82%d0%b0%d0%bd%d0%b0-%d0%b4%d1%8f%d0%b4%d0%be/", "text": "Водещият на „Ловци на храна“ Chef Андре Токев гостува в студиото на „Преди обед“, за да сподели личните си преживявания по време на снимките на предаването за кулинарен туризъм в далечна Бразилия. На около 10 000 километра от България звездният готвач и жури в кулинарното риалити MasterChef разбира, че е станал дядо. Екзотичното пътуване, свързано с опознаването на различната култура, нови продукти и вкусове, е било запълнено с много емоции около появата на новия живот в семейството му. Известният бразилски готвач Chef Гуга Роша (Guga Rocha), който изследва кулинарните традиции на индианците, е бил първият, който е поздравил Андре. „Моите дъщери бяха голяма мотивация в живота ми. Сега внучката ми Ема-Мари е голяма мотивация и забава“, сподели Chef Токев. По-малката дъщеря на шеф Токев – Елиза, стана доста известна у нас с кулинарните си изяви и връзката си със сладкаря Алекс Иванчев. Елиза има по-голяма сестра Ренате, която е дарила родителите си с внуче. Андре Токев е едва 51-годишен, но със съпругата му са създали семейството си рано и сега има щастието да бъде млад дядо. Chef Токев разказа, че е впечатлен от толерантността на бразилците, която е усетил при всеки контакт с тях, дори и спрямо противниците на напрегнат футболен мач. Според него южният народ оценява високо всичко красиво и интересно, независимо от неговия произход. Интересен факт е, че родината на възприеманите като традиционни за България продукти – домати, краставици, чушки и тиквички, всъщност е Бразилия. Разбира се, там разнообразието на сортове е огромно и вкусовете им са различни. Chef Токев даде пример с краставица, която отвътре изглежда като киви, доматите растат на храсти, а местните сервират ребра от риба.", "date": "2019.10.14", "title": " Андре Токев стана дядо"}
{"url": "https://trud.bg/%d0%ba%d0%bd%d0%b8%d0%b3%d0%b0-%d0%b7%d0%b0-%d0%b6%d0%b8%d0%b2%d0%ba%d0%be%d0%b2-%d0%b8%d0%b7%d1%87%d0%b5%d0%b7%d0%bd%d0%b0-%d0%b7%d0%b0-%d0%b4%d0%b5%d0%bd-%d0%be%d1%82-%d1%89%d0%b0%d0%bd%d0%b4%d0%be/", "text": "Документалният роман на проф. Юлиян Вучков „Истинският Тодор Живков“ се задържа в понеделник по щандовете в Шумен по-малко от час и шуменци го изкупиха. Павилионите на Лафка заредили по 5-6 бройки. Следобяд книгата вече можеше да се намери само на отдалечени от центъра места и то при голям късмет, под щанда. „Изкупиха я предимно по-възрастни хора, които са знаели, че ще излезе днес“, коментираха продавачи. Документалният роман под мотото Изкуството и дарбата да се управлява държава е предаден за печат на 12 септември, а десет дни по-късно авторът му почина и така не дочака премиерата на изданието си. 190-те страници започват с пояснение на автора – Защо книга за Живков? В него професорът казва: „Защото въпреки всичките си кусури /които, да си го кажем направо – хич не бяха малко и за тях ще прочетете в тази книга/, той си остава най-големият български държавник за последните 100 години.“ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.14", "title": " Книга за Живков изчезна за ден от щандовете"}
{"url": "https://trud.bg/%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d1%80%d0%b5%d0%bc%d0%be%d0%bd%d1%82%d0%b8%d1%80%d0%b0%d0%bc%d0%b5-%d0%be%d1%81%d0%bd%d0%be%d0%b2%d0%bd%d0%be-%d1%83%d0%bb-%d0%bf/", "text": "След цялостния ремонт на ул. „Каменоделска“, продължаваме с основен ремонт на ул. „Първа българска армия“, както и изграждане на бул. „Илиянци“ от ул. „Беримирски извор“ до Северна скоростна тангента. Това каза кандидатът за кмет на София Йорданка Фандъкова на среща с граждани в район „Сердика“. Изградихме канализация и водопровод, за да можем да ремонтираме ул. „Първа българска армия“, каза също Фандъкова. Фандъкова и кандидатът за кмет на район „Сердика“ Тодор Кръстев се срещнаха с граждани и с представители на бизнеса, които работи в района. Тодор Кръстев обясни, че вече е издадено разрешението за изграждане на мрежа за газифициране на квартала. Газифицирането е една от мерките за преминаване на по-екологично отопление и за подобряване качеството на въздуха. Но рано днес Фандъкова присъства на водосвет по повод храмовия празник – Света Петка в едноименната църква в кв. „Орландовци”. През последните години храмът „Св. Петка“ беше възстановен напълно, обновен е двора, в който е изграден параклис. До края на година ще бъде открита и сградата за неделното училище. Фандъкова посети и манастира „Три Светии“, който ще бъде включен в програмата за възстановяване и ремонт на църкви на Столична община. „Над 30 храма и манастири са ремонтирани по програмата, която създадох“, посочи Фандъкова. В кв. „Орландовци“ се извършва ремонт на парк „Могилата“ и е изградена нова детска площадка. Избори 2019. Платено съдържание. Купуването и продаването на гласове е престъпление.", "date": "2019.10.14", "title": " Фандъкова: Ремонтираме основно ул. „Първа българска армия“ и продължаваме бул. „Илиянци“\t"}
{"url": "https://trud.bg/%d0%b0%d0%bb%d0%b5%d0%ba%d1%81%d0%b0%d0%bd%d0%b4%d1%8a%d1%80-%d0%b2%d0%b5%d0%b7%d0%b5%d0%bd%d0%ba%d0%be%d0%b2-%d1%89%d0%b5-%d1%80%d0%b5%d0%ba%d0%bb%d0%b0%d0%bc%d0%b8%d1%80%d0%b0-%d0%b4%d1%8a%d0%b2/", "text": "Най-добрият ни баскетболист Александър Везенков стана рекламно лице на дъвки и бонбони. Националът подписа едногодишен договор с южнокорейския гигант Lotte Xylitol, чиито продукти са без захар и вредни добавки. Компанията е най-големият производител на подобни стоки на азиатския пазар. „Кой не обича да дъвче дъвка… – попита лаконично Везенков. – Но, като ще го правя, предпочитам да е по правилния начин…“ Преди дни Везенков се върна в игра за „Олимпиакос“, а гръцкият гранд победи „Валенсия“  (89: 63 )  в мач от Евролигата.  През юни българинът претърпя операция на киста на лявото рамо.    ", "date": "2019.10.14", "title": " Александър Везенков ще рекламира… дъвки"}
{"url": "https://trud.bg/google-%d0%b2%d0%b0%d0%b4%d0%b8-%d0%bd%d0%be%d0%b2-%d0%bb%d0%b0%d0%bf%d1%82%d0%be%d0%bf/", "text": "Напоследък в интернет е пълно със слухове, в които се твърди, че тази седмица освен новите Pixel 4 телефони, от Google ще анонсират и нов продукт. От 9to5Google разпространиха снимка на прототипна версия на евентуалния бъдещ лаптоп на Google. Новата машина навярно ще разполага с някои нововъведения, като основните такива се очаква да са разположени от външната страна на новия Pixelbook Go. Съобщава се, че лаптопът ще разполага с нов уникален и здрав релефен корпус, като задната страна на компютъра ще бъде в коралов цвят, докато предната ще бъде матирана с лого точно в центъра. Google Pixelbook Go ще има два USB-C порта, любимият на всички меломани 3,5мм жак, който за съжаление не се очаква при Pixel 4 телефоните. Лаптопът ще бъде с 13,3 инча дисплей с 2MP камера, разположена в горният му край и 2 микрофона с увеличена чувствителност, за да могат винаги да реагират на командата „Hello, Google”, която активира изкуствения интелект на лаптопа. Клавиатурата на Google Pixelbook Go ще е подобна на по-старите версии на лаптопа, като отново ще има специален бутон за Google Assistant. На 15 октомври ще стане ясно дали този лаптоп ще види бял свят, като към момента от Google не са направили официален коментар по темата.", "date": "2019.10.14", "title": " Google вади нов лаптоп\t"}
{"url": "https://trud.bg/%d1%88%d0%b5%d1%84%d1%8a%d1%82-%d0%bd%d0%b0-%d1%80%d0%be%d1%81%d0%b0%d1%82%d0%be%d0%bc-%d1%80%d1%83%d1%81%d0%b8%d1%8f-%d0%b5-%d0%b3%d0%be%d1%82%d0%be%d0%b2%d0%b0-%d0%b4%d0%b0-%d0%bf%d0%be%d1%81/", "text": "Главният изпълнителен директор на „Росатом“ Алексей Лихачов заяви в понеделник, че Русия е готова да построи ядрена централа в Саудитска Арабия съвместно със САЩ. Това решение дойде, след като саудитският министър на енергетиката принц Абдулазиз бин Салман обяви, че Рияд планира да обогатява уран за своите ядрени централи. Поради нарастващата нужда от електрическа енергия, Саудитска Арабия планира да изгради още два ядрени реактора. „Готови сме за сътрудничество в най-широк смисъл с американски, европейски, азиатски компании – по един или друг начин това сътрудничество се осъществява и в други наши съоръжения“, отбеляза Лихачов пред руската преса, информира БНР. В същото време руският президент Владимир Путин е в Рияд, обсъждайки стабилизиране на цените на петрола и политическото сътрудничество между двете страни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.14", "title": " Шефът на „Росатом“: Русия е готова да построи ядрена централа в Саудитска Арабия съвместно със САЩ"}
{"url": "https://trud.bg/%d0%b2%d0%b4%d0%b8%d0%b3%d0%b0%d1%82-%d0%bc%d0%b8%d0%bd%d0%b8%d0%bc%d0%b0%d0%bb%d0%bd%d0%b0%d1%82%d0%b0-%d0%b7%d0%b0%d0%bf%d0%bb%d0%b0%d1%82%d0%b0-%d1%81-50-%d0%bb%d0%b5%d0%b2%d0%b0-%d0%be%d0%b1/", "text": "Става 610 лева при 560 през тази година  Средната пенсия се повишава на 412 лева  Минималната заплата се вдига с 50 лева от 1 януари 2020 година. Така тя става 610 лева от 560 лева, колкото е в момента, съобщи министърът на труда и социалната политика Бисер Петков. По думите му е предвидено и увеличение на заплатите в бюджетната сфера с 10 на сто. Петков потвърди, че пенсионерите също ще получат увеличение на парите си. Всички пенсии ще бъдат повишени с 6,6% от юли 2020 г. Увеличението е предвидено в проекта на Закона за бюджета на Държавното обществено осигуряване, уточни социалният министър. С тази актуализация средната пенсия ще нарасне с повече от 30 лв. и вече ще бъде 412 лева при 381 лв. през тази година. Пенсиите се осъвременяват с процент, който се получава като сбор от половината на ръста на средния осигурителен доход и половината от индекса на потребителските цени, обясни Бисер Петков. Той изтъкна, че за 2018 г. в над 1700 случая социалните работниците са предотвратили изоставянето на деца. И поясни, че изоставените през миналата година 1000 деца са в общата бройка на над 3300 деца, за които са били наложени мерки, свързани с извеждане от биологичното им семейство поради наличието на различни рискове. Основанията за отнемането от родителите им са разписани в Закона за закрила на детето и при тях няма промяна от приемането на закона през 2009 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.14", "title": " Вдигат минималната заплата с 50 лева (обзор)"}
{"url": "https://trud.bg/%d0%bf%d0%b0%d0%bf%d0%b0-%d1%84%d1%80%d0%b0%d0%bd%d1%81%d0%b8%d1%81%d0%ba-%d1%81%d0%bc%d0%b5%d0%bd%d1%8f-%d0%be%d1%82%d0%b1%d0%be%d1%80%d0%b0/", "text": "Папа Франсиск е известен като голям привърженик на „Сан Лоренцо“. Аржентинецът е и глава на римокатолическата църква, но никога не пропуска да изкаже своята футболна страст към родината и отбора си. Сега обаче папата има и нов тим – националния отбор на Италия. След класирането за Евро 2020 всички футболисти, водени от селекционера Роберто Манчини, отидоха на аудиенция във Ватикана. Треньорът връчи на папа Франсиск фланелка на „скуадрата“ с №10 и неговото истинско име – Хорхе Марио Барголио. Срещата продължи 40 минути. След това италианските национали посетиха детската клиника „Бамбино Гесу“, където се лекуват само онкоболни. Папата благослови тяхната инициатива. Два дни по-рано Италия се класира за Евро 2020. Във вторник Манчини може да изравни рекорда на Виторио Поцо с осем поредни победи в официални мачове. Повече от година „адзурите“ не познават загубата.", "date": "2019.10.14", "title": " Папа Франсиск сменя отбора"}
{"url": "https://trud.bg/%d0%b7%d0%b0%d0%b5%d0%b2-%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%be%d1%82%d0%be-%d0%bd%d0%b0-%d1%81%d0%b5%d0%b2%d0%b5%d1%80%d0%bd%d0%b0-%d0%bc%d0%b0%d0%ba%d0%b5%d0%b4/", "text": "Правителството на Северна Македония остава посветено на Договора за приятелство, добросъседство и сътрудничество с България, на продължаването на диалога и изграждането на консенсус по историческите въпроси, заяви днес Зоран Заев, цитиран от скопската Телевизия 24. Премиерът заяви това на среща с македонските историци от съвместната македонско-българска мултидисциплинарна експертна комисия по исторически и образователни въпроси. На срещата присъстваха и представители на министерството на външните работи и на кабинета на премиера, информира БТА. Тя бе в рамките на редовните консултации по работата на комисията преди утрешната среща с българските им колеги в Охрид. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.14", "title": " Заев: Правителството на Северна Македония остава посветено на Договора за добросъседство с България"}
{"url": "https://trud.bg/%d0%bf%d0%be%d0%b6%d0%b0%d1%80-%d0%b2-%d1%86%d0%b5%d1%85-%d0%b7%d0%b0-%d0%b1%d0%be%d0%b8-%d0%b8-%d1%85%d0%b8%d0%bc%d0%b8%d0%ba%d0%b0%d0%bb%d0%b8-%d0%b2-%d0%b3%d0%b0%d0%b1%d1%80%d0%be%d0%b2%d0%be/", "text": "Пожар избухна в цех за бои и химикали в Габрово, информира   Инцидентът е възникнал в краен квартал. На място са екипи на Пожарна безопасност и защита на населението, на Спешна помощ и МВР, както и Общинския съвет за сигурност. Временно е ограничено движението към два от кварталите. По първоначална информация няма данни за жертви и пострадали. Към момента няма опасност от замърсяване въздуха в района. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.14", "title": " Пожар в цех за бои и химикали в Габрово"}
{"url": "https://trud.bg/%d0%b0%d0%ba%d0%be-%d1%80%d0%b0%d0%b1%d0%be%d1%82%d0%b8%d1%82%d0%b5-%d0%bf%d1%80%d0%b5%d0%b7-%d0%bd%d0%be%d1%89%d1%82%d0%b0-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d0%b7%d0%bd%d0%b0%d0%b5/", "text": "Въпрос:  Какво следва да осигури работодателят за работниците, които работят нощем? Искам да попитам също дали има някакви специални законови особености по отношение на полагането на нощен труд? Св. Валериев, гр. Казанлък Отговор:  Съгласно чл. 140, ал. 2 от Кодекса на труда (КТ), нощен е трудът, който се полага от 22,00 ч. до 06,00 ч., а за работници и служители, ненавършили 16-годишна възраст – от 20,00 ч. до 06,00 ч. Работодателят е длъжен да осигурява на работниците и служителите топла храна, ободряващи напитки и други облекчаващи условия за ефективно полагане на нощния труд. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.14", "title": " Ако работите през нощта – трябва да знаете това"}
{"url": "https://trud.bg/%d0%be%d1%84%d0%b5%d1%80%d1%82%d0%b8%d1%82%d0%b5-%d0%b7%d0%b0-%d0%bd%d0%be%d0%b2%d0%b0-%d0%b3%d0%be%d0%b4%d0%b8%d0%bd%d0%b0-%d1%81%d0%b0-%d1%81-11-12-%d0%bf%d0%be-%d1%81%d0%ba%d1%8a%d0%bf%d0%b8/", "text": "Най-изгодни са резервации за 5 дни Офертите за посрещането на новата 2020 г. са по-скъпи с 11-12% спрямо миналата година. Това показват данни на Института за анализи и оценки в туризма, съобщи председателят на организацията Румен Драганов за “Труд”. Причината за увеличението е поскъпването на тока през лятото и непрестанното вдигане на заплатите в сектора през последните години, породено от липсата на достатъчно персонал, обясни Драганов. Няма как да не се вдигнат цените за новогодишните празници, след като има поскъпване в себестойността на услугата, допълни той. Според Драганов най-изгодно ще посрещнат 2020 г. тези, които направят резервация за 5 дни. За двама все още могат да се намерят оферти за 5 дни за 1000-1100 лв. с включена празнична вечеря, заяви експертът. Той допълни, че почти на същата стойност са и офертите за празника, ако двама резервират пакет от три нощувки. Вече част от най-търсените хотели, апартаменти и къщи за гости са резервирани, каза Драганов. Той прогнозира, че до края на ноември напълно ще са продадени най-изгодните оферти. От българите, които са избрали да посрещнат новата 2020 г. в чужбина, най-търсени са Гърция, Турция, Сърбия и Македония. През тази година като хит се очертава и Албания, обясни Драганов. Другите популярни дестинации са Германия, Италия, Испания и Австрия, в които има и голяма българска диаспора. Част от сънародниците ни, които имат финансова възможност, ще си подарят и празник в по-екзотични и скъпи дестинации. Близо половин милион българи се очаква да посрещнат коледните и новогодишни празници извън дома. Близо една трета от тях, или около 140 хил. души ще посрещнат празниците извън страната, допълни Драганов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.14", "title": " Офертите за Нова година са с 11-12% по-скъпи\t"}
{"url": "https://trud.bg/%d0%bf%d0%b5%d1%81%d0%ba%d0%be%d0%b2-%d0%bf%d0%be%d0%b4%d0%b4%d1%8a%d1%80%d0%b6%d0%b0%d0%bc%d0%b5-%d0%b2%d1%80%d1%8a%d0%b7%d0%ba%d0%b0-%d1%81-%d1%82%d1%83%d1%80%d1%81%d0%ba%d0%b8%d1%82%d0%b5-%d0%b2/", "text": "Говорителят на Кремъл Дмитрий Песков заяви днес, че руските и турските власти поддържат постоянен контакт във връзка с турската операция в Северна Сирия, предава ТАСС, цитирана от БТА. Песков припомни, че миналата седмица бе проведен телефонен разговор между президентите на Русия и Турция Владимир Путин и Реджеп Тайип Ердоган. Песков напомни и за постоянните контакти между министрите на външните работи на двете страни. Съществуват и канали за връзки между военните, поясни Песков. Имаше контакти, имаме и определени споразумения. Повече нищо не мога да добавя, каза той, като припомни, че няма промени в руския подход към сирийския въпрос. В самото начало на тази операция (на Турция в Северна Сирия) руската страна изтъкна на най-различни нива категоричното си нежелание да бъдат предприемани каквито и да било действия, които може да попречат на процеса за политическо разрешаване на кризата в Сирия и да провокират напрежение в тази страна, посочи Песков. Той подчерта, че тази позиция по никакъв начин не се е променила, „тя е последователна и добре известна“. На въпрос няма ли опасност Русия да бъде въвлечена във военен конфликт с Турция, Песков отговори: „Дори и не бихме искали да мислим за такъв вариант“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.14", "title": " Песков: Поддържаме връзка с турските власти за операцията в Северна Сирия"}
{"url": "https://trud.bg/10-%d1%80%d0%b0%d0%bd%d0%b5%d0%bd%d0%b8-%d0%bf%d1%80%d0%b8-%d1%81%d0%b1%d0%bb%d1%8a%d1%81%d1%8a%d1%86%d0%b8-%d0%bd%d0%b0-%d0%bb%d0%b5%d1%82%d0%b8%d1%89%d0%b5%d1%82%d0%be-%d0%b2-%d0%b1%d0%b0%d1%80/", "text": "Продължават започналите тази сутрин протести в град Барселона, Испания, като към момента сериозен брой демонстранти има и се насочват към международното летище „Ел Прат“. Блокиран е Терминал-1 на летището, съобщиха от българското министерство на външните работи.     По данни на испанските власти 10 души са ранени на летището, нито един от тях – сериозно. Няма данни за пострадали български граждани. По информация на посолството ни в Мадрид ситуацията в Барселона от сутринта е динамична и постоянно се променя. Към момента на летище „Ел Прат“ са били отменени 67 полета. Персоналът за обслужване на клиенти на различните компании препоръчва на засегнатите пътници да не напускат терминалите. Към момента Каталунската транспортна служба (Servei Català de Trànsit) информира за следните затворени от демонстранти пътни артерии: C-31 (посока от Ел Прат към Кастелдефелс), B-210 край град Гава (провинция Барселона), C-17 край град Вик (провинция Барселона), национален път N-II край град Матаро (провинция Барселона), C-31/C-252 и GI-632 край град Вергес (провинция Жирона) и също така C-37 край град Керол (провинция Тарагона), N-249 – между селищата Есплуга де Франколи и Валс (провинция Тарагона), B-20 (булевард „Диагонал”) и В-10 (квартал Барселонета посока Льобрегат) в самия град Барселона. В испанските медии има информация, че една от протестиращите групи е обявила мобилизация като насочва около 1200 автомобила и към летището в Мадрид „Барахас“, предава БГНЕС. От МВнР съветват българските граждани, които пребивават в Каталуния или възнамеряват да посетят тази автономна област, да планират придвижването си внимателно, като предвидят сериозен времеви толеранс за достигане на целта на пътуването си, особено до международното летище “Ел Прат” в Барселона. Министерството препоръчва на българските граждани да избягват протестите и големите струпвания на хора, както и да спазват указанията на местните сили за сигурност – полиция, Гражданска гвардия, Mossos d’Esquadra, Guardia Urbana de Barcelona и т.н. Информация за затворени поради стачни действия пътища може да се получи от Каталунската транспортна служба (Servei Català de Trànsit), като службата публикува информация и на своя интернет сайт http://transit.gencat.cat/ca/inici/ Посолството на България в Мадрид, както и Генералното ни консулство в Барселона следят ситуацията и са готови да оказват съдействие при необходимост.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.14", "title": " 10 ранени при сблъсъци на летището в Барселона"}
{"url": "https://trud.bg/%d0%bf%d0%b5%d1%82%d0%b5%d1%80-%d1%87%d0%b5%d1%85-%d0%b2%d1%80%d0%b0%d1%82%d0%b0%d1%80-%e2%84%961-%d0%b8-%d0%b2-%d1%85%d0%be%d0%ba%d0%b5%d1%8f/", "text": "Дебют и веднага №1! Петер Чех е рекордьор по сухи мрежи във Висшата лига като вратар на „Челси“ и „Арсенал“. А сега беше избран за най-добър в първия си мач като професионален хокеист. Вратарят спаси две дузпи при победата на „Гилфорд Спектрум“ над „Суиндън Уайлдкатс“. Мачът завърши 2:2 и трябваше да се стигне до дузпи, където тимът му триумфира с 3:2 в четвъртия ешалон на английското първенство. Като дете Чех е играл хокей в Чехия. Сега спаси първата и последната дузпа на „дивите котки“. На трибуните имаше 900 запалянковци. „ Аз няма да прекратя работата си като спортен съветник на „Челси“ – каза Чех след мача. – Клубът ми позволява да изпълня детската си мечта и да играя хокей. Докато мога, ще помагам на „Гилфорд“. Ще се старая да играя доста.“", "date": "2019.10.14", "title": " Петер Чех – вратар №1 и в хокея"}
{"url": "https://trud.bg/%d1%83%d0%b4%d1%8a%d0%bb%d0%b6%d0%b8%d1%85%d0%b0-%d1%81-%d0%b4%d0%b2%d0%b0-%d0%bc%d0%b5%d1%81%d0%b5%d1%86%d0%b0-%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0%d0%bd%d0%b5%d1%82%d0%be-%d0%bd/", "text": "Срокът за разследването по делото на Лютви Местан за смърт по непредпазливост на дете е удължен с два месеца, съобщи Димитрина Делчева, говорител на Окръжна прокуратура-Кърджали. Това ще бъде третата промяна на срока за довършване на разследването за пътния инцидент, в който председателят на ДОСТ Лютви Местан е обвинен за смъртта на 6-месечно бебе. По думите на прокурор Делчева не са готови изводите по авто-техническата експертиза, постановена по делото, информира „Фокус”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.14", "title": " Удължиха с два месеца разследването на катастрофата с Местан"}
{"url": "https://trud.bg/%d0%ba%d0%be%d0%bc%d0%b8%d1%81%d0%b0%d1%80-%d0%bc%d0%b0%d1%80%d0%b8%d1%8f-%d0%b3%d0%b0%d0%b1%d1%80%d0%b8%d0%b5%d0%bb-%d1%83%d0%bd%d0%b8%d0%b2%d0%b5%d1%80%d1%81%d0%b8%d1%82%d0%b5%d1%82%d0%b8%d1%82/", "text": "Университетите и училищата са ключовите звена в триъгълника на знанието: образование, изследвания и иновации. Водещи програми като Хоризонт 2020, Еразъм +, Творческа Европа, Европейския корпус за солидарност, DiscoverEU формират едно цяло. За да може обаче да работи ефективно този триъгълник на знанието ще е необходимо да бъдат създадени и приложени синергии. Това заяви българският еврокомисар за цифровата икономика и общество Мария Габриел при откриването на дискусията с десетки ректори на университети, директори на училища и студенти, която се проведе в Минно-геоложкия университет в София, съобщават от Представителство на ЕК в България. Като ключов фактор за постигане на целите, заложени с обединяването на образованието с научните изследвания и иновациите в един ресор в следващата ЕК, Мария Габриел отбеляза договарянето на амбициозен бюджет за периода 2021-2027 г. Предложението бюджетът на бъдещата програма Еразъм+ да бъде увеличен тройно до 46 милиарда евро би означавало 20 милиона бенефициенти, от които 10 милиона във висшето образование. По отношение на бъдещите програми Хоризонт Европа и Творческа Европа, българският еврокомисар наблегна, че все още трябва да бъдат разгледани общи въпроси, като например международното сътрудничество. Мария Габриел сподели новостите в бъдещата програма Еразъм+, която според нея трябва да стане по-включваща. „Зелена“ мобилност е друго предложение, което пък би допринесло за намаляване на емисиите парникови газове. Определянето на координатор „Младежи“ в Европейската комисия също е сред новите мерки в програмата. Специален акцент комисарят постави и на необходимостта от повече възможности за преподавателите и по-достъпни стипендии „Мария Склодовска-Кюри“ за държавите с най-голяма нужда. Учениците и студентите от Източна Европа не участват равностойно в програмите, а изследователите се възползват по-малко от средствата за научни изследвания. Интерес в дискусията провокира и инициативата за европейски университети. Тя цели създаване на мрежи от поне 3 университета от различни държави членки с финансиране около 5 милиона евро. Вече има 17 мрежи от европейски университети, представляващи 114 висши учебни заведения от 24 държави членки. През ноември ще бъде обявената втората покана за кандидатстване и Мария Габриел насърчи ректорите да бъдат активни. По отношение на иновациите и научните изследвания, българският еврокомисар постави фокуса върху необходимостта Европа да запази позицията си като световен лидер в науката. Една от нейните водещи цели ще бъде разширяването да се превърне в споделяне, защото разделението в научните изследвания и иновациите е реалност сега – ниски инвестиции по места, ниски заплати и източване на мозъци. Една от важните новости в програма Хоризонт Европа е въвеждането на научноизследователски мисии, като всяка мисия ще съдържа портфолио от научноизследователски дейности. „Няма лесно решение, когато говорим за образование, научни изследвания и иновации. Трябва да подредим пъзела и ще разчитам да го направим заедно“, заяви българският еврокомисар Мария Габриел, насърчавайки участниците да продължат дискусиите и занапред. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.14", "title": " Комисар Мария Габриел: Университетите имат ключова роля за запазването на Европа като световен лидер в науката"}
{"url": "https://trud.bg/%d0%b6%d0%b5%d1%80%d1%82%d0%b2%d0%b8%d1%82%d0%b5-%d0%bd%d0%b0-%d1%85%d0%b0%d0%b3%d0%b8%d0%b1%d0%b8%d1%81-%d1%81%d0%b0-%d0%b2%d0%b5%d1%87%d0%b5-56/", "text": "Петдесет и шест са вече загиналите в Япония в резултат на тайфуна Хагибис, съобщи обществената телевизия, цитирана от ДПА. 15 души са в неизвестност, а над 200 са ранени. Спасително-издирвателните дейности са затруднени от наводнения и свличания на земни маси. В събота тайфунът Хагибис – един от най-мощните, връхлитали Япония през последните десетилетия – причини рекордни валежи над обширни райони от страната. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.14", "title": " Жертвите на „Хагибис“ са вече 56"}
{"url": "https://trud.bg/%d0%bf%d1%8a%d1%82%d0%b5%d1%88%d0%b5%d1%81%d1%82%d0%b2%d0%b8%d0%b5-%d0%b4%d0%be-%d1%82%d1%80%d0%b8-%d0%b4%d0%b5%d1%81%d1%82%d0%b8%d0%bb%d0%b5%d1%80%d0%b8%d0%b8-%d0%b2-%d1%88%d0%be%d1%82%d0%bb%d0%b0/", "text": "Посланиците на САЩ, Ирландия и Великобритания по традиция ще открият осмия Уиски Фест София на 25 октомври в Sofia Event Center. Дипломати, представители на бизнеса и шоу средите ще присъстват на официалното откриване на тазгодишния фестивал, на който ще могат да се видят и опитат легендарни и нови питиета. Най-голямото и престижно уиски събитие в Централна и Източна Европа и тази година ще представи стотици вариации на марки уиски от дестилерии в различни кътчета на света. Тридневният фестивал, посветен на уиски културата, ще бъде изпълнен с много изненади – една от тях е, че посетител ще спечели пътешествие в Шотландия за двама с обиколка на три страхотни дестилерии. За любителите на качествени напитки са подготвени два вида билети – тридневен и неделен. Тридневният важи за всички дни на фестивала – 25, 26 и 27 октомври и включва 15 уиски кредита, справочник с марките и дестилериите, представени на феста, оригинална чаша за дегустации Glencairn и бутилка вода. Цената на тридневният билет е 45 лева. Неделният билет е 30 лева и с него вървят 10 уиски кредита, оригинална чаша за дегустации, справочник с марките и дестилериите, представени на феста, и бутилка вода. Всеки уиски кредит е равен на половин унция – 15 мл, което според експертите е достатъчно, за да разберете дали искате отново да се насладите на същото уиски или искате да опитате нещо ново. На касите на фестивала ще могат да се купи допълнително уиски валута, както и „златни” кредити – с тях могат да се опитат специални и екзотични уискита. От цял свят в София пристигат лектори, които ще водят майсторски класове, за да ни потопят в уиски културата и да ни разкажат неизвестни факти за известни марки. На разположение на посетителите на всеки щанд са уиски експерти, които ще насочат ценителите да опитат най-доброто и да открият за себе си нови фаворити. И тази година за гостите има подготвена отделна зала за ром и коняк, както и зона за опитване на коктейли. Организаторите на феста препоръчват пиене на много вода и почивки между дегустациите на различни видове уиски, както и хапване преди и по време на дегустациите. За тази цел са предвидени вкусни изкушения и бариста кът, които ще очакват гостите на феста. На Уиски Фест София се допускат само пълнолетни лица.", "date": "2019.10.14", "title": " Пътешествие до три дестилерии в Шотландия ще спечели посетител на Уиски Фест София 2019"}
