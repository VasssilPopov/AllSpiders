{"url": "https://trud.bg/%d0%b4%d0%bd%d0%b5%d1%81-%d0%b4%d0%b0-%d0%bf%d0%be%d1%87%d0%b5%d1%80%d0%bf%d1%8f%d1%82-307/", "text": "Доц. д-р Велина Гергелчева, началник Клиника по неврология в УМБАЛ „Софиямед“.Добромир Гущеров, бизнесмен, депутат в 40-ото НС, 55 г.Дойчин Василев, алпинист, покорител на Еверест, 73 г.Елка Атанасова, юрист, член на ВСС.Ива Петрони, журналист.Кристиан Вигенин, депутат от „БСП за България“ в 44-ото НС, бивш министър на външните работи, 42 г.Любомир Тодоров, дипломат, 59 г.Людмила Чешмеджиева, оперетна актриса.Николай Паслар, световен и европейски шампион по свободна борба, 37 г.Инж. Николин Гавраилов, председател на Българска предприемаческа камара в строителството, 70 г.", "date": "2017.06.12", "title": " Днес да почерпят"}
{"url": "https://trud.bg/%d0%b7%d0%b0%d1%89%d0%be-%d0%bc%d0%b5%d1%80%d0%ba%d0%b5%d0%bb-%d0%b5-%d1%82%d0%be%d0%bb%d0%ba%d0%be%d0%b2%d0%b0-%d1%83%d1%81%d0%bf%d0%b5%d1%88%d0%bd%d0%b0/", "text": "Най-доброто средство срещу популизма и опростяването на политиката е да запазиш здрав разум и да не се поддаваш на почти неуправляеми чувства. Прагматизмът предпазва от идеологиите, а общественото благоприличие и скромност – от опасни превземки. Именно това са отличителните черти на канцлера Ангела Меркел.Тереза Мей болезнено усети какво се случва, когато политикът иска твърде много и не успее да прецени правилно политическата атмосфера. За разлика от нея, и след двете изненадващи победи на ХДС на местно ниво Ангела Меркел отново предупреждава, че изборите за Бундестаг не са спечелени. Нейният девиз гласи: остани здраво стъпил на земята!Всъщност Меркел има всички поводи да ликува: нейният съперник Мартин Шулц се препъна в собственото си високомерие и изненадващият подем на социалдемократите от началото на годината се стопи. Десните популисти от „Алтернатива за Германия“ отново се завърнаха на обичайното си ниво. Но все пак, както би казала и Меркел, до изборите има още три месеца.Който обаче си мисли, че Меркел не преследва амбициозни цели, дълбоко греши. Тя не се изявява ярко и често говори с недомлъвки. Забележката й, че Европа най-сетне трябва да поеме съдбата си в собствени ръце, както и че вече не може да се доверява напълно на големия брат отвъд Атлантическия океан е типична за канцлерката. Именно с тези думи тя намекна, че от провала на Тръмп трябва да бъде извлечена полза за ЕС, за ново сплотяване в Европа. И тъй като то изисква много работа, е най-добре всичко това редовно да бъде напомняно на обществото.", "date": "2017.06.12", "title": " Защо Меркел е толкова успешна?\t\t\t"}
{"url": "https://trud.bg/%d0%b1%d0%b0%d0%bd%d0%ba%d0%be%d0%b2%d0%b0%d1%82%d0%b0-%d1%81%d0%b8%d1%81%d1%82%d0%b5%d0%bc%d0%b0-%d0%bd%d0%b0-%d1%82%d1%83%d1%80%d1%86%d0%b8%d1%8f/", "text": "Тази седмица продължавам темата за Турция с банковата система на страната. Тя е добре развита и се състои от 46 отделни институции и 6 клона на чуждестранни банки. Директно представителство в системата имат големи групи като Ситибанк, ИНГ Банк, Дойче Банк, Ейч Ес Би Си, Рабобанк, Мерил Линч, Стандард Чартърд, докато чрез клонове участват Ройал Банк ъф Скотланд, Джей Пи Морган Чейз, Сосиете Женерал, Интеса Санпаоло, и други.Финансовият сектор в Турция се развива бързо след Световната финансова криза. Съотношението на активите спрямо брутния вътрешен продукт нараства от приблизително 90% през 2009 г. до 118% през 2015 г. Той е доминиран от банките, като делът на небанковите институции е едва 7%. Банковите кредити представляват 70% от БВП, докато депозитите са 55% от БВП през 2014 г.Концентрацията в банковия сектор е относително ниска спрямо останалите развиващи се пазари. Трите най-големи банки в страната контролират 42% от активите. В структурата на банковата система най-голям дял имат местните частни банки с 37.7%, следвани от държавните банки – 31.7%, и чуждестранните – 30.5%. Тенденцията след 2003 г. е делът на чуждестранните банки значително да нараства за сметка на местните.Централната банка на Турция има за цел да поддържа стабилността на цените. Тази цел е дефинирана като темп на инфлация от 5% с допустими граници на колебание от 2 процентни пункта около това равнище. Турската лира е оставена да плава свободно, като тенденцията от последните години е тя да се обезценява спрямо основните валути. Това е резултат и от факта, че действително реализираният темп на инфлация често превишава целевия, тоест паричната политика на практика е по-експанзивна от желаното.Финансово състояниеВ началото на 2017 г. банковият сектор остава ликвиден. Значителен дял от деноминирания в турски лири ресурс е стабилен, което допринася за добрата ликвидна позиция. Въпреки спада на чуждестранното финансиране поради фактори, свързани с местното съвкупно търсене и политическите сътресения, срочността на неосновното финансиране продължава да нараства и по този начин повишава устойчивостта на банковата система спрямо ликвидни шокове. Съотношението между кредити и депозити остава относително постоянно през последните години, но все пак е по-високо спрямо други развиващи се страни. Наличието на печалби подпомага формирането на капитал, което е основен източник на растежа на кредита.Качеството на активите е относително добро. Делът на необслужваните кредити се запазва под 3.5% от общите кредити, като съотношението е по-благоприятно при кредитите за нефинансови предприятия спрямо тези за домакинствата. Делът на кредитите, които са поставени под стриктен мониторинг, намалява след неблагоприятното развитие през третото тримесечие на 2016 г. и се очаква рискът по тези кредити да не се повишава. Покритието на необслужваните кредити с провизии е достатъчно, докато текущото ниво на капитала в банковата система и възстановяването на рентабилността подкрепят стабилността и капацитета за кредитиране.Възходящата тенденция на печалбата в банковия сектор през 2016 г. се запазва и през 2017 г. Склонността за отпускане на кредити нараства, нетният лихвен доход се повишава, а мерките за оптимизиране на нелихвените разходи допринасят за нарастващата рентабилност. Освен това съотношението между нелихвените разходи и оперативния доход към края на 2016 г. е едва 39.2%, което означава, че то е значително по-ниско отколкото е средното за ЕС. Така ефективността на банковата система остава висока.Капиталовата структура остава солидна. Към края на 2016 г. общата капиталова адекватност е 15.6%. Тя превишава минималното регулаторно изискване от 8% и целевата стойност от 12% и осигурява буфери срещу евентуални отрицателни шокове. Все пак коефициентите се понижават поради нарастването на рисково претеглените активи в резултат от растежа на кредитите, както и повишаването на деноминираните в чуждестранна валута активи поради обезценката на турската лира. Банковата система поддържа относително стабилен темп на растеж на кредитите чрез формиране на капитал от реализираната печалба и привличане на чуждестранно финансиране. От друга страна повишаването на доходността по държавните ценни книжа понижава цените им, което ограничава дохода от търговия с тях.Депозити и кредитиРазвитието на депозитите в по-дългосрочен период се обуславя до голяма степен от номиналния растеж на турската икономика, от потока от чуждестранни инвестиции и от липсата на сериозни инвестиционни алтернативи на местния капиталов пазар. Така през периода 2007-2013 г. темпът на растеж на депозитите превишава 20% средногодишно, дори през кризисната 2009 г. Забавянето на местната икономика, политическата несигурност и отливът на инвестиции са факторите, които въздействат негативно през последните три години и особено след средата на 2016 г., като заедно с това се запазва високата инфлация, която допринася за намаляване на покупателната способност на населението и на стойността на спестяванията.От началото на 2017 г. ситуацията леко се подобрява. Основните фактори за развитието на банковия сектор са постепенното възстановяване на икономическата активност, улесняването на достъпа до финансиране и перспективите за умерен растеж на икономиката. Делът на кредитите в портфейлите остава висок. Кредитите за нефинансовите предприятия в турски лири отбелязват растеж основно поради засилената дейност на Фонда за гарантиране на кредитите. Жилищните и потребителските кредити също имат положителен принос за възстановяването на растежа на кредитите.Към края на април 2017 г. лихвеният процент по срочните депозити, деноминирани в евро, е 1.2%, като краткосрочните влогове са с лихва 1.7%, а тези над една година са с лихва 1.4%. Средният лихвен процент по депозитите, деноминирани в турски лири, е 10.9%, като краткосрочните са с лихва 13.4%, а тези със срок над една година са с лихва 13%. При деноминираните в долари влогове лихвеният процент е средно 2.5%, като по краткосрочните е 2.4%, докато при останалите – 2%.През втората половина на 2016 г. поради големите изменения на стойността на лирата спрямо останалите валути и нарастването на разходите за финансиране от чуждестранни източници външната задлъжнялост на нефинансовите предприятия се понижава, като се наблюдава тенденцията кредитите в чуждестранна валута да се заменят от такива в турски лири.Източникът на финансиране на отпуснатите кредити не са единствено депозитите, тъй като съотношението кредити към депозити превишава 120%. То се задържа относително близо до това равнище през последните години. Освен това се разчита на ресурси от чуждестранни банки. От друга страна факторите, които влияят върху цената на кредитите, са свързани с надзорната политика на централната банка и затягането на паричната политика чрез повишаване на основните лихви.Към края на април 2017 г. лихвените проценти по кредитите за домакинствата са както следва: по потребителските с общо предназначение са 17%, по тези за покупка на автомобили – 15.4%, по жилищните – 11.5%. Кредитите за предприятията, деноминирани в турски лири, се отпускат при лихва 15.8%, тези в евро – 3.5%, а тези в долари – 4.5%. Както посочих обаче, темпът на инфлация в Турция е висок, като отчетената стойност на годишна база през април 2017 г. е 11.9% и текущата тенденция е тя да нараства. Очакваното обезценяване на турската лира, както по линия на покачването на вътрешните потребителски цени, така и външно – спрямо останалите валути, намира израз в големия спред между лихвите в местна и в основните валути – евро и долари.Въпреки че надзорната рамка се подобрява през последните години чрез промени в нормативната уредба, експертите от Международния валутен фонд препоръчват предприемането на по-нататъшни мерки в това направление. Те трябва да бъдат насочени към повишаване на независимостта на банковия надзор, подобряване на оценките на риска, засилване на процеса на изследване на качеството на активите и точността на класификацията им.Понастоящем банковата система на Турция се намира в относително добро състояние. Рисковете пред нея са свързани със забавянето на икономическата активност, политическата нестабилност, спада или отлагането на инвестициите, влошеното финансово състояние на малките и средните предприятия, обедняването на населението и външните дисбаланси. Както гласи едно добре познато правило – за да има силна банкова система, е необходимо да има здрава икономика.", "date": "2017.06.12", "title": " Банковата система на Турция\t\t\t"}
{"url": "https://trud.bg/%d0%b5%d1%86%d0%b1-%d0%b8-%d1%82%d0%b5%d0%b9%d0%bf%d1%8a%d1%80%d0%b8%d0%bd%d0%b3%d1%8a%d1%82-%d0%bf%d1%80%d0%b5%d0%b4%d0%b8%d0%b7%d0%b2%d0%b8%d0%ba%d0%b0%d1%82%d0%b5%d0%bb%d1%81%d1%82%d0%b2%d0%be/", "text": "Думата „тейпъринг”, или намаляване на количествените облекчения, витае из борсите покрай дебата за следващите стъпки на Европейската централна банка, но политиците предпочитат да не я споменават. Инвеститорите се чудят как точно ще се прекратят извънредните програми за стимулиране, въведени за съживяване на икономиката на еврозоната. И когато това стане, какво ще се случи с пазарите, привикнали да имат надежден и влиятелен купувач на дълг.Органите на еврозоната вече са натрупали 1,8 трилиона евро под формата на държавен дълг, обезпечени с активи ценни книжа и различни облигации, емитирани от банки и компании. Към тях всеки месец се добавят по още около 60 милиарда. Година след като ЕЦБ започна за пръв път да включва корпоративен дълг в тези покупки, ръстът на икономиката и инфлацията показват признаци на устойчиво възстановяване. През март размерът на месечните изкупувания бе намален от дотогавашните 80 млрд. евро, но ако те продължават да се трупат с настоящия темп, има риск централната банка да достигне лимита за дела на германските облигации, които може да контролира.Така че, въпреки постепенните подобрения и сравнително  ниската доходност на облигациите, повечето стратези очакват скорошна промяна на курса. Тази седмица Европейската централна банка се събира на заседание, след което ще бъдат публикувани актуализирани прогнози за икономическия ръст и инфлацията.Франческо Гарзарели, съпредседател на екипа за пазари и макроикономически проучвания на “Голдман Сакс”, очаква ЕЦБ да остави лихвите и темповете на изкупуване на активи без промяна до края на годината, а през октомври или декември да обяви занижаване, което да сведе нетните покупки до нула в края на 2018 г.“Според проучване на „Блумбърг”, повечето анализатори имат очаквания, сходни с нашите –обявяване на стъпката след заседанието на ЕЦБ през септември или декември (в съответствие с нашата прогноза), и спиране на изкупуванията през юни-септември 2018 г. (по-рано, отколкото ние смятаме), коментира той.Един ключов фактор обаче е действителната сила на възстановяването в Европа. Икономиката на 19-те страни от еврозоната вече в продължение на три години нараства стабилно, но бавно. „Основната” инфлация, служеща като индикатор, се раздвижи и надхвърли 1% годишно, но още е далеч от целевото ниво от 2%.Според Лоран Клавъл, икономист в Axa Investment Managers, ЕЦБ вероятно ще действа според обстоятелствата, защото няма никаква гаранция, че инфлацията ще се върне до желаните стойности.Всъщност, едва миналата седмица председателят на ЕЦБ Марио Драги заяви в своите коментари пред Европейския парламент, че “все още е нужен изключително голям обем на парична подкрепа”. Някои обаче твърдят, че ЕЦБ скоро ще трябва да признае факта на укрепналата икономика.“Скоро след тази среща ЕЦБ, ще трябва да произнесе ужасяващата дума „тейпъринг” и да предприеме съкращаване на мерките. Това ще отбележи първата, предпазлива стъпка към едно бъдеще, когато фискалната политика ще играе по-голяма роля за стимулиране на растежа, отколкото паричната политика”, казват от „Абърдийн Асет Мениджмънт”. Когато Федералният резерв на САЩ се оттегли от изкупуването на облигации, той ясно обяви в края на 2013 г. намаление с по 10 млрд. долара всеки месец, до нула.Европейският подход е различен и предполага желание за гъвкавост, което в известен смисъл изненадва. Когато Драги обяви намаляване на месечните покупки, той каза, че е възможно размерът им да се увеличи отново, ако е необходимо. За някои думите му сочат, че ограниченията в програмата за изкупуване на облигации може и да бъде премахнати. Покупките се разпределят между държавите в зависимост от относителния размер на техните икономики и тъй наречения капиталов алгоритъм, като на теория ЕЦБ не бива да притежава повече от една трета от дадена емисия облигации.Премахването на централизираната намеса вероятно би довело до обръщане на пазарните очаквания в подобен размер. ЕЦБ може да избере да намали месечните покупки до 40 млрд. евро за девет месеца, докато отмине вотът, на който се очаква популисткото движение “Пет звезди” да се представи добре, и да види какво ще се случи след това.“Споменаването на думата “тейпъринг” е опасно, защото, както казва Драги, тя предполага план за пълно прекратяване на количествените облекчения”, коментира г-н Панигирцоглу.", "date": "2017.06.12", "title": " ЕЦБ и тейпърингът – предизвикателството, което не иска да си отиде\t\t\t"}
{"url": "https://trud.bg/%d0%bc%d0%b5%d1%80%d0%ba%d0%b5%d0%bb-%d0%bf%d0%be%d0%b7%d0%b4%d1%80%d0%b0%d0%b2%d0%b8-%d0%bc%d0%b0%d0%ba%d1%80%d0%be%d0%bd-%d0%b7%d0%b0-%d0%bf%d0%be%d0%b1%d0%b5%d0%b4%d0%b0%d1%82%d0%b0-%d0%bd%d0%b0/", "text": "Германският канцлер Ангела Меркел поздрави френския президент Макрон за „страхотния успех“ на партията му, предава AFP.„Най-искрените ми поздрави към Еманюел Макрон за страхотния успех на партията му на първия тур. Глас за реформите!“, цитира Меркел в „Туитър“ говорителят й Щефан Зайберт.Новият френски президент вече започва да създава силни работни връзки с Ангела Меркел, въпреки различните им възгледи по някои въпроси. Първата чуждестранна визита на Еманюел Макрон бе в Берлин.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.12", "title": " Меркел поздрави Макрон за победата на парламентарните избори"}
{"url": "https://trud.bg/%d0%bf%d0%b8%d1%81%d0%b0%d1%82%d0%b5%d0%bb%d1%8f%d1%82-%d0%b2%d0%bb%d0%b0%d0%b4%d0%b8%d0%bc%d0%b8%d1%80-%d0%bb%d0%b5%d0%b2%d1%87%d0%b5%d0%b2-%d0%bf%d1%80%d0%b5%d0%b4-%d1%82%d1%80%d1%83%d0%b4/", "text": "– Преди точно 10 години се върнахте в България от САЩ. Не съжалявате ли вече? – Заминах за САЩ през 1994-а, с Фулбрайтова стипендия. И останах там 13 години. Там отрасна сина ми. Признавам си, че първоначално мислех изобщо да не се връщам в България, да започна живота си “на чисто”. В САЩ съм правил какво ли не – бил съм продавач на хляб, пощаджия, преводач и преподавател по български в Държавния департамент, гимназиален учител по литература, университетски преподавател по литература и творческо писане. Там издадох 4 стихосбирки, две от тях в превод на Хенри Тейлър, лауреат на “Пулицър”. Там написах и романа “Крали Марко: Балканският принц”. Четох българския и сръбския епос в Конгресната библиотека. Тогава, по време на югославските войни, Балканите бяха регион, за който всекидневно се говореше. На България, една мирна страна в региона, се гледаше с много добро око. Постепенно започнах да изпитвам носталгия. Не толкова по мястото, колкото по времето – всичките тези 36 години преди отпътуването ми от България. Приятелите, младостта. Завърнах се в България малко преди да стана на 50, като преподавател по литература и творческо писане в Американския университет в Благоевград, където преподавам и до днес.– Били сте близък с Алън Гинзбърг, най-известният поет-битник, който написа “Вой”. Може ли да разкажете за срещите си с него и какво научихте за пътя на битника? – Аз съм преводачът на Алън Гинзбърг в България. Още в началото на 80-те излезе едно томче с мои преводи, но тогава те бяха цензурирани, “непристойния” език на поета-битник беше неприемлив за тогавашния соцреалистически контекст, макар че Гинзбърг беше “публикуваем” поради своята левичарска, анархистична, антивоенна поетика. Преди десетина години излезе “Вой” – ново разширено издание на поезията му в мой превод. Но междувременно, през 1984-та в дома му в Ню Йорк се запознах лично с поета. Той беше вероятно най-известният американски поет по света, но не се държеше с високомерието на знаменитост. Гостувах му в скромния му апартамент, с жена ми и невръстния ми син. Още при запознаването ни (ние, разбира се, бяхме кореспондирали преди това), той ни предложи ключа от апартамента си, защото щеше да заминава за някъде, а ние живеехме във Вашингтон.– Каква България очаквахте да видите, като се върнахте на юбилея си и каква я виждате сега, когато ви очаква нова годишнина – 60? – България през 2007-а, след 13-годишното ми отсъствие, ме очарова. Видях я като една все така красива, но напълно нова страна. Нямаше нищо общо с тоталната разруха и усещане за комунистическа и посткомунистическа мизерия от началото на 90-те. Беше друга страна. Непрекъснато чувам и до днес българи да казват, че никога не сме били по-зле, отколкото сме сега. Това просто не е вярно. Мисля, че паметта ни е прекалено кратка и същевременно прекалено много обичаме да се оплакваме. Всъщност, въпреки че сме все още сме най-бедни в ЕС – най-бедни сред най-богатите страни в света, а сме последни заради корупцията и безнаказаността на нашите посткомунистически олигарси, които на практика изяждат хляба на пенсионерите, все пак България днес е много по-добре от всяко друго време, което си спомням. Да не говорим за времето на концентрационните лагери и терор, или за времето на световните войни, което вече почти никой не си спомня. Имам чувството, че отнесени в мечтания Златен век на Симеон, или патриотическа поетизация на Възраждането, забравяме най-новата си история. Много е опасно един народ да забрави историята си. Както за един човек да изгуби кратковременната си памет. А в дълговременната ни памет мит и реалност, спомени, мечтания и сънища, винаги се смесват. Нека не забравяме и това, че мечтата на нашите възрожденци да се върнем на картата на Европа, да бъдем отново част от цивилизацията на демократична Европа, а не васали на някаква източна деспотия, днес с присъствието ни в Европейския съюз, се сбъдва.– Какъв е пътят на твореца? – Пътят на истинския творец, за съжаление, най-често не е гладък, не е магистрала, по която се състезават луксозни мерцедеси, а по-скоро стръмна планинска пътека, или път в неизвестното, изследване на опасни нови територии. Много малко от големите творци на миналото са имали лесен живот. Да, творецът трябва да има свободно време да работи, а не постоянно да се бори за хляба си, но луксът и охолството, или безметежното съществуване в уюта на някой съвременен университет, разглезват твореца, особено писателя, и го лишават от неговия творчески материал – житейския опит. Лично за моя път, в навечерието на 60-годишнината ми, мога да кажа, че винаги съм се борил за оцеляване в суровата духовна среда на външна или вътрешна имиграция. През осемдесетте, ние (аз и моите приятели и съмишленици като Ани Илков, Георги Рупчев, Румен Леонидов, Едвин Сугарев и много други) бяхме последното поколение започнало творческата си кариера при комунизма. Чувствахме се аутсайдери, имахме собствена духовна йерархия, различна от официалната. Водехме някаква борба, и в литературата и в политиката, чието материално въплъщение бяха например самиздатските списания “Глас” и “Мост”, а след 1989-та и “Литературен вестник”, който основахме и започнахме да списваме като издание на нови поколения и нови времена. Когато се върнах от САЩ, аз осъзнах, че българската литературна сцена (с позакъснелия още тогава постмодернизъм) се е променила. Някои от по-младите изобщо не помнеха това, което ние сме правили през 80-те (а аз и физически бях изчезнал от страната за 13 години).– Вие имате поглед върху политиката на САЩ, на Европа. Днес в САЩ на власт е един странен човек, макар и успешен, макар и милиардер. Великобритания се оттегли от Европа по някакъв безумен начин. Има ли логика в това, че това се случва? – Както се казва, неведоми са пътищата Господни. В даден момент махалото се оттласна от просвещенските идеи на либералната демокрация към национал-популизма и изолационизма. Великобритания винаги е била с единия крак в Европа и с другия отвъд океана. В Америка също е имало силни изолациониски тенденции и в миналото. Но мисля, че това, което се случи в САЩ с избирането на Тръмп и с Брекзит, всъщност стресна европейците и те осъзнаха, че за нашия континент единството няма алтернатива. То означава обща отбрана и сигурност и силна икономика, която е в състояние да се конкурира със САЩ и Китай.– Мислите ли, че национал-популистите ще наберат сила в Европа и ще се върнем към безумните години на омраза преди Втората световна война? – Силно се надявам че това няма да се случи. След изборите в Холандия, Австрия и особено във Франция, с победата на Макрон, надеждата ми за бъдещето е по-голяма. Знаем до какво доведе национал-популизма в нацистка Германия, или по време на Югославските войни. Няма нищо по-добро за нас като държава от мира в света и европейското единство.– Вашият син организира един уникален фестивал в Родопите. Може ли да разкажете за него? – Фестивалът не е организиран от сина ми. Той, с неговия “творчески колектив” The Rising Sun (сина ми се занимава с електронна музика и живее в Лондон), са участници във фестивала вече втора година. По тази причина аз изобщо научих за Meadows in the Mountains, въпреки че този фестивал се провежда вече 7 години в село Полковник Серафимово, Смолянско, където имаме къща. Тази година тук са над 2 хиляди младежи главно от Великобритания, на възраст между 18 и 25. Има палаткови лагери. Самият фестивал, в живописна високопланинска местност, прилича на Уудсток, а музиката от три сцени не престава денонощно. Младежите са облечени като хипита от 60-те, атмосферата е изключително топла, фестивална, безметежна.– Идват хора от цял свят, как приемат България, какво намират в Родопите? – Изключително много им харесва. Както знаете, отдавна в Родопите и по други места в България, се заселват по-възрастни англичани, така е и в Полковник Серафимово. Но мястото е толкова магнетично, и природата, и сърдечните хора, че е станало привлекателно и за много младежи от Англия и други страни.– Изтъкнахте преди малко това, с което и аз съм съгласен – оплакваме се прекалено много. Обаче усещането е за безпътица. Къде е надеждата в българската безпътица? – Мисля, народите, както и хората, имат свободна воля. Има неща които не зависят от нас – като една световна война, или заразна болест. Но и в такива тежки съдбовни ситуации народите и хората имат някаква възможност за избор, някакъв контрол върху съдбата си. Много е важно да вярваме в силите си и идеите си. Чувството за безпътица често се дължи на неспособност да направим избор, или страх от бъдещето. Мисля че за България като страна пътят е ясен – пътя на европейското единство – отвън и борбата с корупцията – отвътре. Ако човек изгуби вяра и надежда – губи всичко. Трябва да имаме ясни цели. Останалото е труд за постигане на целите ни.– Имате план да посрещнете 60-годишнина с нова книга. Ще разкажете ли повече за нея? – Всъщност очаквам цели три книги. Едната е избрано, поезия, под заглавието “Любов на площада” – гръбнакът на книгата са любовни и политически стихотворения, писани през последните 35 години. Другата е една тънка стихосбирка, озаглавена “Марс” с нови неща. Освен това очаквам публикуването и на един сборник с есета на културни и политически теми, озаглавен “Краят на една епоха”. Сборникът има цялостна концепция и идеологическо послание. Освен това очаквам през зимата големия театрален режисьор Теди Москов да започне работа по поставяне на моята пиеса “Марко от Прилеп” в театър София. Пиесата е базирана на романа ми “Крали Марко: Балканският принц.”– Доста сериозна културна програма. Минава ли бързо времето? Надявам се, че не. – С остаряването времето минава все по-бързо. Но целта на изкуството е именно да намери тази вечност вътре в отделния миг. Да ни накара да осъзнаем, че времето всъщност не съществува. Тук е и близостта между религия и изкуство. Такава е общо взето идеята на последната ми стихосбирка “Точно време”.", "date": "2017.06.12", "title": " Писателят Владимир Левчев пред „Труд“: Много е опасно един народ да забрави историята си"}
{"url": "https://trud.bg/%d0%bc%d0%b0%d1%80%d0%be%d0%ba%d0%be-%d0%b7%d0%b0%d1%8f%d0%b2%d0%b8-%d0%b3%d0%be%d1%82%d0%be%d0%b2%d0%bd%d0%be%d1%81%d1%82-%d0%b4%d0%b0-%d0%b1%d1%8a%d0%b4%d0%b5-%d0%bf%d0%be%d1%81%d1%80%d0%b5%d0%b4/", "text": "Мароко е готово да встъпи в ролята на посредник за дипломатическото решаване на кризата в Персийския залив, предава „Известия“.„Ако страните изразят желание, кралство Мароко е готово да окаже помощ в насърчаването на свободен и всеобхватен диалог на базата на ненамесата във вътрешната политика, борбата с религиозния екстремизъм, ясните позиции и придържане към поетите задължения“, се казва в съобщения на мароканското Министерство на външните работи.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.12", "title": " Мароко заяви готовност да бъде посредник в решаването на кризата в Персийския залив"}
{"url": "https://trud.bg/%d1%81%d1%82%d0%be%d1%82%d0%b8%d1%86%d0%b8-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4%d1%87%d0%b0%d0%bd%d0%b8-%d1%81%d0%b5-%d0%b2%d0%ba%d0%bb%d1%8e%d1%87%d0%b8%d1%85%d0%b0/", "text": "Стотици жители и гости на Благоевград се отзоваха на поканата на кмета на община Благоевград д-р Атанас Камбитов и се включиха в традиционния курбан на мемориалния комплекс „Памет и вяра” в местността „Зайова поляна”. На курбана присъстваха и председателят на Общински съвет Радослав Тасков, заместник-кметовете по строителство и сигурност инж. Янко Янков, по европейски проекти и програми Зорница Кралева, по култура и хуманитарни дейности Христина Шопова, по икономика и финанси Иво Николов, директор Дирекция „Правно- нормативно обслужване” Антония Методиева, кметове и кметски наместници от община Благоевград.„ За трета поредна година даваме курбан за здраве и смятаме това да се превърне в традиция. Събрали сме се днес да се помолим на Бог за здраве за нас, за нашите близки, приятели , роднини. Да се постараем да бъдем по- добри и по- човечни!, с тези думи кметът д-р Атанас Камбитов се обърна към събрали се граждани и им пожела здраве. „Господ да пази Вас! Господ да пази Благоевград! Господ да пази България!”, пожела още кметът Камбитов. Той припомни делото на покойния митрополит Натанаил, който освети Кръста след построяването му, благодари на свещениците и на хората, вложили средства и сили, за да се осъществи днешният курбан.Свещеници от православния храм „Въведение Богородично” отслужиха водосвет и благословиха приготвената трапеза за здраве и благоденствие на всички жители и гости на града. Общинското ръководство се бе погрижило да има седящи места за всички, въпреки че желаещите бяха стотици. Осигурен бе и безплатен транспорт, с който те се качиха до Кръста, където ги очакваха подредени трапези. Музика, приятелска обстановка и усмивки съпътстваха неделния ден за всички, които се включиха в курбана. ", "date": "2017.06.12", "title": " Стотици благоевградчани се включиха в курбан за здраве, кметът д-р Камбитов: Да бъдем по- добри и по-човечни!"}
{"url": "https://trud.bg/11-%d0%b4%d1%83%d1%88%d0%b8-%d1%81%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d0%bf%d1%80%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d1%81-%d0%b0%d0%b2%d1%82/", "text": "Поне 11 души са загинали при преобръщането на автобус в Задбайкалският край на Русия, предава Интерфакс. От тях 10 са загинали на място, а един в болницата, съобщиха от Следственият комитет на Руската федерация за Задбайкалския край.„12 юни 2017 г., около 24:00 в Петровско-Задбайкалския район на Задбайкалието, в края на 702 километровото трасе от Иркутск до Чита, се преобърна автобус, в резултат на което загинаха 11 души. По данни на следствените органи, Следственият комитет на РФ за Задбайкалския край ще проведе предварително разследване. Към момента е известно, че инцидентът случил се с автобус с марка „KIA GRANBIRD”, който се е преобърнал на пътя. В резултат, 10 души са загинали на място, в това число 9 жени и един мъж. Още един е загинал в болницата. Още 20 души са пострадали в резултат на пътно-транспортното произшествие“, се казва в съобщението.Следователите продължават да работят на място, провеждайки инспекция на мястото на аварията, за да изяснят обстоятелствата, които са довели до пътно-транспортното произшествие.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.12", "title": " 11 души са загинали при катастрофа с автобус в Русия"}
{"url": "https://trud.bg/%d0%bf%d0%b0%d1%80%d1%82%d0%b8%d1%8f%d1%82%d0%b0-%d0%bd%d0%b0-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d0%b0-%d1%85%d0%b0%d1%88%d0%b8%d0%bc-%d1%82%d0%b0%d1%87%d0%b8-%d1%81%d0%bf%d0%b5/", "text": "Демократическата партия на Косово спечели парламентарните избори в страната.Твърдолинейната националистическа коалиция, начело с президента Хашим Тачи получи 40,5 % от гласовете. Коалицията включва партията на бившия премиер и бунтовнически командир Рамуш Харадинай „Алианс за бъдещето на Косово“.Движение „Самоопределение“ е на второ място с 29,9 % от гласовете, след него се нарежда коалицията Демократичен съюз на Косово, ръководена от досегашния премиер Иса Мустафа, с 27,2 %.Новото правителство ще има задачата бързо да се справи с безработицата в страната, която достига до 30 % и да подобри отношенията със съседните държави, особено със Сърбия. Това е едно от предварителните условия за приемането на двете държави в Европейския съюз.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.12", "title": " Партията на президента Хашим Тачи спечели изборите в Косово"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%81%d0%ba%d0%be%d1%82%d0%be-%d1%81%d0%b5%d0%bc%d0%b5%d0%b9%d1%81%d1%82%d0%b2%d0%be-%d0%b2-%d1%81%d0%b0%d1%89-%d1%81%d0%b5-%d1%81%d1%8a%d0%b1/", "text": "Президентското семейство в САЩ отново се събра под един покрив – в Белия дом, съобщи Асошиейтед прес.След близо пет месеца, в които президентът Доналд Тръмп и съпругата му Мелания живееха разделени, вчера първата дама обяви, че заедно с най-малкия им син Барън са се преместили в президентската резиденция във Вашингтон на Пенсилвания авеню 1600.Мелания Тръмп наруши традицията и остана след президентската клетва в Кулата Тръмп в Ню Йорк, за да може 11-годишният Барън да завърши учебната година. През това време президентът живееше и работеше в Белия дом.Тръмп прекара уикенда в частния си голф клуб в Бедминстър, Ню Джърси. В сряда той отпразнува 71-вия си рожден ден.Очаква се синът му Барън да продължи образованието си в частно училище в Мериленд през есента.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.12", "title": " Президентското семейство в САЩ се събра под един покрив"}
{"url": "https://trud.bg/%d1%81%d0%bf%d0%b5%d1%86%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d1%89%d0%b5-%d0%b8%d1%81%d0%ba%d0%b0-%d0%b0%d1%80%d0%b5%d1%81%d1%82-%d0%b7%d0%b0-%d0%bf%d1%83/", "text": "Специализираната прокуратура ще иска задържане под стража на пуснатите под гаранция обвиняеми по делото за корупционни практики, свързани с шофьорски книжки, предава Това каза ръководителят на Специализираната прокуратура Иван Гешев.14 души бяха задържани при акцията на ГДБОП и спецпрокуратурата. Спецсъдът пусна под гаранция петима от задържаните от ДАИ – София.„Колегите не са съгласни с решението на Апелативния специализиран съд относно пуснатите под гаранция обвиняеми по делото. Те смятат, че ще продължат с корупционните практики, ако се върнат на работа, затова са изготвили искане от съда да останат в ареста. Ще се иска тяхното отстраняване, ако няма арест“, заяви Иван Гешев, ръководител на Специализираната прокуратура.При разследването са използвани СРС-та, предстоят и експертизи, обясни Гешев.„Манипулиран е изборът, за да може определени инспектори да изпитват хора от конкретна автошкола, а тези инспектори са получавали пари, които са предавали и за манипулиране на резултата. Сумите не са били големи, но редовно се е случвало. Практическите изпити са били манипулирани – за кормуването, към момента нямаме данни да има проблеми с теоретичните изпити“, обясни Гешев.Продължава събирането на веществени доказателства и ако има нужда ще бъдат привлечени още обвиняеми. Разследването е от началото на годината, обясни още ръководителят на Специализираната прокуратура. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.12", "title": " Спецпрокуратурата ще иска арест за пуснатите под гаранция обвиняеми в ДАИ"}
{"url": "https://trud.bg/%d0%be%d1%82-%d1%81%d1%82%d0%b5%d0%bd%d0%be%d0%b3%d1%80%d0%b0%d0%bc%d0%b8%d1%82%d0%b5-%d0%b7%d0%b0-%d0%ba%d1%82%d0%b1-%d1%89%d0%b5-%d1%81%d1%82%d0%b0%d0%bd%d0%b5-%d1%8f%d1%81%d0%bd%d0%be-%d1%87%d0%b5/", "text": "От стенограмите за КТБ ще стане ясно, че нагнетяването на напрежението е било изкуствено.  Това каза пред БТВ Румен Гечев от БСП.„Нагнетява се обстановката, прави се извънредна среща в БНБ, след това се правят две срещи при президента.  Това нагнетяване на напрежението е било  изкуствено. Нямаше нужда от банкова ваканция и от извънредно законодателство. Следователно някой е искал да раздуха случая в КТБ и да го използва за политическо инженерство”, коментира Румен Гечев.На въпрос кой е този някой, той отговори: Всички освен БСП.Втората стенограма за КТБ трябва да бъде декласифицирана, подчерта Гечев. „Когато се отвори и стенограмата от заседанието в БНБ, което е ключово, ще видите, че всички освен БСП подкрепят предложението на БНБ за банкова ваканция”, отбеляза той. По думите му българската общественост трябва да види какво е било поведението на БНБ и какво е станало на срещата в БНБ преди първата президентска среща.„Тези, които шикалкавеха, че уж няма вариант за банкова ваканция, започват да се оправдават.  Някак си всички бягат от това, че основната отговорност зауправление на банките и тяхната стабилност носи централната банка, независимо кой е премиер. Ролята на правителствата е когато централната банка не може да се справи с една криза, тя да търси финансова подкрепа от бюджета на правителството”, заяви Румен Гечев.Според него е абсурдна тезата, че БНБ няма принос към кризата с КТБ.Гечев подчерта, че навсякъде се разсекретяват грами след определен период. „Всички стенограми с обсъжданията на финансовата криза в „Банк ъф Ингланд” във Великобритания бяха разсекретени”, даде пример той.„През 1997 г. банките бяха ограбени, не от тогавашните министри, с ограбените пари беше купена собствеността в мръсната приватизация. Не беше осъден почти никой тогава и ако сега няма осъдени, ще имаме и трети случай”, каза още Румен Гечев.Факт е, че тази криза става в управление с премиер  Пламен Орешарски и финансов министър Петър Чобанов, а БСП беше мандатоносител, изтъкна в разговора Десислава Атанасова от ГЕРБ.Всичко е в ръцете на съда, има обвинителни актове, прокуратурата действа бързо, допълни тя.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.12", "title": " От стенограмите за КТБ ще стане ясно, че нагнетяването на напрежението е било изкуствено, заяви Румен Гечев\t\t\t"}
{"url": "https://trud.bg/1942176-2/", "text": "Китайски пътнически самолет се приземи аварийно в Сидни заради огромна дупка в корпуса на двигателя.Машината „Еърбъс А330” на китайската авиокомпания „Чайна ийстърн еърлайнс” излетяла в неделя вечерта от Сидни за Шанхай, но час по-късно самолетът бил принуден да се върне в австралийския град заради технически проблем. В социалните мрежи се появиха снимки, направени от пътници, които показват огромна дупка в корпуса на двигателя. Пътници разказват, че при излитането са чули силен шум от левия двигател и са усетили миризма на изгоряло, малко преди самолетът да се върне.Никой не е пострадал при аварийното кацане. Днес се очаква всички пътници да бъдат извозени с други полети. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.12", "title": " Китайски самолет се приземи аварийно заради дупка в двигателя"}
{"url": "https://trud.bg/%d0%b3%d0%bb%d1%8a%d1%82%d0%bd%d0%b0-%d0%bb%d0%b8-%d0%bf%d0%b0%d0%b4%d0%bd%d0%b0%d0%bb%d0%b8%d1%8f%d1%82-%d0%b2%d0%b5%d1%80%d1%82%d0%be%d0%bb%d0%b5%d1%82-%d0%bf%d0%b0%d0%bd%d1%82%d0%b5%d1%80/", "text": "Нека бъдем пределно честни и ясни – някои от реакциите на властта след трагичния инцидент миналия петък, когато наш боен вертолет „Пантер“ от състава на ВМС падна в морето по време на учение, а командирът му капитан Георги Анастасов, повишен посмъртно в чин майор, загина, бяха в  известен смисъл нелепи.Новината за трагичната вест ни свари неподготвени и имаше шоков ефект в края на миналата работна седмица. В ден, в който хората се гласяха  за поредния юнски уикенд. В този смисъл е разбираема поредицата от неадекватни изказвания на политици и управленици. Но пък особено учудващи са някои грешки, които допусна премиерът. Може би са спорни неговите думи, че е познавал загиналия пилот. Лично аз се съмнявам в това.Но дори и да е така, какво отношение има този факт към инцидента, разиграла се в Черно море. И президентът Румен Радев го познава, и то повече от премиера,  и много други хора също. И аз дори. Е, какво от това? Няма да го  върнем в редиците на живите, нали! Но всичко това вероятно е дреболия. Споменавам я защото дразни с фалшивата си съпричастност към трагедията. Проблемът е друг. „Загубихме 50 милиона, колкото са коледните надбавки за пенсионерите“, рече премиерът. Подобно изказване е недопустимо за министър-председателя на държавата. Не само на нашата. Защото то разединява нацията и настройва една обществена прослойка спрямо друга. Утре, не дай боже, ако хората от третата възраст се разминат с така желаните коледни бонуси, ще започнат да псуват войската. Това е абсолютно сигурно. А защо не възприемем, че изказването е и един вид предварителна застраховка, която да омилостиви евентуален пенсионерски гняв. Един вид оправдание: Ние искахме да ви зарадваме, да ви дадем нещичко, ама нали знаете какво се случи и т. н…Тревогата обаче се поражда от осъзнаването на горчивата истина, че политиката на принципа „разделяй и владей“ винаги дава горчиви плодове. „Категорично няма да приема увеличаването на военния бюджет. Когато няма пари за пенсии, за майчинските, за финансиране на европроекти, откъде да вземем още 200-300 милиона лева за армията?“ Това пък заяви Борисов през есента на 2014 г. Коментарът му бе по повод думите на тогавашния президент Росен Плевнелиев, който обяви, че на предстоящата среща на върха на НАТО в Уелс, ще поеме ангажимент България да увеличи парите за отбрана до 2%.Спор няма, че премиерът е информиран и най-добре знае какво е състоянието на хазната и какво може да си позволи държавата. Но е политически грях да се правят бакалски сметки на гърба на едно обществено съсловие за сметка на друго. Премиерът е нещо като „бащата“ на нацията и трябва да намери пари за всички. Това е неговата Голгота, която е изкачил сам, по собствено желание. Никой не го е сложил насила на върха.Ако поразсъждаваме философски върху проблема ще видим, че държавността има три опори: армия, полиция и съдебна власт. Дори и без една от тях, държавата не може да функционира.Трудът на военния е специфичен. Той не ражда материални блага, а създава условия, за да функционират икономиката, бизнесът и т.н… Това са неоспориоми аксиоми. Трудът в армията, не само в нашата,  е високорисков и трагедии като последната не са изключение. Напротив, прецедент в известен смисъл ще е, ако липсват, защото войникът трябва да тренира в условия, максимално близки до реалната война. Нима, да речем, ако стане друг инцидент и загубим танк, гаубица или ракетен комплекс трябва да завалят обвинения, че военните ще са виновни, ако няма пари за повишаване на учителските заплати.Наскоро, ако си спомняте, властта пак се оплете, кой от проектите за модернизация на армията е по-важен. Първоначално премиерът обяви, че новите изтребители могат да почакат, „защото армията не е само ВВС, а и сухопътни войски“. Пехотата, според Борисов, била царицата на боя, защото така му преподавали във военното училище. Тогава казваха, че ако не стъпи кракът на пехотинеца на дадена територия, тя не се счита за превзета.Това, естествено, са остарели постулати от 60-те. Ако се взрем в съвременните конфликти, ще видим, че редица от тях започват и свършват с авиацията. Истината обаче е една: и трите вида въоръжени сили- Сухопътни, ВВС и ВМС (за държави без излаз на море са две) не могат една без друга. Те са скелетът, който гради съвременната отбрана на всяка държава. Защото пехотата без авиационно покритие и поддръжка от въздуха е лесен курбан за противника. Така е и с корабите и т.н.Добре е все пак, че властта се осъзна и на КСНС излезе със смислено решение – армията ще се превъоръжава в синхрон. Тогава обаче прибързаните емоции бяха породени от класирането на офертите за нов изтребител, които явно не съвпаднаха с нечии очаквания. Но това вече е тема за друг разговор.Купихме френските вертолети без оборудванеПремиерът Бойко Борисов е прав, че вертолетите “Пантер” са едни от най-добрите. Първоначалният договор, сключен от царското правителство, предвиждаше да купим от консорциума “Юрокоптер” общо 12 вертолета “Кугар” за ВВС и 6 бр. “Пантер” за нуждите на ВМС. По-късно първият кабинет на ГЕРБ предоговори и редуцира броя на морските вертолети от шест на три. Пантерите обаче са купени, въоръжени само с бордово оръдие. Средната цена на един вертолет “Пантер” е 20-22 млн. евро.", "date": "2017.06.12", "title": " Глътна ли падналият вертолет “Пантер” коледните пенсии?\t\t\t"}
{"url": "https://trud.bg/%d0%b7%d0%b0%d0%ba%d0%be%d0%bd%d0%b8-%d0%be%d1%82-%d1%88%d0%b8%d0%bf%d0%ba%d0%be%d0%b2%d0%b8%d1%8f-%d1%85%d1%80%d0%b0%d1%81%d1%82/", "text": "Внесените от група народи представители  предложения за промени в Закона за движение по пътищата вече предизвикаха разгорещени полемики, макар да са всичко на всичко 2 параграфа. Основният упрек към законопроекта е, че създава предпоставки за връщане на повсеместно отречената практика, катаджии да могат да се крият из храстите и да изскачат буквално „из засада“ пред евентуалния нарушител и така да го „изненадват на местонарушението” (отпадането на изискването „да се обозначат ясно“ в чл. 165, ал. 1, т. 1 от ЗДвП). На практика обаче,  единствената съществена промяна в законопроекта е по отношение на стационарните и мобилните камери за контрол на скоростта и създадената възможност те да се използват без предварително обозначаване на участъка от пътя със съответния знак. По този начин се очаква, тяхната ефективност и превантивната им функция да нараснат съществено.Интересното по отношение на този законопроект е, че той се появи след заявка от кабинета „Борисов 3“ за сериозен отпор на т. нар. „Война по пътищата“. Подобна заявка имаше и от предишния кабинет и от 43-я парламент, но тогава нещата изглеждаха доста по различно и, струва ми се, се подходи и доста по-сериозно.Бяха внесени общо 14 законопроекта само по ЗДвП от различни парламентарни групи, а също и няколко законодателни пакета със свързани предложения за промени както в Закона за движение по пътищата (принудителни административни мерки спрямо системните нарушители – „рецидивистите на пътя“, „гонките“; засилване на санкциите за сериозно превишение на скоростта, особено в населено място и др.), но също така и в:– Закона за административните нарушения и наказания (гарантиране връчването на наказателните постановления на лица, които се укриват от КАТ и отказват да ги получат);– Наказателно-процесуалния кодекс (мерки за процесуална принуда – временно отнемане на книжката на лица, срещу които се води дело за ПТП и има пострадали лица с телесна повреда);– Наказателния кодекс (отмяна на възможността нарушител, причинил телесна повреда на повече от едно лице при повече от едно ПТП, да „мотивира“ жертвата да оттегля ангажирането на наказателна отговорност; наказателна отговорност за лица, които системно управляват МПС без да са правоспособни или при отнета книжка; едро хулиганство на пътя).За съжаление, не всички добри предложения бяха приети в пленарна зала в миналото Народно събрание (например промените в чл. 58 от ЗАНН относно връчването на наказателните постановления).Наред с това, други – меко казано недомислени предложения, получиха подкрепата на мнозинството и така се стигна до абсурда на чл. 172, ал. 7, според който МПС със свалени регистрационни табели“ може да бъде транспортирано от правоспособен водач до място за съхранение или до най-близкото населено място в срок до 12 часа от установяване на нарушението.“ Едва ли е нужно да коментираме, какво би се случило ако подобно МПС без регистрационни номера блъсне човек или причини друго ПТП и как ще бъде почти невъзможно, да се установи неговият собственик, респективно – виновният водач.Ако обобщим казаното дотук, предприетата законодателна инициатива в 44-я Парламент за промени в ЗДвП, макар и доста пестелива, може да се използва за нещо градивно, включително засилване на мерките за противодействие на т. нар. „война по пътищата“, като между първо и второ четена на законопроекта:1) Незабавно се оттегли в пар. 1, т. 1.1 и абсурдната практика, катаджии да се укриват при изпълнение на служебните си задължения, включително и по храстите;2) Като се внесат отново предложения за промени в Закона за административните нарушения и наказания през преходни и заключителни разпоредби, като се допълни чл. 58 от ЗАНН и се премахне изискването, административно-наказващия орган да трябва да издирва последния известен адрес на нарушителя, когато последният не е открит на постоянния му адрес. При неоткриване на постоянния му адрес и непосочване на друг пред администрацията, книжата, в това число и непотърсените актове и наказателни постановления, ще се прилагат към досието му и ще се считат редовно връчени с всички последици от това;3) Незабавно да се измени чл. 172, ал. 7 и свързаните разпоредби в ЗДвП, като при служебно прекратяване на регистрацията на МПС на установен нарушител, на последното се оставя задната регистрационна табела и да се снема само предната. Това ще е достатъчно за контролните органи лесно да разпознават подобни МПС-та, ако въпреки наложената санкция, недобросъвестни водачи се опитат да ги управляват по пътната мрежа на страната;4) Намаляване влиянието на субективния (човешкия) фактор при установяване и санкциониране на нарушители – чрез масово използване на стационарни и мобилни автоматизирани камери за контрол на скоростта вместо ръчно контролираните от катаджиите „радари“ от 90-те; осигуряване на видеонаблюдение на най-натоварените кръстовища в градовете и опасни точки с множество ПТП по републиканската мрежа и др.5) Да се помисли за промени и в Закона за пътищата, реципиращи т. нар. „Шведски модел“, според който до минимум се ограничава възможността за челен удар между насрещно движещи се МПС. Това се постига чрез развитие на инфраструктурата, поставяне на разделителни мантинели, обособяване на трета лента по основните немагистрални пътища на страната, така че при изпреварване да не се налага навлизане в лентата за насрещно движение и др.6) Ефективно използване на новите Принудителни административни мерки (ПАМ), с които се дава възможност на органите на реда при тежки нарушения или системни нарушители, да изземват на място свидетелството за управление на МПС на виновните водачи, до изясняване на въпроса за отговорността им (например водачи с алкохол над 0,5 на хиляда, или употребили упойващи вещества, или пък неизпълняващи указанията на органите на КАТ).7) Най-после пресичане на практиките по „купуване” на шофьорски книжки, чрез упражняване на реален и ефективен контрол при провеждане на изпитите. Добро начало тук било понасяне (най-после) на отговорност от висшите чиновници в автомобилна администрация, замесени в поредния корупционен скандал с купени шофьорски книжки!И накрая и не на последно място – ефективно прилагане на закона от органите на МВР и останалата администрация, имащи отношение към безопасността на движението по пътищата. Иначе всичко ще бъде в сферата на едни нелоши законодателни промени, които обаче си остават на хартия и не се спазват и прилагат!", "date": "2017.06.12", "title": " Закони от  шипковия храст\t\t\t"}
{"url": "https://trud.bg/%d1%82%d0%be%d0%bc%d0%b8%d1%81%d0%bb%d0%b0%d0%b2-%d0%b4%d0%be%d0%bd%d1%87%d0%b5%d0%b2-%d1%82%d1%80%d1%8f%d0%b1%d0%b2%d0%b0%d1%82-%d0%bd%d0%b8-%d0%bf%d1%80%d0%b0%d0%b2%d0%b8%d0%bb%d0%bd%d0%b8%d1%82/", "text": "Трябват ни правилните политически аргументи, за да влезем в еврозоната, каза пред  вицепремиерът Томислав Дончев.Не само с еврозоната и Шенген, но и правилните аргументи, свързани с бъдещия бюджет, добави той.„Горчивият ни опит от Шенген ни учи, че това на първо място е политически процес. И ако България има нужда от консолидация на усилията в някаква посока, това е да намери адекватните, правилните, политическите аргументи за нашите партньори от другите държави членки, особено тези, които са в еврозоната, че мястото й е там. Това е трудно. В Европа се натрупа много тежко вътрешно недоверие“, заяви Дончев.Според него страната ни трябва да не оставаме в периферията на ЕС.„България търси мястото си в Европа, динамиката в ЕС е голяма и се оформя версията да има Европа на няколко скорости или да се раздели на периферия и ядро, а България иска да е в политическото ядро“.Той коментира и стенограмата за КТБ, която Румен Радев разсекрети.„Публикуването на стенограмата на КТБ е интересно и може да се превърне в прецедент. По-йерархия на приоритети тук стои най-високо публичният интерес при подобна информация, особено когато има и съдебно решение да бъде направена публична. Има ситуации, където обществения интерес не е в максимална публична, например ако цялата квалифицирана информация стане обществено достояние, няма да е в интерес. Този баланс между публичността и това, което не бива да е публично е много сложен. В конкретния случай не знам между едната и другата крайност къде се намества това решение на президента Румен Радев“, каза вицепремиерът.Според Дончев също така може би е нямало да се стигне до такава криза на банката, каквито и структурни проблеми да е имала, ако не е беше попаднала във фокуса на общественото внимание с лошо.Негативна информация за една банкова институция, може много бързо да я унищожи, коментира още вицепремиерът.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.12", "title": " Томислав Дончев: Трябват ни правилните политически аргументи, за да влезем в еврозоната"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%b8-%d0%b4%d0%b0%d0%bd%d1%81-%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0%d1%82-%d1%80%d0%b5%d0%bc%d0%be/", "text": "ДАНС и прокуратурата разследват действията на шефа на НДК Мирослав Боршош около ремонта на сградата за българското председателство на ЕС през 2018 г., научи „Труд“. Сигнали в българското ФБР за нарушения и злоупотреби са подадени в началото на тази година. Агентите са разпитали свидетели, влизали са в Двореца на културата, откъдето е иззета документация. В края на март от ДАНС са изпратили материалите от проверката с приложени доказателства и свидетелски показания в Главна прокуратура, която постановява разследването да продължи, като преписката е прехвърлена по компетентност в Софийска градска прокуратура. В сигналите до ДАНС са изнесени данни, че от преведените 17 млн. лв. от Министерския съвет на НДК се харчи за ел. енергия, за заплати на персонала, за Театър „Азарян“. На 17 август вицепремиерът по европейските фондове Томислав Дончев, като упражняващ правата на държавата в НДК, оформя протокол за увеличаване капитала на НДК със 17 млн. лв. В него е записано следното: „Средствата от увеличението на капитала да бъдат разходвани целево за преустройството, модернизацията и адаптирането на основната сграда на дружеството за нуждите на българското председателство на Съвета на Европейския съюз през 2018 г.“ Въпросните 17 млн. лв. са влезли по сметката на НДК на 22 август 2016 г., в която към оня момент е имало едва 62 хил. лв. „Труд“ разполага с копия на фактури, от които става ясно, че още на следващия ден – 23 август директорът на НДК Мирослав Боршош е платил 482 615 лв. за ел. енергия за три месеца от постъпилите целеви средства. На 10 октомври 2016 г. Боршош се разплаща по договор с изтекъл срок (въпросният договор е сключен на 28 септември 2015 г. със срок за изпълнение 70 календарни дни). Предмет на договора е „Преустройство на Зала 2 на НДК в Театър „Азарян“ (до момента в театъра са налети около 2 млн. лв.). Консорциум „Преустройство и реконструкции“ с пълномощник Георги Георгиев получава от парите, предвидени за ремонт на зали за председателството на ЕС 434 536 лв. Впрочем, от Профила на купувача и от АОП става ясно, че Георги Георгиев откакто Боршош е шеф на НДК извършва всички текущи и аварийни строително-ремонтни работи „в“ и „около“ сградния фонд на НДК. Пак от парите за председателството са изплащани хонорари на шефа на Театър „Азарян“ Яна Борисова. Проверка на „Труд“ установи, че месечно НДК има между 120 000 лв. и 160 000 лв. сметки за ел. енергия, фонд работна заплата е 460 000 лв., в зимните месеци парното струва около 250 000 лв. Месечните приходи на НДК не надхвърлят 100 000 лв. Не е трудно да се направи сметка от 22 август 2016 г. до края на май 2017 г. каква част от парите за председателството са отишли за ток, парно, заплати и др. странични разходи. Това е и най-логичното обяснение за допълнителното отпускане на допълнителни 8 млн. лв. На последното заседание на МС в четвъртък бе решено да се отпуснат „средства в размер до 50% съгласно изискванията на чл. 116, ал. 2 от ЗОП, от стойността на сключения договор № Т-00859/24.10.2016 г. между изпълнителния директор на НДК и „Галчев инженеринг“ ЕООД с предмет „Проектиране, преустройство и адаптация на основната сграда на НДК за нуждите на Българското председателство на Съвета на Европейския съюз през 2018 г.” за обезпечаване изменението на основния договор. Договорът с „Галчев инженеринг“ е за 16,5 млн. лв.. без ДДС или 19,8 млн. лв. с ДДС.Мистерията с „липсващия пресцентър“На 2 юни от ефира на БиТиВи министърът за българското председателство Лиляна Павлова обяви, че „първоначално въобще не е било предвидено изграждането на пресцентър с над 240 работни места и инфраструктура за пряко телевизионно предаване по сателит“. Спомена и че ще се наложи капиталът на НДК да се увеличи с още „няколко милиона лева“. На 8 юни правителството гласува вдигане на капитала на НДК с 28 млн. лв. Лиляна Павлова обясни, че 7 млн. лв., които са били одобрени в предишно увеличение на капитала на НДК (става въпрос за решение на МС от 3 август 2016 г.) преди година и половина, не са били отпуснати реално. Документите показват друго – цялата сума от 17 млн. лв. е преведена на НДК на 22 август 2016 г. Финансисти предупредиха, че са създадени предпоставки за нарушаване на ЗОП (правилата сочат, че не могат да се отпускат допълнително повече от 50% средства от договорените, т.е. още 8 млн. лв. В случая се дават и едни други 7 млн. лв. допълнително, които уж не били преведени). Пресцентърът за председателството също не е пропуснат в идейния проект, както се вижда както от самия идеен проект, така и от техническото задание за проектиране – част от документацията за участие в процедура за възлагане на обществена поръчка с предмет „Проектиране, преустройство и адаптация на основната сграда на НДК за нуждите на Българското председателство на Съвета на Европейския съюз през 2018 г.”. Твърдението, че е бил пропуснат, се прави с цел да се оправдаят допълнителните 15 млн. лв., които се отпускат за ремонта.Проектът не е внесен за съгласуване в НАГПроектът за ремонта не е минал съгласуване в Направление „Архитектура и градоустройство” (НАГ) на Столична община. Минимум месец е технологичното време за получаване на разрешение за строеж – това е основен ремонт с преустройство и подлежи на одобрение и съгласуване на проектната документация. Проектът дори не е внесен за съгласуване. По договор „Галчев инженеринг“ трябваше да приключи ремонта в края на септември. Лиляна Павлова съобщи, че срокът е удължен с един месец – до края на октомври – вероятно с Акт 10 по независещи от строителя причини.Оборудването поръчано преди ремонтаСтранно е бързането с поръчката за конгресно-конферентната техника. Още преди започването на ремонта оборудването е купено от „Динакорд – България“ ЕООД. Поръчката е обявена през април 2016 г., договорът е сключен на 28 юли 2016 г., а срокът за изпълнение е бил 14 календарни дни. Стойността й е 3,6 млн. лв. Поръчката включва ефектно осветление за Зала 3, преводаческа система, мониторна система за наблюдение на презентациите от преводачите с управляема камера от дискусионните устройства, озвучителна система и др. Фирмата „Динакорд България“ също ще получи до 50% допълнително, реши МС в четвъртък. Павлова обясни, че въпросните 1,8 млн. лв. се отпускат за анексиране на договора за оборудване за международния пресцентър по зададените стандарти. „Динакорд – България“ ЕООД е друга любима фирма на Боршош. Той е поверил текущите ремонти изцяло на Георги Георгиев, а „Динакорд“ прави всички доставки на оборудване, става ясно от сайта на АОП и Профила на купувача на НДК. На 30 август миналата година именно „Динакорд“ е доставила 425 стола за 200 000 лв. за Театър „Азарян“. Това означава, че за всеки стол са платени по 470 лв. ", "date": "2017.06.12", "title": " Прокуратурата и ДАНС разследват ремонта на НДК\t\t\t"}
{"url": "https://trud.bg/%d1%89%d0%b0%d1%82%d1%81%d0%ba%d0%b8-%d0%bf%d1%80%d0%be%d0%ba%d1%83%d1%80%d0%be%d1%80%d0%b8-%d0%b7%d0%b0%d0%b2%d0%b5%d0%b6%d0%b4%d0%b0%d1%82-%d0%b4%d0%b5%d0%bb%d0%be-%d1%81%d1%80%d0%b5%d1%89%d1%83/", "text": "Главните щатски прокурори във Вашингтон и Мериленд се готвят да дадат под съд президента Доналд Тръмп заради подозрения, че е нарушил антикорупционни членове от конституцията и е „получил милиони от чужди правителства“.Това е станало след встъпването му в длъжност като президент на САЩ, твърдят прокурорите, цитирани от .Прокурорите обвиняват Тръмп, че не се е освободил от управлението на собствения си бизнес след като стана президент. По-специално те твърдят, че Тръмп получава редовни отчети за финансовото състояние на компанията си.„Завеждаме дело защото президентът не е направил необходимите стъпки, за да се оттегли от своите делови интереси”, казал прокурорът Карл Расин, цитиран от „Вашингтон поуст”.Ако федералният съд приеме иска, главните прокурори ще поискат първо отваряне на данъчната декларация на Тръмп, за да се определят мащабите на сделките на бизнеса му зад граница.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.12", "title": " Щатски прокурори завеждат дело срещу Тръмп за това, че е „получил милиони от чужди правителства“"}
{"url": "https://trud.bg/902-960-%d0%bb%d0%b2-%d0%bf%d0%bb%d0%b0%d1%82%d0%b5%d0%bd%d0%b8-%d0%b7%d0%b0-%d0%bc%d0%b0%d1%80%d1%88%d0%be%d0%b2%d0%b5%d1%82%d0%b5-%d0%bd%d0%b0-%d0%bb%d0%b0%d0%bf%d0%b0%d1%87%d0%b8%d1%82%d0%b5/", "text": "Eдин от водещите ни принципи във Фондация „Америка за България“ е да се придържаме към най-високите етични стандарти, сред които прозрачност и отчетност във всичко, което правим. Нямаме какво да крием в работата си и се гордеем с нея, с организациите, които подпомагаме и с техните усилия и успехи. Винаги сме работили прозрачно и абсолютно законосъобразно и независимо от недобронамерените атаки, ще продължим да го правим в полза на демократична и модерна България.”Това послание присъства от 27 октомври 2015 г. на сайта на Фондация “Америка за България”. Един документ, изготвен една година и един ден по-късно, обаче, ще покаже колко изпразнени от съдържание звучат подобни, иначе толкова изтънчени слова.“Черната дупка” в борбата с корупцията902 960 лв. е сумата, с която Фондация “Америка за България” е решила да подпомогне “гражданското общество и демократичните институции” у нас с предпоследния за 2016 г. грант. Сумата се отпуска на неизвестна до момента фондация, но носеща гръмкото название – “Антикорупционен фонд”. В пълно противоречие с възприетите от Фондация “Америка за България” и прилагани от другите й бенефициенти стандарти за публичност и отчетност, информация за “Антикорупционен фонд” не може да бъде открита през интернет-търсачки.Фондацията няма дори сайт, на който да са видни – каква е дейността й; членовете на управляващите й органи; проектите, по които се работи; отчети за досегашната дейност. За разлика от всички други грантове, финансирани със средства на “Америка за България”, при този за “Антикорупционен фонд” липсват данни и за срока, в който парите следва да се усвоят. Фондация “Антикорупционен фонд” се оказва една “черна дупка”, в която потъва левовата равностойност на половин милион щатски долара.Зависимости в съдебната системаОказва се, че бенефициентът на колосалната за българските стандарти сума – напълно анонимното НПО, е регистрирано едва на 3 ноември 2016 г., т.е. броени дни преди по банковата му сметка да бъдат преведени един милион без сто хиляди лева. Порочността на гранта и на неговия получател може да се установи и по друг признак, който потвърждава наличието на конкретни зависимости в част от съдебната система.Фондация “Антикорупционен фонд” получава решението за своята регистрация със светкавична скорост. Софийският градски съд, ръководен от компрометирания и зависим от олигархичния кръг “Капитал” съдия Калоян Топалов, регистрира фондацията за срок от 9 (девет) работни дни! Справка в деловодството на съда показва, че документите за регистрация са входирани на 21 октомври 2016 г., а на 3 ноември съдебното решение вече е факт.Целта оправдава средстватаБързината, с която фондацията е регистрирана, както и скоростното отпускане на сумата, равна на почти 2000 минимални работни заплати, разбира се има своето обяснение. Достатъчно е да се направи бърз преглед на информацията, която все пак може да бъде открита за мнимата фондация в Регистъра за юридическите лица с нестопанска цел в обществена полза, воден от Министерството на правосъдието. От него разбираме, че макар “Америка за България” да отпуска парите за мониторинг на сделки с висок корупционен риск, то стоящите зад “Антикорупционен фонд” имат съвсем други намерения – да организират и провеждат “събития, кампании, дискусии, конференции и обучения…и други колективни прояви” или с други думи – “хибридни” провокации срещу институциите, изразяващи се в събиране на лобистки подписки, изпращане на ултимативни писма, както и класическите схеми за натиск – платени пърформанси и маршове на професионални протестъри.И най-важното – “фондацията може да разходва средства и за други, допуснати от закона, общественополезни цели, свързани с антикорупция”, т.е. да осигурява платена заетост на самообявили се “борци” срещу корупцията, които иначе напълно “безплатно” протестират – когато и където е необходимо.Кой стои зад “Антикорупционен фонд”?От изключително пестеливата информация, която от Фондация “Антикорупционен фонд” са били принудени да разкрият в Регистъра на МП, се разбира още, че със сумата от 902 960 лв., всъщност се финансират дейностите на една неформална структура, която дори не съществува в правния мир – групата за хибридни акции срещу институциите, т.нар. Инициатива “Правосъдие за всеки”.На практика, напълно неизвестната Фондация “Антикорупционен фонд” изпълнява ролята на “черната каса” на “Америка за България”, с която чуждата фондация финансира участниците в “Правосъдие за всеки”, които от две години действат по поръчка на олигархичния кръг “Капитал” във войната му срещу независимостта на прокуратурата и опитите по овладяване на съдебната власт. И не само, оказва се, че лицата, които по документи стоят зад “Антикорупционен фонд”, са свързани и с пропадналия партиен проект на Иво Прокопиев “Да, България” председателстван от измисления бивш правосъден министър Христо Иванов.От Регистъра на юридическите лица с нестопанска цел научаваме, че управител на Фондация “Антикорупционен фонд” е Мирослава Петрова Петрова. А от оставения за връзка с фондацията мобилен телефон, който се оказва личен на Петрова, се установява, че след като 15 години работи като брокер на недвижими имоти, филоложката по образование, регистрира през 2011 г. фирма “Ълтимейт Криейтив”, с която прави недотам успешни опити в сферата на интериорния дизайн. Очевидно останала без професионални ангажименти, в последните години Мирослава Петрова има достатъчно време и неотлъчно участва във всевъзможни акции на групата около Тома Белев – друг печален кандидат за депутат на “Да, България” и началник на “зелените” рекетьори.В последните две години Мирослава Петрова е буквално “професионално” ангажирана с хибридните мероприятия на “Правосъдие за всеки”, като в телевизионно интервю от месец май 2015 г. представя себе си като един от инициаторите на инженерстваната от олигархичните кукловоди група за уличен натиск. Освен, че дава общи интервюта с друг задкулисно спуснат като лидер на хибридната група за метежи – адвокатът Петромир Кънчев, Петрова участва във всевъзможни акции на “Правосъдие за всеки”. Малко след като в края на 2016 г. става управител на фондация с нулева история, но разполагаща със завиден бюджет, Мирослава Петрова се отдава и на партийно строителство. Нейното присъствие е документирано както при внасянето на документите на “Да, България” в Софийския градски съд, така и на среща на Христо Иванов с малцината му симпатизанти във Велико Търново на 3 февруари 2017 г.Знаменателна е друга снимка на Мирослава Петрова, на която е с друг от неформалните “лидери” на “Правосъдие за всеки” – адвокатът и бивш депутат Велислав Величков, както и с ръководителката на основания от Христо Иванов Български институт за правни инициативи – Биляна Гяурова-Вегертседер, чийто брат Ангел Гяуров, е сред спонсорите на “Да, България”, а също така свързан с бизнес-начинанията на експрезидента Росен Плевнелиев и олигарха Иво Прокопиев. На снимката пред Съдебната палата е и одиторът Йордан Атанасов Карабинов, който, макар и непознат на широката общественост, се оказва тясно свързан с “Протестна мрежа” и “Правосъдие за всеки”, поне ако съдим по комуникацията му в социалните мрежи.Роденият в Бургас счетоводител и възпитаник на Американския университет в Благоевград се оказва нужен за разплащанията на Фондация “Антикорупционен фонд”. Той е един от тримата, заедно с Мирослава Петрова, чиито имена и подпис са поставени под единствения публично достъпен документ на (полу)нелегалния бенефициент на Фондация “Америка за България”.Документът е изготвен една година и един ден след възванието за етичните правила на донора, които от първия ден на съществуването си “Антикорупционен фонд” нарушава. А знаменателното във въпросната снимка е това, че общата сума, която присъстващите на нея са получили от Фондация “Америка за България” само през миналата година, възлиза на 2 087 720 лв. (над 1,1 млн. щатски долара). БИПИ на Биляна Гяурова-Вегестседер е бенефициент по грант от 1 184 760 лв.И за да е напълно ясно, че нищо около Фондация “Антикорупционен фонд” не е случайно, остава да разберем, че третият подписал Правилата и реда за извършване на обществено полезната дейност на НПО-то, е старият познайник, организатор и активен участник в голяма част от хибридните провокации и активни мероприятия срещу държавните институции от 2013 година насам – лицето Николай Стайков.Бившият служител в поръчковите медии на Иво Прокопиев бе в основата на (полу)разпадналата се “Протестна мрежа”. Стайков заема ключово място и в стенограмите на задкулисието АРГО от лятото и есента на миналата година, когато в компанията на Прокопиев, Радан Кънев и Христо Иванов, настоящият член на управителното тяло на “Антикорупционен фонд” самоизтъква заслугите си по организирането на протести и “събиране по офисите” на участници за тях – пряко признание за характера на хибридните провокации и “граждански” акции на ГМО-та на олигархичния кръг “Капитал”. Малко след фабрикуването на т.нар. “ЦУМ-гейт”, именно Стайков бе един от инициаторите и на тъжния опит за протест пред Съдебната палата, на който журналистите бяха два пъти повече от участниците. На Марша на лапачите преди две седмици, протежето на олигарха Прокопиев контролираше мероприятието от дистанция, като предпочиташе да се смесва с тълпата и да не привлича вниманието на медиите. На въпросния т.нар. “Марш за европейски правосъдие” бе забелязан и прекият спонсор на мнимата фондация “Антикорупционен фонд” – Ленко Ленков. В качеството си на програмен директор на “Гражданско общество и демократични институции” във Фондация “Америка за България”, Ленков е директно отговорен за отпуснатия грант към Фондация “Антикорупционен фонд”, с който задкулисно се финансират протести.Нищо от това нямаше да изглежда така нередно, ако вече пета година обществото не продължава да бъде лъгано по най-безцеремонен начин, че всевъзможните “активни мероприятия” на шепа професионални протестъри, са плод на автентична гражданска енергия. Крайно време беше да стане ясно, че когато от устата на провалилия се и като адвокат, и като протестър, и като министър, а и като партиец Христо Иванов започнат да се леят слова за нуждата от “гражданска реакция” за всяко нещо, което не се харесва на кукловодите му, то това неминуемо е знак за старт на поредната хибридна провокация, която ще бъде осчетоводена като “съчетания от жанровете и форми” за постигането на целите на поредната куха фондация, чиято роля е да бъде “черна каса” на олигархията.А целите, те са добре познати – било то да се спаси от проверка и импийчмънт опозорилият Върховния касационен съд политизиран негов председател Лозан Панов, дали пореден опит за детронирането на главния прокурор, дали рутинен начин за изнудване на парламент, премиер, правителство, президент, които трябва да приемат лобистко решение или да отменят такова, което застрашава интересите на олигархичното задкулисие.Очевидно е крайно време донорите на “Антикорупционен фонд” в лицето на чуждестранното ръководство на Фондация “Америка за България” много сериозно да завиши контрола върху дейността на нейните български представители, които все по-ясно действат за промяна на конституционното устройство на страната.И да не забравят, че по закон, политическите партии нямат право на финансиране от фондации, още по-малко чужди. Всички помним, как само преди три месеца от страната бяха изгонени няколко граждани на НАТО-вска Турция, заради извършвана от тях подривна и застрашаваща националната сигурност на страна-член на Европейския съюз дейност и намеса в политическия живот.Аферата „протестъри“ плаче за ДАНСВ последните пет години, и особено след 2013 г., у нас бе инженерствана устойчива група, варираща от няколко десетки, до няколко стотин души, които биват “активирани” по сигнал – било, защото трябва да се попречи на инвестиционно намерение на конкурент, било за да се прокара лобистка законодателна поправка, било за да се изнудват институции и власти за дадено управленско решение или кадрово назначение, било за да се защити политизиран и зависим магистрат, обслужващ интересите на задкулисни кукловоди и техните донори. Това са т.нар. професионални протестъри, които, ако не друго, то със сигурност успяха да отвратят хиляди българи, които дори и да имат основание, не биха протестирали, защото автентичната гражданска енергия е заменена от хибридна.До един професионалните протестъри горделиво твърдят, че участието им във всевъзможните “активни мероприятия”, пърформанси, а напоследък и маршове, става изцяло на доброволни начала, но дори и те не си вярват. Всеки, дръзнал да се усъмни в тази им “благородна” и “благотворителна” дейност, много често осъществявана в работно време, бива заплашван със съдебна разправа, която е гарантирана от решение на задкулисно свързан с олигарсите-кукловоди магистрат от СГС или СРС.Факт е, че отдавна мина времето, в което за участие в масовки по улиците, тарифата вървеше по 20-50 или 100 лв. А и малобройният характер на всевъзможните улични провокации показва, че мнозинството от присъстващите, всъщност се включват, подведени от пропагандните манипулации на зависими медии-бухалки и клеветнически кампании на пропаднали се политици, “щатни” анализатори и задкулисно подбрана група “протестъри”, които са си присвоили правото да говорят от името на суверена.Плащания има, при това повече от солидни, но достъп до тях има тесен кръг от хора, които непрекъснато мигрират – от компрометирани неправителствени организации, през провалящи се инженерингови политически проекти, до неформални групи за улични метежи, за които, както се оказва, легалното финансиране би било проблем от страна на донора. Така, че работата на държавните институции, в чието задължение е да разследват и предотвратяват подобни машинации, тепърва трябва да започне.", "date": "2017.06.12", "title": " 902 960 лв. платени за Маршовете на лапачите\t\t\t"}
{"url": "https://trud.bg/%d1%86%d0%b0%d1%87%d0%b5%d0%b2%d0%b0-%d0%b0%d0%ba%d0%be-%d0%bb%d0%be%d0%b7%d0%b0%d0%bd-%d0%bf%d0%b0%d0%bd%d0%be%d0%b2-%d1%81%d1%87%d0%b8%d1%82%d0%b0-%d1%87%d0%b5-%d0%b2-%d0%ba%d0%b0%d1%81%d0%b0/", "text": "Правосъдният министър Цецка Цачева препоръча на председателя на ВКС Лозан Панов да дава мнение по други структури едва когато е сигурен, че всичко в Касационния съд е наред.Прокуратурата е там, където Конституцията и законите са й отредили мястото, заяви тя по повод идеята на Панов прокуратурата да бъде извадена от съдебната власт.„Ако някой желае тези правила да бъдат променени, нека да се заяви като кандидат или присъстващ в законодателната власт. В момента тримата големи в съдебната власт са призвани да организират прилагането на законите всеки в неговата сфера. Трябва да бъдем самокритични към звената, които ние ръководим. Ако Лозан Панов счита, че в Касационния съд всичко е наред, едва тогава би могъл мнение по отношение на други структури”, отбеляза Цачева пред Запитана означава ли това, че Лозан Панов прокарва политически идеи, Цачева отговори с въпрос:  „А вие как мислите?”.Цачева изтъкна, че от страна на Панов се чуват политически фрази и констатации, но липсва конкретика за това, което трябва да се направи.Според нея между Панов и главния прокурор Сотир Цацаров има битка, но не и война. „Не мисля, че най-точната дума е война, защото във войната има жертви, надявам се да няма жертви от този сблъсък между двамата от тримата големи в съдебната власт”, заяви Цачева.По думите й обаче тази битка е неприятна за обществото. „Има моменти, в които и тонът, и личните нападки са факт”, заяви Цачева.Тя отбеляза, че като министър на правосъдието се старае с присъствието си във Висшия съдебен съвет да балансира и омекотява тона, както и да не допуска ярко противопоставяне.Цачева заяви, че си говори с президента Румен Радев, от когото загуби на президентските избори.  „Достатъчно прозрачни и открити са нашите отношения”, каза тя.Бившият председател на Народното събрание призна, че парламентът й липсва, който по думите й е голяма школа. Сегашният шеф на НС Димитър Главчев се справя добре, подчерта тя.„Аз съм за равно третиране на всички граждани, когато са извършили нарушение на закона”, категорична беше Цачева. „Недопустимо е всеки, който е нарушил закона, още повече по такъв груб и предизвикателен начин, да не получи санкцията на българското правосъдие”, каза тя по повод шведския турист, ритнал в главата камериерка на Слънчев бряг.„Трябва да се работи, за да няма забавяне на дела. Това до голяма степен ще бъде решено след приемане в НС на измененията в Наказателно-процесуалния кодекс. Идеята е да  няма нескончаеми връщания и процедурни трикове”, каза правосъдният министър.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.12", "title": " Цачева: Ако Лозан Панов счита, че в Касационния съд всичко е наред, едва тогава би могъл да дава мнение за други структури"}
{"url": "https://trud.bg/%d1%81%d0%bf%d0%b0%d1%80%d1%82%d0%b0%d0%bd-%d0%b8%d1%82%d0%b5-%d0%bd%d0%b0-%d1%80%d0%be%d0%b4%d0%bd%d0%b8%d1%82%d0%b5-%d0%b2%d0%b2%d1%81-%d0%bd%d0%b0-%d0%b0%d0%b2%d0%b8%d0%be%d1%83%d1%87%d0%b5/", "text": "Летателна тренировка С-27J „Balkan Spartan 17” (BS 17) с участието на ВВС на Република България, ВВС на Италианската Република, ВВС на Република Литва, личен състав от бригада Специални сили и Военномедицинска академия ще провежда у нас в периода 7 – 16 юни. Това съобщиха от Военновъздушните сили на България.Целите на учението са постигане на по-висока оперативна съвместимост на българските ВВС за участие в многонационални операции със страни съюзници, повишаване на теоретичната, тактико-специалната и летателната подготовка на личния състав от ВВС за изпълнение на транспортни задачи, повишаване на теоретичната и практическа подготовка на инженерно-техническия състав (ИТС) за обслужване на самолет С-27J Spartan, усъвършенстване на процедурите във ВВС по всестранно логистично осигуряване и оказване на поддръжка като страна домакин.По време на учението ще се изпълняват различни видове задачи като полети по маршрут на малка и пределно малка височина, десантиране на парашутисти, тренировъчни заходи за десантиране на товари, тактически заходи за кацане, обмяна на опит по обслужване на самолет C-27J от наземния ИТС.", "date": "2017.06.12", "title": " „Спартан“-ите на родните ВВС на авиоучение с Литва и Италия"}
{"url": "https://trud.bg/%d1%87%d0%b0%d1%81%d1%82-%d0%be%d1%82-%d0%bc%d0%bb%d0%b0%d0%b4%d0%be%d1%81%d1%82-3-%d0%b1%d0%b5%d0%b7-%d1%82%d0%be%d0%bf%d0%bb%d0%b0-%d0%b2%d0%be%d0%b4%d0%b0-%d0%b2%d0%b5%d1%87%d0%b5-%d0%b4%d0%b2/", "text": "Жители на столичния квартал Младост 3 сигнализираха  за продължаващи ремонти на топлопреносната мрежа, които ги оставят без топла вода вече два месеца.Домоуправителите от Младост Пламен Димитров и Ганчо Иванов се оплакват от непрекъсната промяна на графиците за подмяна на тръбите за топла вода от страна на Топлофикация. Домоуправителите твърдят също, че не се работи активно по ремонтните дейности. Засегнати от ремонтите са жителите на блокове 310, 312 и 313, както и останалите блокове, разположение между метростанциите „Александър Малинов“ и „Александър Теодоров – Балан“.Според първоначално обявения от „Топлофикация-София“ график ремонтите е трябвало да продължат от 9 май до 13 юни. Те обаче продължават и сега, като се очаква да приключат на 17 юни.Говорителят на „Топлофикация-София“ Елизабет Павлова поднесе извинения към клиентите на „Топлофикация“, засегнати от ремонтите в квартал „Младост“, които ще ги оставят без топла вода за по-продължително време. Тя информира, че през месец юли ще бъде последният етап от ремонта и обясни, че всички ремонти се обявяват предварително в сайта на „Топлофикация-София“.Причини за ремонтите са авариралите съоръжения през месец февруари, които трябва да бъдат подменени, освен това трябва да бъдат подменени 5 км топлопреносна мрежа, които са причинявали чести аварии през последните две години в квартал „Младост“.Г-жа Павлова напомни, че още през април е обявено и още едно предстоящо спиране на топлата вода от 1 до 11 август от ТЕЦ-София Изток заради авариралия магистрален топлопровод.Домоуправителите изразиха своите притеснения, че жителите на квартала на практика ще останат без топла вода до есента.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.12", "title": " Част от Младост 3 без топла вода вече два месеца"}
{"url": "https://trud.bg/%d1%88%d1%83%d0%bc%d0%b5%d0%bd-%d0%ba%d0%b0%d0%bd%d0%b8-%d0%bd%d0%b0-%d1%80%d0%be%d0%ba-%d1%84%d0%b5%d1%81%d1%82/", "text": "Шумен прави първи Рок Фест, в който ще се изявят 14 групи. Пет от тях са шуменски, една е от Сърбия. Организатор на двудневния фест е общината, която инвестира 20 000 лв. Инициаторите не крият, че са амбицирани да заемат нишата, отворила се след като Каварна спира да кани рок групи. Идеята е Рок Феста да бъде ежегоден и всяка година да се качва нивото му. Групите, които ще се изявят тази година са подбрани, защото са едни от най-гледаните и слушани в социалните мрежи, по сцени и клубовете, обясни Димитър Димитров от Forgot The Ten.Двудневните концерти в петък и събота ще вървят на Шуменското плато, на сцена, изградена до Информационния център на Паметник „Създатели на българската държава“. За фестивала се създават всички условия за улеснение на гостите и тяхната безопасност. Обособен е паркинг за автомобили, както и място за лагеруване на палатки и каравани, което е окосено и обезпаразитено. Ще бъдат осигурени и автобуси от града до платото с цената на билета от 1 лев. Със заповед на кмета Любомир Христов се въвеждат и промени в движението и паркингът пред Информационния център на Паметника трябва да бъде освободен от автомобили от 9 часа на 16 юни до 01 часа на 17 юни и от 16 часа на 17 юни до 01 часа на 18 юни. Въвежда се и еднопосочно движение на  автомобили. Генералният спонсор на феста ще осигури бира на преференциални цени. На музикалното събитие ще има и урни за събиране на средства за шуменеца Ники, който се лекува от онкологично заболяване.Община Шумен кани на първи по рода си Рок Фест в петък и събота. Мястото е паркинга на комплекс „Създатели на българската държава“ над града до информационния център.Рок Фестът стартира в петък, а началото на сценичните изпълнения е от 19 часа чак до полунощ. Всяка група ще има време 50 минути.1. Metal Militia 2. Ignore the hate 3. Хадес 4. Chaplin’s Dream 5. Ivo Ruev Band 69 6. Sun Of The Moon 7. Lost SensationВ събота по същото време на сцената ще бъдат:1. Blues Traffic 2. IL PASARO 3. Gang Band 4. OUT OF TUNE 5. Forgot The Ten 6. SEVI 7. PERO DEFFORMERO ", "date": "2017.06.12", "title": " Шумен кани на Рок Фест"}
{"url": "https://trud.bg/%d0%b8%d0%bd%d0%b2%d0%b5%d1%81%d1%82%d0%b8%d1%82%d0%be%d1%80%d1%8a%d1%82-%d1%80%d0%b5%d0%b7%d1%83%d0%bb%d1%82%d0%b0%d1%82%d0%b8%d1%82%d0%b5-%d0%be%d1%82-%d1%80%d0%b5%d1%84%d0%b5%d1%80%d0%b5%d0%bd/", "text": "Инвеститорът „Евромакс сървисиз“ ЕООД, който има интерес за добив на златна руда в района на Трън, излезе със своя позиция след референдума в общината, на който над 90% от жителите казаха „Не“ на златодобива. От компанията определят резултатите като „разочароващи“, но очаквани.Публикуваме пълният текст на позицията:„Евромакс Сървисиз“ ЕООД приема резултатите от местния референдум в Трън като очаквани на фона на масираната манипулативна кампания сред местното население. Отклоняването от законово установената процедура за разглеждане на такива инвестиционни проекти обаче е разочароващо за бизнес климата в страната. Вместо в експертен и конструктивен диалог, се оказахме въвлечени в политическо-криминален сценарий, който е абсолютно несъвместим с ценностите на компанията и от който се дистанцираме изцяло. За да избегне напрежението, инвеститорът отказа да се включи в кампанията за референдума и направи съществена промяна в проекта си в отговор на обществените очаквания. Въпреки това – при този резултат от референдума – както за нас, така и за жителите на Трън е важно да чуем произнасянето на съда по протеста на Прокуратурата срещу незаконосъобразността на решението на Общинския съвет в Трън за провеждане на референдума. Надяваме се скоро да има резултат и от разследванията по сигналите за рекет, отправяне на заплаха и палеж в информационния ни център в Трън“.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.12", "title": " Инвеститорът: Резултатите от референдума в Трън са разочароващи, но очаквани на фона на манипулациите\t\t\t"}
{"url": "https://trud.bg/%d0%b8-%d1%81%d1%8a%d0%b4%d1%8a%d1%82-%d0%bf%d0%be%d1%82%d0%b2%d1%8a%d1%80%d0%b4%d0%b8-%d0%b4%d0%b8%d1%81%d0%ba%d1%80%d0%b8%d0%bc%d0%b8%d0%bd%d0%b0%d1%86%d0%b8%d1%8f-%d0%bd%d0%b0-%d0%bc%d1%8a%d0%b6/", "text": "Шуменецът Недко Ангелов/48г./, за когото Комисията за защита от дискриминация излезе с решение, че е бил дискриминиран по признак „увреждане“, защото е платил операцията си /за стопиране на прогресивна сколиоза б.а./, извоюва и победа в съда. Решението на комисията от ноември 2015 г. е било обжалвано от Националната здравно-осигурителна каса, а в края на месец май т.г. Административен съд – София е отхвърлил жалбата й.„Чаках 2 години съдът да се произнесе. Това решение е поредна голяма победа за мен. Бях обещал да я сторя и сега се чувствам по-спокоен“, казва Ангелов, който през последните две години живее в Холандияq пред „Труд“. Победата му е чисто морална, няма никакво намерение да си търси парите, дадени за животоспасяващото лечение. Както съобщи „Труд“, от края на 2012 г. Недко, започна битка за събиране на 9 800 лв. за импланти, с които да се стабилизира гръбнакът му. Болестта прогресираше с дни, прешлените се усукваха болезнено, прекъсваха нервни окончания, а това блокира краката му до степен да се изморява след пет стъпки. Отзоваха се дарители и за 3 месеца Нед събра над 20 000 лв. Постъпи в клиника в Плевен и в началото на 2013 г. медици специалисти го оперираха през гръдния кош. Тогава се зарече, че ще си търси правата като здравноосигурен, който е бил лишен от животоспасяващо лечение. Комисията излезе с решението, че с неосигуряването на пълно или частично заплащане на скъпи импланти за болни от сколиоза НЗОК е допуснала нарушение на Закона за защита от дискриминация. Отправена беше препоръка към здравния министър и управителя на касата „да предприемат необходимите мерки за премахване на фактическата дискриминация, в която се намират лицата с вродени и придобити изкривявания на гръбначния стълб, нуждаещи се от поставяне на имплантируеми медицински изделия посредством пълното или частичното им заплащане от държавата“. От февруари 2016 г. въпросните импланти вече се поемат от Здравната каса. Недко обяснява, че подобна победа, хората да не минават по неговия път и да просят пари за здраве, му е достатъчна. Пред съда обаче, касата е претендирала, че решението за дискриминация е неправилно и изтъква като причина ограничения си бюджет. Освен това, сочи че има и други заболявания в областта на кардиологичните, неврохирургичните, ортопедичните, чийто импланти също не се поемат от касата. Съдът не приема тези доводи, отхвърля жалбата и постановява касата да плати 300 лв. разноски на Комисията за защита от дискриминация. Казусът не приключва – НЗОК е обжалвала решението на 6 юни пред Върховен административен съд. Дистанционната морална битка на Нед продължава. „Ако искам да съм жив и да мога да се грижа за здравето си, трябва да съм в Холандия“, обяснява той. Не получава холандска пенсия, но посещава подходящи физиотерапевтични процедури. Разчита на заплатата на приятелката си, а един ден и той се надява да започне работа. Напоследък най-много се вълнува от неуредиците край децата със сколиоза у нас, чието лечение уж е уредено през фонда за деца. Недоумява как могат да се създават подобни пречки пред бъдещето на държавата. ", "date": "2017.06.12", "title": " И съдът потвърди дискриминация на мъж, платил за лечението си"}
{"url": "https://trud.bg/%d0%bd%d0%b0%d0%b4-93-000-%d0%bb%d0%b2-%d0%b7%d0%b0-%d0%bc%d0%b0%d0%b4%d0%b0%d1%80%d1%81%d0%ba%d0%b8%d1%8f-%d0%ba%d0%be%d0%bd%d0%bd%d0%b8%d0%ba-%d1%81%d1%8a%d0%b1%d1%80%d0%b0-%d0%ba%d0%b0%d0%bc%d0%bf/", "text": "93 528,61 лв. събра инициативата „Ние обичаме България“ 2017. Дългосрочната национална кампания, която обедини хиляди българи, е организирана от BILLA България. Проектът цели осигуряването на финансова помощ за значими паметници на културата. Тази година бе подкрепен един от най-емблематичните български символи – Мадарският конник.Събраната по време на кампанията сума ще бъде използвана за облагородяването на Националния историко-археологически резерват „Мадара“, където се намира релефът, и за превръщането на района в атрактивна туристическа дестинация. Средствата ще бъдат преведени по сметката на Регионалния исторически музей в Шумен, който отговаря за Мадарския конник, съобщиха от компанията.Основната част от сумата бе събрана от продадени билети за големия благотворителен концерт в подкрепа на Мадарския конник, който се проведе на 31 май в зала „Арена Армеец“ и събра хиляди зрители. На една сцена се качиха някои от най-обичаните български изпълнители – Валя Балканска и Петър Янев, Силвия Кацарова, Теди Кацарова, D2, 100 кила, Орлин Павлов, Панайот Панайотов, 100 каба гайди, ансамбъл „Българе“, Преслава, Десислава, Славка Калчева и Ивелина Колева. Всички те се обединиха около каузата за съхраняването на културно-историческото ни наследство и се включиха в инициативата напълно безвъзмездно.Част от средствата, които ще бъдат дарени за Мадарския конник, са събрани от продажбата на специални брандирани торбички. Те ще продължат да бъдат налични в магазините на веригата до края на месец август. 1 лев от всяка закупена бройка отива за каузата.„Благодаря на всички, които подкрепиха инициативата „Ние обичаме България“. Благодаря им, че не просто дариха средства, а припознаха каузата и я почувстваха със сърцата си. Успяхме да обединим енергията на хиляди хора и да покажем за пореден път, че сме по-силни, когато сме заедно. Щастлив съм, защото не само подпомагаме съхраняването на културно-историческото ни наследство, но и пазим българския дух и го предаваме на децата си“, коментира Бойко Сачански, Управител на BILLA България.Инициативата стартира през 2016 г., когато за реставрацията на Паметника на свободата на връх Шипка бяха събрани близо 75 000 лв.Всеки желаещ да подкрепи кампанията „Ние обичаме България“ и Мадарския конник може да го направи и като преведе средства по сметката на Регионалния исторически музей в Шумен:", "date": "2017.06.12", "title": " Над 93 000 лв. за Мадарския конник събра кампанията „Ние обичаме България“ 2017"}
{"url": "https://trud.bg/1900-%d0%bc%d0%b8%d0%bd%d0%b0%d0%bb%d0%b8-%d0%bf%d1%80%d0%b5%d0%b7-%d1%81%d0%bf%d0%b5%d1%88%d0%bd%d0%be%d1%82%d0%be-%d0%bd%d0%b0-%d0%bf%d0%b8%d1%80%d0%be%d0%b3%d0%be%d0%b2-%d0%b7%d0%b0-%d0%b4/", "text": "Над 1 900 потърсиха помощ в Спешното отделение на УМБАЛСМ „Пирогов” през почивните дни, а близо 280 от тях се наложи да останат за болнично лечение. От петък, 9 юни, до тази сутрин неосигурените, които са се обърнали за помощ към „Пирогов” са 82, а от тях 15 се лекуват в болницата в момента. Това съобщиха от пресцентъра на здравното заведение.Дежурни екипи са оказали помощ на близо 10 пострадали при колоездачната обиколка „Витоша 100”. Един от пострадалите остава да лежи в неврохирургията, 2 вече са изписани от травматологията, а останалите са обработени още в събота и освободени.Сред случаите от уикенда е и мъж, който е докаран в Противошокова зала след инцидент с делтапланер, а в момента получава адекватна медицинска помощ в Клиниката по изгаряне.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.12", "title": " 1900 минали през Спешното на „Пирогов“ за два дни\t\t\t"}
{"url": "https://trud.bg/%d0%bc%d0%b0%d0%b9%d1%81%d1%82%d0%be%d1%80-%d0%bf%d0%be%d1%87%d0%b8%d0%bd%d0%b0-%d1%81%d0%bb%d0%b5%d0%b4-%d0%ba%d0%b0%d1%82%d0%be-%d0%bf%d0%b0%d0%b4%d0%bd%d0%b0-%d0%be%d1%82-%d0%bf%d0%be%d0%ba%d1%80/", "text": "Майстор на 46-години падна от покрива на новострояща се вила в търновско село, удари се лошо и почина, събщават от болницата в старата столица.Инцидентът  станалал около 12 ч. вчера във великотърновското село Райковци. Във фаталния ден мъжът, който от дълго време работел по градежа на вилата на бизнесмен от Стара Загора, правел покрива на постройката в махала „Клъшка река“ в планинското селище.В горещото време обаче му прилошало. Строителят изгубил равновесие и полетял към земята. При падането от 3-метрова височина, той си ударил лошо главата. Малко след това съседи забелязали мъжът, който бил в безпомощно състояние, и извикали линейка. Пострадалият работник незабавно бил откаран в Спешна помощ в болницата във Велико Търново.Въпреки усилията на медиците, мъжът издъхнал. „Пациентът беше в много тежко състояние. Имаше голяма рана на главата си, от която ясно личеше, че е от претърпяна травма“, коментира трагичния инцидент завеждащата отделението по реанимация д-р Сибила Маринова.", "date": "2017.06.12", "title": " Майстор почина, след като падна от покрив на вила"}
{"url": "https://trud.bg/%d0%b4%d0%b5%d0%bb%d0%be-%d0%b7%d0%b0-%d0%b8%d0%b7%d0%bc%d0%b0%d0%bc%d0%b0-%d1%81%d0%b5-%d1%82%d0%be%d1%87%d0%b8-15-%d0%b3%d0%be%d0%b4%d0%b8%d0%bd%d0%b8-%d0%bf%d1%80%d0%b5%d0%ba%d1%80%d0%b0%d1%82/", "text": "не се отличават с фактическа или правна сложност.Три наказателни производства, прекратени поради изтекла давност, установи проверка на Инспектората към ВСС. Проверката е обхванала 139 заявления за нарушаване правото на гражданите на решаване на делата в разумен срок. Общо 33 от заявленията са приети за основателни, информира от ВСС.15 години е продължило производство за измама по чл. 209, ал. 1 вр. чл. 26 от Наказателния кодекс (НК). Основното забавяне се дължи на действията на прокурора и разследващите органи във фазата на досъдебното производство.От образуването на конкретното производство срещу заявителя до обединяването в едно производство на общо четирите паралелни дознания, водени срещу него, са изминали две години. Има продължителни периоди от време, през които по делото не са извършвани никакви или почти никакви процесуално-следствени действия.Четири пъти Софийският районен съд (СРС) е прекратявал образуваните през 2005, 2009 и 2010 г. съдебни производства и е връщал делото на органите на досъдебното производство за отстраняване на процесуални нарушения в обвинителния акт или за извършване на допълнителни действия по разследването. При второто връщане нов обвинителен акт е внесен в съда след 3 години, като през този период не са извършвани никакви процесуално-следствени действия.В резултат на всички забавяния производството по делото в СРС, образувано през 2011 г., е прекратено поради изтичане на абсолютната давност за реализиране на наказателна отговорност по повдигнатото обвинение.Производството не се отличава с фактическа или правна сложност. Обвиняемото лице е едно, повдигнатото обвинение е за измама на четири лица („намиране на работа в чужбина” срещу различни по размер суми), липсва многообразие на инкриминираната дейност – механизмът на извършване на всяко от отделните деяния е един и същ. Не са събрани множество писмени доказателства, не се е налагало да се разпитват много свидетели, едва по време на съдебното производство е била назначена една експертиза – графологична.Прекратено поради изтекла давност е и производство за обсебване на лек автомобил (престъпление по чл. 206, ал. 1 НК), продължило 10 години и 28 дни. През целия период то е останало на фазата на досъдебното производство, като основната причина за това е в действията на разследващите органи и прокурора. Проверка, извършена от Върховна касационна прокуратура, също е приела, че има необоснована продължителност на разследването.Досъдебното производство е било спирано два пъти. Първият път – за 3 години, 7 месеца и 13 дни. През този период разследване не се е водило поради неразкриване на извършителя, но по делото няма данни да са извършвани каквито и да било действия по установяването му. Второто спиране е за 1 година, 7 месеца и 8 дни, като през този период е предприето единствено възлагане на разследващите органи да установят данни за местонахождението на извършителя.В постановлението за прекратяване на досъдебното производство поради изтекла давност е посочено, че извършителят на престъплението е установен, но не е намерен и срещу него не са били предприети никакви действия от страна на държавата за реализиране на наказателната му отговорност.Производството не се характеризира с фактическа или правна сложност – разпитани са били 7 свидетели, назначени са били две експертизи, материалите по делото са събрани в два тома.Производство за закана с убийство (престъпление по чл. 144, ал. 3, пр. 1, вр. ал. 1 НК) също е прекратено поради изтичане на абсолютния давностен срок за наказателно преследване. Производството, продължило 9 години, 2 месеца и 2 дни, е образувано, след като през май 2007 г. в района на училище в софийски квартал възрастен мъж заплашил малолетен с газов пистолет, че ще го убие, и му нанесъл удари по тялото.Във фазата на досъдебното производство има 4 периода, през които не са извършвани никакви действия по разследването. Те са забавили движението му с повече от 2 години и 6 месеца. През първия от тези четири периода наблюдаващият прокурор е изпратил на разследващия полицай 3 напомнителни писма за приключване на разследването в установените срокове. В резултат на всички забавяния наблюдаващият прокурор е отстранил разследващия полицай от разследването заради нарушаване на процесуалните срокове за разследване, неизпълнение на указанията на прокурора и невъзможност да осигури правилно провеждане на разследването и приключването му по надлежния ред.Първоинстанционният съд (СРС) много пъти е отлагал делото по различни причини, като 5 от заседанията са били отложени заради отсъствие на съдебен заседател. Мотивите на присъдата са изготвени 1 година след изтичане на срока по чл. 308, ал. 2 НПК. Лошото администриране от страна на СРС на протеста и на въззивната жалба срещу присъдата е станало причина за двукратното връщане на делото от въззивния на първоинстанционния съд за отстраняване на допуснатите при администрирането пропуски и е довело до забавяне на производството с още близо 8 месеца.Въззивният съд (СГС) е отменил присъдата и е прекратил производството поради изтичане на абсолютния давностен срок за наказателно преследване. Съдът е констатирал, че давностният срок е изтекъл 17 месеца по-рано, преди образуването на производството пред въззивната инстанция. В момента на изтичането на давностния срок СРС се е бил произнесъл с присъда, но не са били изготвени мотивите й.Производството не представлява фактическа или правна сложност предвид незначителния обем на събраните доказателствени материали и неголемия брой извършени процесуално-следствени действия. Делото е водено срещу един обвиняем.Отчетът на Инспектората към ВСС за установените нарушения на правото на разглеждане и решаване на делата в разумен срок по глава Трета „а” от ЗСВ (нарушение на чл. 6 от Конвенцията за защита правата на човека и основните свободи) за периода 1 януари – 31 март 2017 г. може да се прочете на интернет страницата на ИВСС – http://www.inspectoratvss.bg/bg/page/16.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.12", "title": " Дело за измама се точи 15 години, прекратиха го по давност\t\t\t"}
{"url": "https://trud.bg/%d0%bc%d0%b0%d0%ba%d0%b5%d0%b4%d0%be%d0%bd%d0%b8%d1%8f-%d1%81%d0%ba%d0%bb%d0%be%d0%bd%d0%bd%d0%b0-%d0%b4%d0%b0-%d1%81%d0%bc%d0%b5%d0%bd%d0%b8-%d0%b8%d0%bc%d0%b5%d1%82%d0%be-%d1%81%d0%b8-%d1%81%d1%80/", "text": "Република Македония ще обсъди промяната на името си в усилие да деблокира противопоставяне на членството й в НАТО. Това заяви в интервю за  македонският външен министър Никола Димитров. Той ще заяви пред високопоставени служители в Брюксел, че членството в алианса ще помогне за успокояване на по-широкия балкански регион след месеци на политическо напрежение.Димитров придружава премиера Зоран Заев по време на първото му официално посещение в Брюксел, където последният ще разговаря с Доналд Туск и Йенс Столтенберг. Предстои среща с гръцките представители в сряда, на която ще се обсъдят мерките за възстановяването на доверието между Скопие и Атина.„Ще поискам от Гърция да помисли какъв съсед иска – дали иска стабилна, приятелска страна, която предлага надежда за демокрация и справедливост“, подчертава македонският министър в интервюто.Според министър Димитров каквото и ново име да се предложи на страната му, то ще трябва да бъде гласувано на референдум, а преди това ще се търси партиен консенсус.Според британското издание един от възможните варианти за промяна на името е „Горна Македония“.Източник: АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.12", "title": " Македония склонна да смени името си срещу гръцко „да“ за членството в НАТО"}
{"url": "https://trud.bg/%d0%b2%d0%b0%d1%81%d0%b8%d0%bb-%d0%b2%d0%b5%d0%bb%d0%b5%d0%b2-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb-%d0%bd%d0%b0-%d1%83%d1%81-%d0%bd%d0%b0-%d0%b0%d1%81%d0%be%d1%86%d0%b8/", "text": "„Сивата икономика в България намалява с добри темпове. Това показва и индексът „Икономика на светло“, който се повишава“, обяви пред „Труд“ председателят на УС на Асоциацията на индустриалния капитал (АИКБ) Васил Велев. Заедно с екип на работодателската организация той ще представи и анализира на пресконференция днес изменението на индикатора в централата на АИКБ, а по-късно вечерта на церемония в „София Хотел Балкан“ ще бъдат отличени водещи институции и личности в борбата с неформалната икономика. Отличията са част от националния конкурс за наградите „Икономика на светло“, на който вестник „Труд“ е основен медиен партньор.Индексът „Икономика на светло” оценява динамиката на разпространението на официалната икономика. „С него отчитаме дали светлата икономика нараства или намалява, и когато се променя – дали се променя относително повече или относително по-малко“, обясни Велев. През 2015 и 2016 година индексът нараства общо с 4,22 пункта и достига размер от 71,88 пункта.Наградите „Икономика на светло“ пък са първото по рода си признание за постиженията в борбата с неформалната икономика в България. Събитието популяризира сред обществото както приноса на българските предприемачи, бизнесмени и политици за подобряването и развитието на бизнес средата, така и добрите практики за ограничаване и превенция на неформалната икономика в страната.Номинираните за наградите „Икономика на светло“ за 2016 г. са в три категории – „за нормативен акт или административна практика, които водят до ограничаване на сивата икономика и подобряване на бизнес средата, за личност или организация работила активно за ограничаване и превенция на неформалната икономика и за медия или журналист, допринесли за обществена нетърпимост към явлението.Сред номинираните са Главна инспекция по труда, Министерството на финансите, НАП, бившият изпълнителен директор на агенцията Бойко Атанасов за „цялостен принос в борбата със сивите практики в данъчно-осигурителните отношения“ и други.", "date": "2017.06.12", "title": " Васил Велев, председател на УС на Асоциацията на индустриалния капитал:   Сивата икономика в България намалява\t\t\t"}
{"url": "https://trud.bg/%d0%b7%d0%b0%d1%80%d0%b0%d0%b4%d0%b8-%d0%bf%d0%be%d0%b7%d0%b8%d1%86%d0%b8%d1%8f%d1%82%d0%b0-%d0%bd%d0%b0-%d0%bb%d0%be%d0%bd%d0%b4%d0%be%d0%bd-%d0%b5%d1%81-%d0%bc%d0%be%d0%b6%d0%b5-%d0%b4%d0%b0-%d0%be/", "text": "Исканията на Тереза Мей за паралелно водене на преговорите за излизането на Великобритания от общността и нови търговски отношения ще доведат до сериозно забавяне на преговорния процес. Брюксел ще предупреди Мей, че даването на нов мандат на главния европейски преговарящ Мишел Барние ще отнеме още една година, което на практика ще остави само няколко месеца до крайния срок за напускане на общността през 2019 г, съобщава британският в. Гардиън.Според високопоставени източници от ЕС властите в Лондон продължават да настояват за преговори за свободна търговия, преди да бъде обсъдено излизането им от общността, спазването на правата за свободно движение на хора и границата с Ирландия.„Ако не приемат воденето на преговорите на фази, то тогава ще ни трябва година, за да изготвим нови преговорни насоки за Барние“, заяви европейски дипломат.Досега Брюксел даде ясен сигнал, че няма намерение да промени позицията си около поетапното водене на преговорите, където първо трябва да бъде договорено излизането на Великобритания от общността и чак след това да се водят разговори за ново търговско споразумение между Лондон и Брюксел.Официално преговорите за Брекзит трябва да започнат на 19 юни, докогато ще стане ясно и дали Мей е успял да си гарантира подкрепата на достатъчно депутати за своя политически дневен ред.В петък британската Служба за излизане от Европейския съюз изпрати писмо до Брюксел, в което посочва, че правителството в Лондон е готова тази седмица да започнат предварителните разговори, както беше предвидено.Въпреки това в Брюксел съществува известна доза скептицизъм за това дали правителството на Мей, чиято партия загуби мнозинството си в парламента на предсрочните избори миналата седмица, ще може да взима ефективни решения, пише „Гардиън“. Изданието допълва, че заплахата за отнемане на още една година от все по-намаляващата времева рамка на преговорите изразява именно това недоволство у европейските чиновници.В същото време Тереза Мей е била запознавана предварително с позициите на 27-те страни членки на блока за Брекзит, дори преди те да са били представяни на някои високопоставени европейски служители, споделя източник от Брюксел. „Те имаха всичко, понякога преди високопоставени хора тук да разполагат с техните (на страните членки – бел. ред.) позиции“, посочва източникът, допълвайки, че премиерът е знаела „за последствията от преговорите от миналия септември“.", "date": "2017.06.12", "title": " Заради позицията на Лондон ЕС може да отложи с година преговорите за Брекзит"}
{"url": "https://trud.bg/%d0%bf%d1%8a%d1%80%d0%b2%d0%b0%d1%82%d0%b0-%d0%b4%d0%b0%d0%bc%d0%b0-%d0%ba%d1%8a%d0%bc-%d1%83%d1%87%d0%b0%d1%81%d1%82%d0%bd%d0%b8%d1%86%d0%b8%d1%82%d0%b5-%d0%b2-%d0%bf%d1%80%d0%b0%d0%b9%d0%b4%d0%b0/", "text": "Първата дама Десислава Радева се обърна с послание към участниците в София Прайд 2017 и хората с различна сексуална ориентация, като напомни, че всички човешки същества са различни и не бива да се преиграва с това.Радева напомня също, че денят на многоцветния парад е бил ден на траур заради загиналия пилот на хеликоптер „Пантер“ от състава на Българските военноморски сили.„Уважавам Ви, но не преигравайте, моля! Никой нищо не Ви е забранил! Вие сте толкова дискриминирани, колкото българския пенсионер, например. Колкото многодетните майки. Колкото хетеро-ориентираните хора дори“, пише първата дама и отправя съвет към участниците в прайда да раздават информационни листовки за ХИВ и СПИН, ако искат да бъдат полезни.Пълният текст на позицията е публикуван в :АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.12", "title": " Първата дама към участниците в Прайда: Не преигравайте, вие сте толкова дискриминирани, колкото българския пенсионер!"}
{"url": "https://trud.bg/%d1%88%d0%b5%d1%84%d1%8a%d1%82-%d0%bd%d0%b0-%d1%81%d0%bf%d0%b5%d1%86%d0%b7%d0%b2%d0%b5%d0%bd%d0%be%d1%82%d0%be-%d0%b0%d0%bd%d1%82%d0%b8%d0%ba%d0%be%d1%80%d1%83%d0%bf%d1%86%d0%b8%d1%8f-%d0%ba%d1%8a/", "text": "– Здравейте г-жо Арнаудова, търся ви в качеството на ръководител на спецзвеното „Антикорупция“ към Софийска градска прокуратура. Има ли образувана проверка за НДК ()?– Има досъдебно производство за нецелево изразходване на публични средства и толкова можем да кажем към този момент.– Има ли готови експертизи, доказващи злоупотреби?– Назначени са експертизи, които все още не са готови.", "date": "2017.06.12", "title": " Шефът на спецзвеното „Антикорупция“ към СГП Румяна Арнаудова потвърди разследването на „Труд“: Образувано е досъдебно производство за НДК"}
{"url": "https://trud.bg/%d0%b5%d1%81-%d0%bf%d1%80%d0%b5%d0%b3%d0%be%d0%b2%d0%be%d1%80%d0%b8%d1%82%d0%b5-%d0%b7%d0%b0-%d0%b1%d1%80%d0%b5%d0%ba%d0%b7%d0%b8%d1%82-%d0%bc%d0%be%d0%b6%d0%b5-%d0%b4%d0%b0-%d1%81%d0%b5-%d0%b7%d0%b0/", "text": "Тереза Мей ще бъде предупредена от Европейския съюз, че исканията й за паралелно водене на преговорите за излизането на Великобритания от общността и нови търговски отношения ще доведат до сериозно забавяне на преговорния процес.Британският в. „Гардиън“ съобщава, че Брюксел ще предупреди премиера, че даването на нов мандат на главния европейски преговарящ Мишел Барние ще отнеме още една година, което на практика ще остави само няколко месеца до крайния срок за напускане на общността през 2019 г., пише . Според високопоставени източници от ЕС властите в Лондон продължават да настояват за преговори за свободна търговия, преди да бъде обсъдено излизането им от общността, спазването на правата за свободно движение на хора и границата с Ирландия.„Ако не приемат воденето на преговорите на фази, то тогава ще ни трябва година, за да изготвим нови преговорни насоки за Барние“, заяви европейски дипломат. Досега Брюксел даде ясен сигнал, че няма намерение да промени позицията си около поетапното водене на преговорите, където първо трябва да бъде договорено излизането на Великобритания от общността и чак след това да се водят разговори за ново търговско споразумение между Лондон и Брюксел.Официално преговорите за Брекзит трябва да започнат на 19 юни, докогато ще стане ясно и дали Мей е успяла да си гарантира подкрепата на достатъчно депутати за своя политически дневен ред.В Брюксел съществува известна доза скептицизъм за това дали правителството на Мей, чиято партия загуби мнозинството си в парламента на предсрочните избори миналата седмица, ще може да взима ефективни решения, пише „Гардиън“. В същото време Тереза Мей е била запознавана предварително с позициите на 27-те страни членки на блока за Брекзит, дори преди те да са били представяни на някои високопоставени европейски служители, споделя източник от Брюксел.", "date": "2017.06.12", "title": " ЕС: Преговорите за Брекзит може да се забавят с година заради позицията на Лондон"}
{"url": "https://trud.bg/%d1%82%d0%b5%d0%bb%d0%b5%d0%bd%d0%be%d1%80-%d0%bf%d1%80%d0%be%d0%b2%d0%b5%d0%b6%d0%b4%d0%b0-%d0%ba%d0%b0%d0%bc%d0%bf%d0%b0%d0%bd%d0%b8%d1%8f-%d0%b7%d0%b0-%d0%b4%d0%b8%d0%b3%d0%b8%d1%82%d0%b0%d0%bb/", "text": "От днес до 31 юли, Теленор ще проведе кампанията 4G Истории за дигитални разкази от над 200 населени места в България, които от началото на 2017 г., са с 4G свързаност. Всички потребители над 18 годишна възраст, независимо от оператора, на който са абонати, имат възможност да участват за спечелването на една от общо 20 награди, предоставени от Samsung, сред които: смартфони Samsung Galaxy S8, таблети Galaxy S2 VE, часовници Samsung Gear S3 Classic, камери Samsung Gear 360, слушалки Samsung Level U Pro и гривни Samsung Gear Fit 2, съобщиха от компанията.За да участват, желаещите трябва да качат авторска история, както и снимка или видео за някое от посочените над 200 населени места на . Историите ще се преглеждат от екип на компанията, а след одобрение, ще са видими и за останалите посетители на сайта. Всеки участник може да качи до четири истории за едно или повече населени места, без значение дали са одобрени и публикувани на сайта и или не.Теленор няма да одобрява истории, които внушават национална, политическа, етническа, религиозна или расова нетърпимост, както и такива, които нарушават авторските права, добрите нрави или силно наподобяват вече публикувани истории.Наградите от Samsung ще бъдат разпределени чрез жребий, в който ще бъдат включени авторите на всички одобрени и публикувани истории. Имената на късметлиите ще бъдат обявени на сайта на кампанията , а представители на телекома ще се свържат с тях за уточняване на подробностите относно получаването на наградите. Също така, за някои от най-добрите истории ще бъдат професионално озвучени и монтирани видеа, чрез които ще се популяризират най-интересните факти и разкази от кампанията.Участието в кампанията 4G Истории е безплатно и не е обвързано с покупка на продукт или услуга от Теленор или Samsung. Детайлна информация за условията на жребия и правилата за участие са достъпни на интернет страницата на кампанията на адрес: .", "date": "2017.06.12", "title": " Теленор провежда кампания за дигитални истории с награди от Samsung"}
{"url": "https://trud.bg/%d1%83%d0%ba%d1%80%d0%b0%d0%b8%d0%bd%d1%86%d0%b8%d1%82%d0%b5-%d0%b2%d0%b5%d1%87%d0%b5-%d0%bf%d1%8a%d1%82%d1%83%d0%b2%d0%b0%d1%82-%d0%b1%d0%b5%d0%b7-%d0%b2%d0%b8%d0%b7%d0%b8-%d0%b2-%d0%b5%d0%b2%d1%80/", "text": "Украинците вече пътуват свободно в 30 европейски страни, въпреки че не са част от Европейския съюз.От вчера всички граждани на Украйна, които имат биометричен паспорт, могат да посещават почти всички европейски държави за максимум 90 дни през период от 180 дни по бизнес, туризъм или за гостуване на близки и приятели, информира . Преди около месец Съветът на ЕС прие регламент за отпадане на визите за украинците и така даде „зелена светлина” на свободното пътуване в Европа.Изключение от споразумението правят Великобритания, Ирландия, Исландия, Лихтенщайн, Норвегия и Швейцария.„Безвизовият режим за Украйна започна! Да живее Европа! Да живее Украйна”, написа украинският президент Петро Порошенко в своя профил в „Туитър”.       Мярката е символична за Украйна, където проевропейски бунт през 2014 г. доведе до бягството на бившия президент Виктор Янукович, намерил убежище в Русия, и идването на власт на Порошенко.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.12", "title": " Украинците вече пътуват без визи в Европа"}
{"url": "https://trud.bg/%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d0%bf%d1%80%d0%b8%d0%b2%d0%b5%d1%82%d1%81%d1%82%d0%b2%d0%b0%d0%bc-%d0%b3%d1%80%d0%b0%d0%b6%d0%b4%d0%b0%d0%bd%d0%b8%d1%82%d0%b5-%d0%bd/", "text": "Приветствам гражданите на община Трън, които показаха, че местната демокрация в България може да функционира успешно, написа във фейсбук президентът Румен Радев.„Референдумът е пример за това как отговорни български граждани се самоорганизират, за да защитят правата си и да се произнесат по проблем, не само от местно, но и от национално значение. Вотът на хората в Трън утвърждава здравето и чистотата на природата като основни ценности на нашето общество, в което интересите на гражданите трябва да са приоритет“, коментира още държавният глава.", "date": "2017.06.12", "title": " Румен Радев: Приветствам гражданите на община Трън за референдума"}
{"url": "https://trud.bg/%d0%bc%d0%b5%d1%82%d1%80%d0%be%d1%82%d0%be-%d0%bc%d0%b8%d0%bd%d0%b0%d0%b2%d0%b0-%d1%82%d1%80%d0%b0%d0%bd%d0%b7%d0%b8%d1%82-%d0%bf%d1%80%d0%b5%d0%b7-%d1%81%d1%82%d0%b0%d0%bd%d1%86%d0%b8%d1%8f%d1%82/", "text": "Поради забравен багаж на метростанция „Софийски университет Св. Климент Охридски“ влаковете на метрото ще преминават транзит без да спират. Това съобщиха от пресцентъра на Столична община. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.12", "title": " Метрото минава транзит през станцията на СУ заради забравен багаж"}
{"url": "https://trud.bg/%d0%b4%d1%8a%d1%80%d0%b6%d0%b0%d0%b2%d0%b0%d1%82%d0%b0-%d0%b4%d0%b0%d0%bb%d0%b0-5009-%d1%80%d0%b0%d0%b7%d1%80%d0%b5%d1%88%d0%b5%d0%bd%d0%b8%d1%8f-%d0%bd%d0%b0-%d1%80%d0%b0%d0%b1%d0%be%d1%82%d0%be/", "text": "Поисканите от работодателите разрешения за наемане на непълнолетни лица през 2016 г. са 5283 бр., като ръстът им е почти двоен спрямо 2015 г. Дадените през м.г. разрешения са 5009 бр., като 90 от тях са за наемане на работа на лица до 16 години. Това съобщиха от Изпълнителна агенция „Главна инспекция по труда” по повод 12 юни – Световния ден срещу детския труд.За първите пет месеца на 2017 г. в ИА ГИТ са постъпили 1232 искания за разрешения за работа на непълнолетни лица, дадени са 993 бр., от които 24 за лица, ненавършили 16 г. За сравнение за същия период на 2016 г. исканията са били 734. Най-често непълнолетни се наемат за извършване на дейности в хотелиерството, ресторантьорството и търговията през дългата лятна ваканция.При всяка проверка инспекторите по труда упражняват и контрол върху наемането на лица, ненавършили 18 г. Работните места, на които се наемат те, се проверяват на място, за да се установи, че условията на труд не създават риск за тяхното здраве. Част от Наредба №6 за условията и реда за даване на разрешения за работа на лица, ненавършили 18 години“ са неизчерпателни списъци на работите, забранени за лица от 15 до 16 г. и за ненавършили 18 години. За тях е забранен тежкият физически труд, работа, свързана с въздействие на физични, химични и биологични агенти и др. Затова и едно от основанията за отказ на разрешение е липсата на измервания на факторите на работната среда за обекта, където би трябвало да работи непълнолетното лице.България е една от държавите, в които има определена една и съща минимална възраст – 16 г., за задължително обучение, регламентирано в Конституцията, и за започване на работа според Кодекса на труда.  Специално се отбелязва в Кодекса, че наемането на лица, ненавършили 16 г., е забранено, но са предвидени и изключения, които се отнасят основно за даровити деца, участващи в кино продукции, театрални постановки, музикални състави.България е предвидила още една защита срещу експлоатацията на детски труд – наемането на непълнолетни без разрешение от Инспекцията се квалифицира като престъпление. За всяко установено нарушение се уведомява прокуратурата и започва наказателно производство. През 2016 г. са констатирани 99 нарушения, свързани с приемане на работа на непълнолетни лица без разрешение от Инспекцията по труда, докато през 2015 г. техният брой е 48. Традиционно, най-много от тези нарушения са констатирани в икономически дейности: „Ресторантьорство” и „Търговия на дребно”.Информация за цялата процедура по издаване на разрешенията за наемане на лица, ненавършили 18 г., е описана в сайта на ИА ГИТ, в секцията Административно обслужване, рубрика „Административни услуги“, подрубрика „Разрешителни режими“ – ТУК", "date": "2017.06.12", "title": " Държавата дала 5009 разрешения на работодатели за наемане на непълнолетни"}
{"url": "https://trud.bg/%d0%b7%d0%b0%d0%bb%d0%be%d0%b2%d0%b8%d1%85%d0%b0-%d1%81%d0%b2%d0%b8%d1%89%d0%be%d0%b2%d0%bb%d0%b8%d1%8f-%d0%b8%d0%b7%d0%b4%d0%b8%d1%80%d0%b2%d0%b0%d0%bd-%d0%be%d1%82-%d1%80%d1%83%d0%bc%d1%8a%d0%bd/", "text": "Служители на РУ Свищов установиха 25-годишен мъж, обявен за издирване в Румъния. Мъжът е проверен рутинно, а справката в масивите на МВР установява, че Б.Д. е криминално проявен и е търсен от властите в северната ни съседка по извършено от него закононарушение. След констатациите, незабавно са уведомени компетентните органи.В Елена също е установен 29-годишен мъж от сливенското село Градец, който също е обявен за издирване. Б.Б. е с влязла сила присъда лишаване от свобода. Мъжът е конвоиран до местата за временно настаняване.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.12", "title": " Заловиха свищовлия, издирван от румънските власти"}
{"url": "https://trud.bg/%d0%be%d1%82%d0%ba%d0%bb%d0%be%d0%bd%d0%b8%d1%85%d0%b0-%d1%82%d1%80%d0%b0%d0%bc%d0%b2%d0%b0%d0%b8%d1%82%d0%b5-%d0%bd%d0%b0-%d0%bf%d0%bb%d0%be%d1%89%d0%b0%d0%b4-%d0%b2%d1%8a%d0%b7%d1%80%d0%b0%d0%b6/", "text": "Отклонено е движението на трамвайни линии 3, 8 и 10 на площад „Възраждане“ във връзка с изоставен багаж, съобщиха от пресцентъра на Столична община.Трамваите са отклонени покрай абонаментните бюра.Отново заради багаж с неизвестен собственик мотрисите на метрото не спират на станцията при Софийския университет.", "date": "2017.06.12", "title": " Отклониха трамваите на площад „Възраждане“ заради забравена чанта"}
{"url": "https://trud.bg/%d0%bd%d0%b0%d0%b4-130-%d0%ba%d0%b8%d0%b1%d0%b5%d1%80%d0%b8%d0%bd%d1%86%d0%b8%d0%b4%d0%b5%d0%bd%d1%82%d0%b0-%d0%b7%d0%b0-%d0%bc%d0%b5%d1%81%d0%b5%d1%86-%d0%b5-%d1%80%d0%b5%d0%b3%d0%b8%d1%81%d1%82/", "text": "Повече от 130 инциденти в информационната сигурност е регистрирал  България през май 2017 г., сочи редовният месечен бюлетин на Центъра в Държавната агенция „Електронно управление“. Продължава тенденцията на увеличаване на атаките тип отказ от услуги (DDoS) – над 40 на сто от подадените общо 176 сигнали, следвани от атаките със зловреден софтуер (22%) и тези, свързани с фишинг сайтове (23%). Засегнатите IP адреси са над 5400.През май беше осъществена една от най-мащабните атаки за разпространение на рансъмуер – WannaCray, припомнят от CERT България, като правят обзор на атаката, засегнала десетки държави в целия свят. Експертите апелират за повишено внимание и отговорност към собствените системи и данни, които трябва редовно да бъдат актуализирани, а данните да бъдат архивирани с поддържани резервни копия офлайн.CERT България напомня още, че една от основните превантивни мерки срещу атаки и инциденти в мрежовата и информационна сигурност е своевременното прилагане на ъпдейти, отстраняващи уязвимости в сигурността. Предстои също така в мрежата на държавната администрация да се въведе използването само на https в изпълнение на Националната стратегия за киберсигурност „Кибер устойчива България 2020“, посочват още от CERT България в месечния си бюлетин.В съответствие с Наредбата за общите изисквания за мрежова и информационна сигурност служителят или звеното по мрежова и информационна сигурност в съответната администрация са длъжни да уведомяват незабавно Националния център за действие при инциденти по отношение на информационната сигурност за всеки инцидент в информационните системи на административните органи.През май на страницата си www.govcert.bg CERT България е отправил 16 предупреждения за ъпдейти, отстраняващи уязвимости в сигурността на продукти на Adobe, Apple, Cisco, Google, Intel firmware, Joomla!, Microsoft, Mozilla, Samba, TrendMicro и WordPress.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.12", "title": " Над 130 киберинцидента за месец е регистрирал центърът за информационна сигурност"}
{"url": "https://trud.bg/%d0%b5%d0%bb%d0%b5%d0%bd-%d0%b8%d0%b7%d1%81%d0%ba%d0%be%d1%87%d0%b8-%d0%b2%d0%bd%d0%b5%d0%b7%d0%b0%d0%bf%d0%bd%d0%be-%d0%bd%d0%b0-%d0%b0%d0%b2%d1%82%d0%be%d0%bc%d0%b0%d0%b3%d0%b8%d1%81%d1%82%d1%80/", "text": "Внезапно излязъл елен на автомагистрала „Хемус“ близо до град Каспичан стана причина три коли да катастрофират в него.Нелепият пътен инцидент станал минути преди полунощ в понеделник и по чудо се разминал без жертви. За две минути на магистралата в посока към Варна настанало истинско меле. На място били пратени екипи на полиция, пожарна и спешна помощ.Първо „Рено“ със софийска регистрация се блъснало в елена и той паднал на пътя. След това „Сеат“ с великотърновска регистрация се пеобърнал от удара в едрото животно. „Мазда“ с чужди регистрационни номера е третата кола от верижната катастрофа, уточняват от полицейския пресцентър в Шумен. Водачите на автомобилите се отървали с леки охлузвания след инцидента, без опасност за живота са.Служители на Районната  противопожарна служба са оказали съдействие за обезопасяване на пътния участък. Смачканите автомобили са откарани от Пътна помощ. Горски служители са извикани да приберат останките от елена.", "date": "2017.06.12", "title": " Елен помля три коли на автомагистрала „Хемус“"}
{"url": "https://trud.bg/%d0%b5%d0%bb%d0%b5%d0%bd%d0%b0-%d0%be%d1%81%d1%82%d0%b0%d0%bf%d0%b5%d0%bd%d0%ba%d0%be-%d0%b1%d0%b5%d0%b7%d1%81%d1%82%d1%80%d0%b0%d1%88%d0%bd%d0%b0%d1%82%d0%b0/", "text": "Понякога нещата се получават идеално още от първия път. В спорта се случва много рядко. Специално в тениса има хиляди момичета, които удрят топката с всички сили с надеждата тя да падне където трябва и да ги превърне в новите Серина Уилямс или Мария Шарапова. Но на старта на турнира са повече от 100, а накрая шампионката е само една. В случая на Елена Остапенко, всичко се получи. Или поне половината, но това се оказа достатъчно. Във финала на „Ролан Гарос“ 20-годишната латвийка изстреля невероятните 108 топки към полето на румънската звезда Симона Халеп. Всички те бяха неспасяеми, стига да попаднат в корта. В противен случай точката отиваше у №4 в света. 54 от тези удари влязоха, може би за да докажат, че в спорта дори сега има място за смелост и дръзновение. Халеп, която не беше напълно готова за мача заради травмата в глезена си, призна, че е шокирана. „Като гледах какво прави, започна да ме боли и коремът“, заяви румънката. Още една точка не достигна на Остапенко да закръгли на 300 печелившите си удари в турнира, но и така те са повече не само от тези на колежките й, но и от постиженията на мъжете. При това господата играят повече сетове, но може би имат доста по-малко от оптимизма на младата латвийка. Рафаел Надал отдавна е извел в закон, че в тениса на клей просто трябва да върнеш топката в полето един път повече от съперника. Симона Халеп се придържаше строго към заключението му, но едно 20-годишно момиче я опроверга. И си позволи да танцува на корта още преди мачът да е завършил. „Не е случайно, че у дома в Рига ходя на танци четири пъти седмично – разказва шампионката. – Имам рокля, бални обувки и всичко останало. Любима ми е самбата.“ Тенисистката всъщност се казва Альона, както я наричат в семейството и между приятелите й. Но в Латвия има строг правилник по отношение на имената, а Альона не фигурира в разрешителния списък и затова е заменено с еквивалент. Произхожда от спортно семейство – нейният баща Евгений е бил вратар на украинския „Металург“ (Запорожие), а майка й Елена е инструктор по тенис. Започва с танци и бокс, но се насочва към тениса и през 2014-а печели „Уимбълдън“ при девойките. Реално Остапенко влезе като аутсайдер в дамския финал. Турнирът можеше да се нарече успешен за нея още след невероятния полуфинал срещу Тимеа Башински, навръх рождения ден на двете. Елена навърши 20 години, а швейцарската й съперничка 28. „Аз съм много по-опитна, а тя е млада и ще има други шансове“, закани се с ехидна усмивка Башински преди мача. Впоследствие на корта Тимеа нямаше отговор на невероятната игра на латвийката. Още тогава стана ясно, че никой не може да се надява на лесна победа срещу Остапенко. Но за по-голяма категоричност трябваше да мине и финалът. „Винаги съм вярвала, че ако удрям силно, имам шансове срещу всеки – твърди Елена. – Ако видя шанс да завърша разиграването, веднага се възползвам. Никой не ме е учил да играя така, аз си го реших. Смятам, че пасва на характера ми.“ Този подход донесе огромен брой трофеи на доскорошната №1 в женския тенис Серина Уилямс (САЩ). Остапенко е далеч от физическите качества на американката, но смята, че може да прави същото като нея. „За мен тя е идол и голямо вдъхновение – признава Елена. – Харесва ми да я гледам, тя е велика шампионка, а и стиловете ни са близки. Досега исках една титла от Големия шлем, но вече целта ми е да спечеля всички четири като нея.“ Невероятно съвпадение бе фактът, че Остапенко грабна първата си титла именно на турнир от Големия шлем. Това се случва за първи път след 1997 година, когато бразилецът Густаво Куертен сложи ръка на трофея в Париж. „Знам историята, знам дори, че го е направил точно на деня, в който съм била родена“, продължава приказката самата Елена. Следващото предизвикателство е „Уимбълдън“, арената на първия й триумф. Настилката в Ол Инглънд Клъб би трябвало да отговаря най-пълно на агресивния стил на Остапенко, но тя не бърза да обещава нищо. „Когато за първи път видях тревен корт, си помислих, че на него се играе някакъв вид футбол – спомня си тя. – Нямах представа какво трябва да правя, как да построя играта си. Все пак с времето се научих да се движа по корта и дори започна да ми харесва.“Взима $2,3 млн.Тенисът е един от най-добре платените спортове като лъвския пай от наградните фондове отива у шампионите. Така Елена Остапенко ще получи 2,7 милиона долара за титлата си в Париж. Сумата, която изкара за едва седем мача, е два пъти по-голяма от всичките приходи от кариерата й досега. „Знам, че сега всички ще се държат с мен като със звезда – признава тя. – Напрежението ще е по-голямо, но това не ме плаши. Все пак съм избрала да бъда тенисистка. Всъщност, вниманието на феновете ми е приятно.“ Но Елена поставя и някои прегради пред популярността си. За разлика от връстничките си, тя не обича социалните мрежи и няма профили. И затова Роймондс Вейонис, президентът на Латвия, не успял да я поздрави лично за успеха. Направил го през майка й. „Тя ми каза – призна Елена. – Все пак никой няма телефонния ми номер.“ЗА НЕЯОчаквах да стане по-скороВинаги сме вярвали, че може да стигне финал на Големия шлем. Още след като спечели девическия „Уимбълдън“. Дори очаквах да стане по-скоро. В началото беше трудно, трябваше да търсим различни източници на доходи, за да финансираме кариерата й. Работил съм на различни места, използвахме доста от спестяванията си. За щастие се намериха и спонсори, които ни дадоха пари и поискаха да останат анонимни.Евгений Остапенко, баща на ЕленаЧувствах се като зрителПоздравявам я и искам да изразя уважението си към това, което направи. Наслаждавай се, и продължавай все така, защото го правиш като дете. Мисля, че я очакват още много брилянтни победи. По време на мача на няколко пъти се почувствах като зрител. Тя има само един вариант в играта си, но правеше така, че аз почти да не докосна топката, или тя да излети метър в аут. Загубата боли, защото от 20 години работя за тази титла. Надявам се, някой ден, все пак да я спечеля.Симона Халеп, финалистка на „Ролан Гарос“Никога не отстъпваОстапенко буквално измъкна и този мач. Тя е напълно безстрашна и никога не се отдръпва, не отстъпва. Вече никой няма да иска да излиза срещу нея. Играта й е ясна от начало до края и ключът е да се придържа 100 процента към предварителния план. Ако успее, както го направи в този турнир, това дава разликата. Тя е напълно заслужена шампионка.Матс Виландер, трикратен шампион на „Ролан Гарос“, анализатор на „Евроспорт“Роди се нова звездаМного големи имена тази година ги нямаше в турнира, но се роди нова звезда. В мача срещу Башински тя удари като гръм. Не са много тенисистките, които могат да спечелят първия си финал на Големия шлем. Прогнозата ми беше, че и Остапенко няма да успее да вкара същите удари отново, но… ето че и аз понякога греша.Крис Евърт, седемкратна шампионка на „Ролан Гарос“", "date": "2017.06.12", "title": " Елена Остапенко – Безстрашната"}
{"url": "https://trud.bg/%d0%b2%d0%b8%d0%b5%d0%bd%d1%81%d0%ba%d0%b0-%d0%ba%d0%bb%d0%b0%d1%81%d0%b8%d0%ba%d0%b0-%d1%89%d0%b5-%d0%be%d0%b3%d0%bb%d0%b0%d1%81%d0%b8-%d1%81%d1%80%d0%b5%d0%b4%d0%bd%d0%be%d0%b2%d0%b5%d0%ba%d0%be/", "text": "Виенска класика ще огласи средновековната крепост Трапезица във Велико Търново. С концертното изпълнение старата столица се включва в престижното събитие „Австрийски музикални седмици в България”. Под открито небе жителите и гостите на града на Асеневци ще се докоснат до впечатляващата музика на световно известния ансамбъл „Виенски челисти”. Концертът започва в 19,30 ч. на 16 юни /пет, а билети могат да бъдат намерени в мрежата на Eventim, както и в Туристически информационен център – Велико Търново.Фестивалът „Австрийки музикални седмици” се провежда за двадесет и първи път, а мотото на настоящето издание е „Вълшебни места – омайваща музика”. Велико Търново е сред малцината избрани локации в България, които ще бъдат обхванати по време на престижния музикален форум, стартирал на 2 април в София с концерт на Софийската филхармония. Античният римски стадион в Пловдив, крепостта Трапезица в старопрестолния град, остров Света Анастасия в Бургас и пещерата Съева дупка край Ловеч са другите избрани места за събития в рамките на Австрийските музикални седмици.В писмо до кмета на Велико Търново Даниел Панов посланикът на Република Австрия в България Роланд Хаузер благодари за много доброто сътрудничество в процеса на подготовката на културната проява. „Избрахме Трапезица като едно наистина вълшебно място, представящо богатото историческо и културно наследство на България, а заедно с хълма Царевец представлява и уникално красива рамка за концерта на известния ансамбъл”, пише Н. Пр. Роланд Хаузер.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.12", "title": " Виенска класика ще огласи средновековната крепост Трапезица в Търново"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d1%82%d1%80%d0%b8%d0%bc%d0%b0-%d0%bd%d0%b5%d0%bf%d1%8a%d0%bb%d0%bd%d0%be%d0%bb%d0%b5%d1%82%d0%bd%d0%b8-%d0%bd%d0%b0%d0%bf%d0%b0%d0%b4%d0%bd/", "text": "Три момчета са задържани за нападение над 70-годишен мъж от сливенското с.Драгоданово – съобщиха от полицията. Но 8 юни те нападнали стареца пред дома му. Изплашили го, със сила му взели единствените 6 лева, които носел в себе си,  както и други дребни вещи. След това избягали. Сигнал за случая бил подаден в 20,30 ч. от съпругата на пострадалия. Служителите от полицейския участък „Петолъчката“ успели да установят кои са нападателите. Двете момчета на 15 и приятелят им на 14 години били от настанените в Социално-педагогическия интернат в селото. Имали криминални регистрации за кражби.В интерната в Драгоданово се настаняват деца с решения на съда за извършени от тях простъпки. Социално-педагогическото заведение стана център на скандал през последната година заради липсата на контрол върху децата и протестите на селото срещу кражбите и масовите нападения над възрастни хора, извършвани от тях.  При серия от проверки националният омбудсман Мая Манолова осветли и драстични нарушения, посегателства на деца върху деца, включително и проституция. Предстои интернатът да бъде закрит. А по случая с нападението над стареца е образувано досъдебно производство.", "date": "2017.06.12", "title": " Момчета от интерната в Драгоданово нападнали старец"}
{"url": "https://trud.bg/%d0%b2%d1%8a%d0%b7%d1%81%d1%82%d0%b0%d0%bd%d0%be%d0%b2%d0%b5%d0%bd%d0%be-%d0%b5-%d1%80%d0%b5%d0%b4%d0%be%d0%b2%d0%bd%d0%be%d1%82%d0%be-%d0%b4%d0%b2%d0%b8%d0%b6%d0%b5%d0%bd%d0%b8%d0%b5-%d0%bd%d0%b0/", "text": "Приключи проверката на метростанция „СУ „Св. Климент Охридски“, съобщават от пресцентъра на МВР.Полицейски екипи бяха насочени към метростанцията, след като около 11.00 часа бе съобщено за изоставен багаж. Служители на реда предприеха действия по процедура за извършване на проверка. До приключването й, мотрисите преминаваха транзитно през станцията, чакащите бяха временно изведени. Изяснено е, че в багажа е имало канцеларски материали, собственикът е установен.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.12", "title": " Възстановено е редовното движение на метростанция „СУ Климент Охридски“\t\t\t"}
{"url": "https://trud.bg/24-%d0%b4%d1%83%d1%88%d0%b8-%d0%b7%d0%b0%d0%b1%d0%be%d0%bb%d0%b5%d0%bb%d0%b8-%d0%be%d1%82-%d0%b2%d0%b0%d1%80%d0%b8%d1%86%d0%b5%d0%bb%d0%b0-%d0%b7%d0%b0-%d1%81%d0%b5%d0%b4%d0%bc%d0%b8%d1%86%d0%b0/", "text": "24 души от Великотърновска област са заболели за една седмица от варицела. Най-много са повалените от болестта в Община Велико Търново-16 човека.По един случай на марсилска треска и лаймска болест в региона са регистрирали специалистите от Регионалната здравна инспекция през периода – 5 – 11 юни.Болният от марсилска треска е от Полски Тръмбеш, а пациентът с лаймска болест – от Велико Търново. През отчетния период един горнооряховец е страдал от салмонелоза, двама в региона са имали вирусен менингит, а други двама – вирусен хепатит.", "date": "2017.06.12", "title": " 24 души заболели от варицела за седмица в Търновско"}
{"url": "https://trud.bg/%d0%b2%d0%b8%d1%80%d1%82%d1%83%d0%b0%d0%bb%d0%bd%d0%b8%d1%82%d0%b5-%d0%bf%d1%80%d0%b8%d0%b5%d0%bc%d0%bd%d0%b8-%d0%bd%d0%b0-%d0%ba%d0%b7%d0%bf-%d0%bf%d0%be-%d0%bc%d0%be%d1%80%d0%b5%d1%82%d0%be-%d1%89/", "text": "Виртуалните приемни, които Комисията за защита на потребителите (КЗП) разкри по Черноморието за сезона „Лято`2017”, ще бъдат полезни на туристите при проблем с място за настаняване – хотел, вила, различен тип заведения, ситуации на самия плаж, при покупки в търговските комплекси. Това каза председателят Димитър Маргаритов в сутрешния блок на ТВ „Европа”.„Подобни казуси са от нашата компетентност и трябва да можем да реагираме. В рамките на работното време, когато връзката с нашите екипи е директна, говорим за минути. Когато става въпрос за нощен режим на работа, обаждането се приема и на следващия ден, още сутринта екипите ще бъдат на съответното място. Ако е необходимо, например при ограничен достъп, използваме съдействието на колегите от органите на реда”, обясни Маргаритов.Председателят посочи, че Комисията за защита на потребителите е основният контролен орган в държавата относно качеството на туристическият продукт. Поради това хората могат да се обръщат към институцията по различни въпроси, включително и ако не е само тя компетентна, а и други администрации – Българската държавна агенция по храните, НАП и т.н. „Ние сме хората, които поне трябва да приемем тези сигнали, да ги обработим и да предприемем по-нататъшни действия, ако е необходимо и с колегите от други институции”, добави Маргаритов.Виртуалните приемни представляват телефонни кабини, от които безплатно потребителите ще могат за звънят на денонощния телефон на Комисията 0700 111 22. В светлата част на деня туристите ще имат възможност да се свързват директно с регионалните офиси на КЗП и чрез тях – с екипите, които са на място. Така при подаване на жалба или сигнал ще могат да получат съдействие максимално бързо.Такива приемни има в Балчик, к.к. „Албена”, к.к. „Златни пясъци”, к.к. „Св. Св. Константин и Елена”, к.к. „Слънчев бряг”, Несебър, Поморие, Созопол, Приморско, Китен и Царево. Разположени са в близост до плажа или до търговски центрове. Брандирани са, за да бъдат лесно разпознаваеми от туристите. Всички устройства вече работят.Информация за точните им координати има на сайта на КЗП и в Google Maps. Приемните ще работят през целия летен сезон. Председателят на Комисията съобщи, че за момента се предвижда те да функционират до началото на септември, но ако се окаже, че сезонът продължава, времето е хубаво, има достатъчно туристи, е възможно този период да бъде удължен.„Важното е хората, които имат нужда от помощ да могат да се обърнат към нас и ние да сме в състояние да реагираме максимално бързо. Очаква се сезонът да бъде доста динамичен, със сериозна посещаемост. За да го направим по-дълъг и по-приятен за всички, трябва да сме на разположение и да помагаме”, заключи Маргаритов.", "date": "2017.06.12", "title": " Виртуалните приемни на КЗП по морето ще помагат при проблеми на плажа, с настаняването или с покупките"}
{"url": "https://trud.bg/8072-%d0%bb-%d0%b3%d0%be%d1%80%d0%b8%d0%b2%d0%be-%d1%81-%d0%b4%d0%be%d0%ba%d1%83%d0%bc%d0%b5%d0%bd%d1%82%d0%b8-%d0%b7%d0%b0-%d0%bf%d0%be%d0%b2%d1%82%d0%be%d1%80%d0%bd%d0%b0-%d0%b4%d0%be%d1%81/", "text": "8072 л. гориво с документи за „повторна“ доставка задържаха митнически служители край София, съобщават от Агенция „Митници“.На 09.06.2017 г., на територията на село Железница, Софийска област, митнически служители от Митница Столична задържаха 8072 литра гориво.Течността с мирис на петролен продукт е открита при проверка на автоцистерна, паркирана до частен имот в селото.  Цистерната видимо се подготвяла да разтовари част от превозваната стока, а пред митническите служители шофьорът представил два акцизни данъчни документа.Митническите служители се усъмнили в съответствието им тъй като посочените в акцизните документи количества и наличните в цистерната видимо се разминавали. Допълнителна проверка в системата на Агенция „Митници“ установила, че по придружаващите акцизни документи вече са извършени доставки. Горивото е задържано, взети са проби за установяване на вида на горивото. Предстои съставяне на акт за установяване на административно нарушение.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.12", "title": " 8072 л. гориво с документи за „повторна“ доставка задържаха митнически служители край София"}
{"url": "https://trud.bg/%d0%bf%d0%b0%d0%ba%d0%b8%d1%81%d1%82%d0%b0%d0%bd%d0%b5%d1%86-%d0%b1%d0%b5%d1%88%d0%b5-%d0%be%d1%81%d1%8a%d0%b4%d0%b5%d0%bd-%d0%bd%d0%b0-%d1%81%d0%bc%d1%8a%d1%80%d1%82-%d0%b7%d0%b0%d1%80%d0%b0%d0%b4/", "text": "Пакистанец беше осъден на смърт по обвинения в богохулство в социалната мрежа Facebook, в дело прецедент в страната, предава Алджазира.По текуща информация осъденият 30-годишен Таймур Раза е говорил подигравателно по адрес на пророка Мохамед, което довело до задържането му.В Пакистан богохулството е доста деликатна тема и обиждането по какъвто и да е начин на пророка Мохамед има сериозни законови и граждански последици. Обвиненият в богохулство може да очаква сигурна смъртна присъда и/или линчуване.През последните месеци страната е свидетел на редица случаи свързани с богохулство, като този обаче е прецедент, тъй като до този момент социалните мрежи не са били намесвани в разследванията по подобни обвинения. ", "date": "2017.06.12", "title": " Пакистанец беше осъден на смърт заради богохулство във Facebook"}
{"url": "https://trud.bg/12-%d0%b3%d0%be%d0%b4%d0%b8%d1%88%d0%bd%d0%be-%d0%b4%d0%b5%d1%82%d0%b5-%d0%b5-%d0%b2-%d0%b1%d0%be%d0%bb%d0%bd%d0%b8%d1%86%d0%b0-%d1%81%d0%bb%d0%b5%d0%b4-%d1%81%d0%bf%d1%80%d0%b5%d1%87%d0%ba%d0%b2/", "text": "12-годишно момче е получило наранявания в областта на лицето при сбиване със свой съученик в основно училище в Габрово. След инцидента в петък следобед се наложило да го откарат в Центъра за спешна медицинска помощ. По препоръка на дежурният лекар пострадалото дете е отделението по хирургия в МБАЛ „Д-р Тота Венкова“. Опасност за живота му няма, категорични са от болницата.Предприети са незабавни действия за изясняване на случая. Според първоначалните данни, момчето е пострадало при спречкване с 13-годишен съученик в коридора на основно училище в Габрово. По случая работи инспектор Детска педагогическа стая, заведена е преписка.", "date": "2017.06.12", "title": " 12 годишно дете е в болница след спречкване в габровско училище"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d1%81%d0%b8-%d0%b3%d0%be%d1%82%d0%b2%d0%b8-%d0%b1%d1%8a%d0%b4%d0%b5%d1%89%d0%b8-%d1%80%d1%8a%d0%ba%d0%be%d0%b2%d0%be/", "text": "Прокуратурата подбира и подготвя бъдещи ръководители вече година. Селекцията на прокурорите с лидерски качества няма общо с обичайния за България начин – по предложение на началниците им.Всеки прокурор сам заявява желание за участие. Подборът пък се определя чрез психологически тест с над 100 въпроса, който оценява емоционалната интелигентност, мениджърската и социална компетентност на кандидатите. В него няма правилни и грешни отговори, тъй като разглежда единствено себеоценката на кандидатите, твърдят от Обединение „Развитие на лидерския потенциал“, избрани да проведат обучението с нарочен конкурс. Освен подбор и селекция на хората с лидерски талант, тестът показва и какви са потребностите за квалификация на прокурорите, добавят от обединението.От 700 прокурори от цялата страна, кандидатствали за участие, през септември 2016 г. са подбрани 150. Първите 50 от тях вече са преминали 4-месечен курс на обучение.„Добре е, че прокуратурата инвестира в развитието на собствените си кадри, и то на тези от тях, които са мотивирани да се развиват. Още по-важно е, че това се случва в момента, в условията на динамична, непрекъснато усложняваща се комуникационно и криминогенно среда“, коментира прокурорът от Софийска градска прокуратура (СГП) Виктор Тарчев. Той е сред 50-те, преминали вече курса на обучение под формата на решаване на казуси и ролеви игри.Подобен тип на подбор и обучение на лидерски кадри е практика в развитите държави по света от десетилетия и се прилага по специфичен начин в различни сфери – бизнес, икономика, армия, полиция и т.н.„Обучението беше съобразено с характера на дейността, която вършим. Знанията и уменията, които получихме, са приложими не само за административните ръководители, но и в ежедневната ни работа. Има сложни разследвания, по които се налага да се координират едновременно множество лица от различни служби, включително чуждестранни партньори, и там наученото се явява особено ценно“, допълва прокурор Тарчев.Обучението на прокурори се финансира от швейцарското правителство в рамките на проекта на българската прокуратура и Конфедерация Швейцария за повишаване на интегритета и мотивацията на прокурорите. По линия на този проект бе създаден и оборудван с най-модерна криминалистична техника мобилен Оперативен дежурен център за събиране на доказателства по горещи следи.", "date": "2017.06.12", "title": " Прокуратурата си готви бъдещи ръководители\t\t\t"}
{"url": "https://trud.bg/8-%d0%b3%d0%be%d0%b4%d0%b8%d1%88%d0%b5%d0%bd-%d0%bd%d0%b0%d1%80%d1%8f%d0%b7%d0%b0-%d0%b3%d1%83%d0%bc%d0%b8%d1%82%d0%b5-%d0%bd%d0%b0-%d0%be%d0%b1%d1%89%d0%b8%d0%bd%d1%81%d0%ba%d0%b8-%d0%b0%d0%b2%d1%82/", "text": "8-годишен нарязал гумите на общински автомобил „Ситроен Немо”, паркиран в двора на кметството в Самуил, съобщиха от полицията в Разград.Сигналът, че колата на Общината е пострадала, е подаден от служител на администрацията. 32-годишният мъж се обадил в полицията в Исперих към 15,30 часа в събота. Съобщил, че и четирите гуми на автомобила са накълцани и негодни.Няколко часа по-късно полицията установила, че вандалството е дело на 8-годишно момченце от Самуил. По случая е образувана проверка, която ще изяснява защо малчуганът е посегнал на гумите на колата. Вероятно близките му ще се наложи да възстановят нанесената щета.", "date": "2017.06.12", "title": " 8-годишен наряза гумите на общински автомобил"}
{"url": "https://trud.bg/%d0%b2%d1%8a%d0%b7%d1%81%d1%82%d0%b0%d0%bd%d0%be%d0%b2%d0%b5%d0%bd%d0%be-%d0%b5-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d1%82%d1%80%d0%b0%d0%bc%d0%b2%d0%b0%d0%b8/", "text": "Приключи проверката в района на пл. „Възраждане“, съобщават от пресцентъра на МВР.Междувременно, столични полицаи извършиха проверка и по сигнал за изоставен куфар в трамвайна мотриса. Пътниците бяха свалени от превозното средство и то бе изведено в глуха линия в района на пл. „Възраждане“. След като бе установено, че куфарът е празен, бе възстановено нормалното движение.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.12", "title": " Възстановено е движението на трамваите на площад „Възраждане“"}
{"url": "https://trud.bg/%d1%81%d0%b0%d0%bc%d0%be%d0%bb%d0%b5%d1%82-%d1%81%d0%bf%d0%b8%d1%82%d1%84%d0%b0%d0%b9%d1%8a%d1%80-%d0%be%d1%82-%d0%b2%d1%82%d0%be%d1%80%d0%b0%d1%82%d0%b0-%d1%81%d0%b2%d0%b5%d1%82%d0%be%d0%b2%d0%bd/", "text": "Самолет „Спитфайър” от Втората световна война катастрофира по време на авиошоу в Лонгьон-Вилет, Северна Франция на метри от публиката, пише  На видеозапис от инцидента се вижда как самолетът се накланя напред и пропелерът му се удря в земята, при което машината се преобръща.При катастрофата, която става на метри от зрителите, пострадаха пилотът и една жена от публиката.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.12", "title": " Самолет „Спитфайър“ от Втората световна война катастрофира по време на авиошоу във Франция"}
{"url": "https://trud.bg/%d0%ba%d0%b0%d1%82%d0%b0%d1%80-%d0%b4%d0%be%d1%81%d1%82%d0%b0%d0%b2%d1%8f-%d1%85%d1%80%d0%b0%d0%bd%d0%b8-%d0%bf%d1%80%d0%b5%d0%b7-%d0%be%d0%bc%d0%b0%d0%bd/", "text": "Катар започна да доставя товари през Оман, за да заобикаля блокадата на съседите си от Залива, която прекъсна морските връзки на малкото емирство.Катарските пристанищни власти публикуваха видео материал, показващ кораб, който пристига в пристанище „Хамад“ в Доха от оманското пристанище „Сохар“.По принцип товарните кораби за Катар спират на голямото дълбоководно дубайско пристанище Джебел Али или в Абу Даби, столицата на Обединените арабски емирства (ОАЕ), и след това пускат по-малки съдове към Доха. От 5 юни обаче ОАЕ се присъединиха към Саудитска Арабия, Бахрейн и Египет в прекъсването на морския трафик към Катар като част от скъсването на дипломатически отношения заради предполагаемата подкрепа, която Катар оказва на екстремистки групировки, и близките му връзки с Иран.", "date": "2017.06.12", "title": " Катар доставя храни през Оман"}
{"url": "https://trud.bg/%d0%ba%d1%80%d0%b0%d0%b4%d1%86%d0%b8-%d0%b2%d1%8a%d1%80%d0%b7%d0%b0%d1%85%d0%b0-%d0%bf%d0%b5%d0%bd%d1%81%d0%b8%d0%be%d0%bd%d0%b5%d1%80-%d0%b8-%d0%be%d0%b3%d1%80%d0%b0%d0%b1%d0%b8%d1%85%d0%b0-%d0%b4/", "text": "Крадци нахлуха в дома на 82-годишен пенсионер, вързаха ръцете и краката му и задигнаха 24 000 лева.Грабежът е извършен по време, в което в къщата в санданското село Ново Делчево е бил само възрастният мъж. Останалите обитатели били в Сандански, където празнували сватбата на внука на потърпевшия Манол Цеков.Сигнал за инцидента е подаден към 02:56 часа в неделя на телефон 112. Полицаи от РУ-Сандански установили, че ударът на бандата е направен между 21:30 часа в събота и 02:30 часа в неделя. Трима мъже разбили входната врата и проникнали в дома на стария човек, който миналата година получил удар. Завързали го да не мърда, принудили го да им каже къде са парите, взели ги и отпрашили.За случая е уведомена Районна прокуратура-Сандански.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.12", "title": " Крадци вързаха пенсионер и ограбиха дома му посред нощ"}
{"url": "https://trud.bg/%d0%b4%d0%b0%d0%b4%d0%be%d1%85%d0%b0-%d0%bd%d0%b0-%d1%81%d1%8a%d0%b4-%d0%b6%d0%b5%d0%bd%d0%b0-%d1%82%d0%b5%d0%b3%d0%bb%d0%b8%d0%bb%d0%b0-%d0%bf%d0%b0%d1%80%d0%b8-%d0%be%d1%82-%d0%b4%d0%b5%d0%b1%d0%b8/", "text": "Окръжна прокуратура – Велико Търново внесе в съда обвинителен акт срещу 31-годишна жена, теглила пари от дебитна карта на своя колежка.Обвинението срещу Анелия М. е за това, че в периода от 20 до 24 октомври миналата година в Свищов успяла да източи 180 лв от чуждата сметка. Обвиняемата присвоила парите на четири пъти.Пострадалата и обвиняемата работили в едно предприятие в Свищов и били колежки. Потърпевшата имала издадени дебитна и кредитна карта, които държала заедно със записани на лист пин кодове в портмоне в дамската си чанта. Докато била на работа оставяла личните си вещи в шкаф в съблекалнята на предприятието, който се заключвал с код. Комбинацията от цифри не била сложна. Анелия М. също ползвала шкаф в съблекалнята.На 20 октомври 2016 г. двете били на работа втора смяна. Тъй като обвиняемата имала финансови проблеми решила да вземе банковите карти на колежката си и да изтегли пари. За целта преди 19:00 ч. отишла до съблекалнята отворила шкафа й, като налучкала кода му и взела от портмонето банковите карти. След това в 19:01 ч. използвала дебитната карта, като изтеглила 50 лева от АТМ – устройство до портала на завода. На следващия ден обвиняемата била на работа първа смята и в 10:56 часа отново използвала чуждата дебитна карта, като изтеглила 40 лева от същ до входа на предприятиетоия банкомат.Веднага след това върнала банковите карти обратно в чантата на пострадалата. След два дни Анелия М. отново посегнала на чуждите авоари. След като ощетената жена установила, че някой е точил от спестяванията и, алармирала полицията. Предстои насрочване на делото за разглеждане от съда.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.12", "title": " Дадоха на съд жена, теглила пари от дебитна карта на колежка"}
{"url": "https://trud.bg/%d0%bd%d0%be%d0%b2%d0%b8%d1%8f%d1%82-%d0%bb%d0%b5%d0%b2%d1%81%d0%ba%d0%b8-%d1%81%d1%82%d0%b0%d1%80%d1%82%d0%b8%d1%80%d0%b0-%d0%b2%d1%8a%d0%b2-%d0%b2%d1%82%d0%be%d1%80%d0%bd%d0%b8%d0%ba-%d1%81/", "text": "„Левски“ стартира лятна подготовка във вторник от 17:30 часа. Заниманието на стадион „Vivacom Arena Георги Аспарухов“ ще е изцяло открито, като след неговия край старши-треньорът Николай Митов ще даде пресконференция за представителите на медиите.Тимът заминава на лагер в Правец утре вечер, като тимът ще изиграе две контролни срещи на 20.06 и 23.06, които ще се излъчат пряко от ЛЕВСКИ ТВ.В същото време „сините“ представиха пореден нов футболист в лицето на стража Александър Любенов. Юношата на тима се завръща на „Герена“, след като през пролетта игра под наем в „Локомотив“ (София), а бе собственост на „Локо“ (Пд). Договорът на вратаря е за срок от 3 години.", "date": "2017.06.12", "title": " Новият „Левски“ стартира във вторник следобед, подписа с вратар\t\t\t"}
{"url": "https://trud.bg/%d1%80%d1%83%d0%bc%d1%8a%d0%bd%d1%81%d0%ba%d0%b8-%d0%bc%d0%b8%d0%b3-21-%d1%81%d0%b5-%d1%80%d0%b0%d0%b7%d0%b1%d0%b8-%d0%bd%d0%b0-%d1%83%d1%87%d0%b5%d0%bd%d0%b8%d0%b5%d1%82%d0%be-%d1%82%d1%80/", "text": "Румънски изтребител МиГ-21 се разби по време на съвместното учение „Тракийски орел 2017”, което се осъществява заедно с българските ВВС.Инцидентът стана в близост до въздушната база „Михаил Когълничану” край Констанца, съобщи . Самолетът се е разбил при приземяване, на около 4,7 км от края на пистата.Пилотът, който е съобщил за повреда в двигателя, е успял да катапултира. Той е в съзнание и в стабилно състояние. На място му е оказана първа помощ, а после е бил транспортиран до окръжната болница в Констанца.", "date": "2017.06.12", "title": " Румънски МиГ-21 се разби на учението „Тракийски орел 2017”"}
{"url": "https://trud.bg/%d0%b7%d0%b0-%d0%b4%d0%b5%d0%bd-%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d0%b2-%d1%81%d0%be%d1%84%d0%b8%d1%8f-%d1%81%d0%bf%d0%b8%d0%bf%d0%b0-%d0%bc%d1%8a%d0%b6-%d0%b8-%d0%b6%d0%b5%d0%bd/", "text": "Криминалисти на СДВР разкриха жена и мъж, съпричастни към отвличане.Работа по разплитане на случая започнала, след като на 5 юни 33-годишен мъж посетил болнично заведение с рани от побой и изгаряне по тялото. След оказаната медицинска помощ, пострадалият се обърнал за съдействие и към полицията. Пред разследващите той разказал, че около 15.10 часа същия ден, в ж.к. „Лозенец”, бил качен насила в лек автомобил от непознати за него хора и откаран на неизвестен адрес, където му бил нанесен побой, а тялото му горено с преса за коса.В резултат на предприетите оперативно-издирвателни действия столичните криминалисти установили и задържали извършителите на деянието – мъж на 31 г. и 22-годишна жена.На 6 юни, на мъжа е повдигнато обвинение и му е наложена мярка за неотклонение „задържане под стража” за срок до 72 часа, която в последствие е изменена в постоянна. Работа по документиране на престъплението продължава.", "date": "2017.06.12", "title": " За ден полицията в София спипа мъж и жена за отвличане"}
{"url": "https://trud.bg/%d1%83%d0%b2%d0%be%d0%bb%d0%bd%d0%b8%d1%85%d0%b0-%d1%88%d0%b5%d1%84%d0%ba%d0%b0-%d0%bd%d0%b0-%d1%81%d0%be%d1%86%d0%b8%d0%b0%d0%bb%d0%b5%d0%bd-%d0%b4%d0%be%d0%bc-%d1%80%d0%b0%d0%b7%d1%81%d0%bb%d0%b5/", "text": "Директорката на два дома за възрастни хора край Лом  Наталия Славчева е уволнена дисциплинарно заради тежки нарушения. След сигнал от местната управа за разкрити злоупотреби в големи размери  – за над 200 000 лева, полицията е започнала проверка в приютите.Според експерти на общинската администрация в домовете за възрастни хора с деменция и за стари хора в село Добридол през последните четири години са сключвани фиктивни сделки със съмнителни или несъществуващи фирми на стойност около 185 000 лева. Констатирани са и нарушения на Закона за обществените поръчки при снабдяването на домовете с храни, нерегламентирани командировки за над 33 000 лева,  изплащани без законово основание допълнителни възнаграждения на директорката и персонала, липса на хранителни продукти и други. В социалните заведения е липсвала и система за финансово управление и контрол, което е дало възможност за развихряне на злоупотребите, смятат специалистите.След  установяването на изтичането на средства от домовете шефката Славчева е излязла в отпуск, а след това е представила и болнични листове, затова се е наложило общинската управа да вземе разрешение от Инспекцията по труда за уволнението й.Бившата вече директорка е и общински съветник в крайдунавския град.„По случая е  образувано дело за престъпление по служба на длъжностно лице. Нанесените щети ще се установяват. Наталия Славчева е разпитвана като свидетел”, заявиха от Окръжната прокуратура в Монтана. Община Лом обяви конкурс за нов директор на двата социални дома, в които живеят 75 възрастни хора.", "date": "2017.06.12", "title": " Уволниха шефка на социален дом, разследват злоупотреби за 200 000 лева"}
{"url": "https://trud.bg/%d0%bf%d0%be%d0%bb%d0%b8%d1%86%d0%b0%d0%b8-%d0%bf%d1%80%d0%b5%d0%b1%d0%b8%d0%bb%d0%b8-%d0%ba%d0%be%d0%bd%d1%82%d1%80%d0%b0%d0%b1%d0%b0%d0%bd%d0%b4%d0%b8%d1%81%d1%82-%d0%b8-%d0%be%d1%82%d0%bc%d1%8a/", "text": "Окръжна прокуратура-Пловдив ще внесе на 13 юни (вторник) искане в съда за вземане на мярка за неотклонение „задържане под стража“ спрямо полицейските служители Петър Атанасов (на 32 г.) и Стефан Модев (на 43 г.), които са привлечени като обвиняеми за грабеж на микробус с 37 500 кутии цигари без бандерол.Двамата служители на реда от „Криминална полиция“ и „Общинска полиция“ може да се озоват от 5 до 15 години в затвора и бъде конфискувано половината им имущество – това е наказанието, предвидено от законодателя по повдигнатите им обвинения за грабеж в големи размери като съизвършители и в съучастие за престъпление по чл. 199 ал.1 във връзка с чл.198 ал.1 и във връзка с чл.20 от Наказателния кодекс.При съвместни действия на следователи от Окръжна прокуратура-Пловдив и служители от дирекция „Вътрешна сигурност“ към МВР са събрани достатъчно доказателства за това, че на 27 май в района на бул. „Кукленско шосе“ в Пловдив двамата обвиняеми, които били с цивилни дрехи, с употреба на сила и заплашване – поставяне на белезници, нанасяне на удари, впоследствие връзване с т.нар. „свинска опашка“, са отнели от владението на българския гражданин Е.Х. микробус „Фолксваген“, натоварен със 75 мастербокса (37 500 кутии) цигари без акцизен бандерол, както и мобилен телефон.След като прехвърлили контрабандните цигари в своя автомобил служителят от отдел „Криминална полиция“ към Областна дирекция на МВР-Пловдив Петър Атанасов и колегата му от „Общинска полиция“-Пловдив Стефан Модев зарязали микробуса. До момента са извършени множество процесуално-следствени действия – разпити на свидетели, претърсване и изземване, огледи, назначени са експертизи, както и са открити и приобщени по делото отнетия микробус и част от мастербоксовете.Иззети са и други вещи, като веществени доказателства, сътносими към обвинението спрямо двамата, които са задържани в следствения арест за срок от 72 часа. „Ситуацията е изключително неприятна, защото уронва престижа на службата и смачква самочувствието на криминалистите. Но това индивидуални действия, които нямат нищо общо със службата. Всеки ще си носи последствията. В този смущаващ момент служителите трябва да стиснат зъби и да продължат напред, а не да чувстват вина за неприятния инцидент“, коментира началникът на отдел „Криминална полиция“-Пловдив Атанас Илков.В деня на обира Стефан Модев бил в болнични, а преди това дълго време отсъствал от работа заради операция на крака. С Петър Атанасов се познавали от съвместната им работа във Второ РУ на МВР-Пловдив.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.12", "title": " Полицаи пребили контрабандист и отмъкнали бус пълен с цигари"}
{"url": "https://trud.bg/28-%d0%b3%d0%be%d0%b4%d0%b8%d1%88%d0%b5%d0%bd-%d1%88%d0%be%d1%84%d1%8c%d0%be%d1%80-%d0%b1%d0%bb%d1%8a%d1%81%d0%bd%d0%b0-%d0%bf%d0%be%d0%b4%d0%bf%d0%b8%d0%bb-%d0%bc%d0%be%d1%82%d0%be%d1%80%d0%b8%d1%81/", "text": "28-годишен шофьор блъсна подпил моторист и избяга, съобщиха от ОДМВР  – Сливен. Инцидентът е станал на 10 юни в района на новозагорското село Кортен.На пътя лек автомобил “Фолксваген Голф” е ударил мотопед “Симсон”. В катастрофата е пострадал водачът на мотопеда, мъж на 68-годишен, който е с фрактура на таза. Возещото се на мотопеда момче на 8 години е получило леки наранявания.Водачът на автомобила е напуснал мястото на инцидента и се е укрил. Той е установен от полицейските служители и задържан. Проверката за употреба на алкохол на участниците в пътно-транспортното произшествие показала наличие на 0,6 промила в кръвта на водача на мотопеда.По случая е образувано досъдебно производство.", "date": "2017.06.12", "title": " 28-годишен шофьор блъсна подпил моторист и избяга"}
{"url": "https://trud.bg/%d0%ba%d0%be%d0%bc%d0%b0%d0%bd%d0%b4%d0%b8%d1%80%d0%be%d0%b2%d0%b0%d1%82-%d1%81%d0%b0%d0%bd%d0%b8%d1%82%d0%b0%d1%80%d0%bd%d0%b8-%d0%b8%d0%bd%d1%81%d0%bf%d0%b5%d0%ba%d1%82%d0%be%d1%80%d0%b8-%d0%bf/", "text": "Имаме готовност служители на Регионалните здравни инспекции от вътрешността на страната вероятно да бъдат командировани във Варна и Бургас през лятото, за да се гарантира ефективен контрол на водите и храната. Това заяви здравният министър проф. Николай Петров във Варна, където присъства на откриването на обновената клиника по съдова хирургия в УМБАЛ „Св. Марина“.Целта е да се обезпечи сигурността на туристите чрез засилени проверки на обектите за хранене, водоизточниците, басейните и морето, обясни проф. Петров. Той бе категоричен, че финансирането на болниците не е намалено, а по-малкото средства за второто тримесечие се дължат на изваждането на 3% за непредвидени дейности, които ще се изплатят в началото на юли. Идеята част от болниците да работят без лимити е само един от многото варианти за излизане от омагьосания кръг на непрекъснат ръст на хоспитализациите и дейностите в лечебните заведения при фиксиран финансов ресурс, стана ясно от думите на проф. Петров. „Държавата няма да абдикира от задължението си да осигури лечение на гражданите, но трябва да има прецизни регламенти кой, как и с какви средства може да осъществява тази дейност“, подчерта министърът.Той покани на среща представители на Националната асоциация на работещите в спешната помощ, които възроптаха срещу новата наредба на МВР за установяване на употребата на наркотици и алкохол при шофьорите с мотива, че тя им вменява много допълнителни ангажименти. „В проекта няма нищо, което да кара спешните медици да вършат работа, която не е тяхна. Целта е да се синхронизира законодателството и да се избегнат вратичките в него, допускащи шофьори нарушители да се отървават без ефективни присъди. Трябва да има точно разписан регламент, който да направи пробите годни като доказателство в съда“, категоричен бе министърът.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.12", "title": " Командироват санитарни инспектори по морето\t\t\t"}
{"url": "https://trud.bg/%d0%b0%d1%80%d0%b0%d0%b1%d1%81%d0%ba%d0%b8%d1%8f%d1%82-%d1%81%d0%b2%d1%8f%d1%82-%d0%b2-%d1%82%d1%83%d0%b8%d1%82%d1%8a%d1%80-%d1%85%d0%b0%d0%bc%d0%b0%d1%81-%d0%bd%d0%b5-%d0%b5-%d1%82%d0%b5%d1%80%d0%be/", "text": "Арабският свят защити Хамас в Туитър срещу обвиненията на министърът на външните работи на Саудитска Арабия Адел ал Джубейр, че организацията има терористични функции, предава Алджазира.Изявлението на Джубейр излезе във връзка със скъсването на дипломатическите отношения между редица арабски страни, в това число и Саудитска Арабия, и Катар по обвинения, че последната подпомага “тероризма“.В резултат на това хиляди “излязоха“ в социалните мрежи с хаштага “Хамас е съпротива, не терористична организация“, като изразиха мнението,че палестинците са в правото си да се съпротивляват, за да извоюват свободата си от израелската окупация. Те също така добавиха, че подобни изказвания са единствено в услуга на Израел и затвърждават позицията на премиера на Израел Бенджамин Нетаняху.“Хамас воюва единствено с Израел и поставя бомби само в Тел Авив. Свързването на Хамас с тероризма е в услуга на Израел и е глупаво повторение на думите на Нетаняху,“ коментира потребител с името Адам Шаркави.     “Израел ликува заради официалната позиция на някои арабски държави, която заклеймява Хамас като терористична организация,“ сподели друг потребител в социалната мрежа.Хамас е създадена в ивицата Газа през 1987 г. и се определя като национално палестинско ислямско движение за освобождение и съпротива, целящо “да освободи Палестина и да се противопостави на ционизма“. ", "date": "2017.06.12", "title": " Арабският свят в Туитър: Хамас не е терористична организация, а съпротива"}
{"url": "https://trud.bg/%d1%82%d0%b5%d1%82%d0%b5%d0%b2%d0%b5%d0%bd-%d0%b4%d0%be%d0%bc%d0%b0%d0%ba%d0%b8%d0%bd%d1%81%d1%82%d0%b2%d0%b0-9-%d1%82%d0%be-%d0%b1%d0%b0%d0%bb%d0%ba%d0%b0%d0%bd%d1%81%d0%ba%d0%be-%d0%bf%d1%8a%d1%80/", "text": "На 10 юни в Тетевен се проведе 9-то Балканско първенство по планинско бягане, организирано от Общината и Българската федерация по лека атлетика. Участие взеха отборите на България, Турция, Румъния, Сърбия и Македония, а планинският град за втори път приема това голямо състезание, като първото му провеждане тук беше през 2009 г.Най-доброто представяне за българския отбор записа Маринела Нинева, която завоюва среброто при жените по 8.6 – километровото трасе, с време 47:10 мин. Нинева бе изпреварена от румънката – Дениса Драгомир, която стана шампионка с време 45:27 мин. Трета остана Невена Йованович от Сърбия с 48:00 мин. Другите момичета от нашия отбор – Мая Недялкова, Христина Козарева и Милка Михайлова завършиха както следва – 4-та, 9-та и 10-та.При мъжете шампион стана Каталин Атанасойе от Румъния, изминавайки 12.9 км. за 59:54 мин. След него се класираха турците Орхан Авки и Осман Челик. Константин Василев завърши 6-ти, Георги Гергов – 7-ми, Георги Георгиев – 10-ти и Костадин Кисьов – 13-ти.Отборното класиране при мъжете е следното – първи е отбора на Турция, втори е отбора на Румъния, а трети е българският тим. При жените първи е нашият отбор, второ място заема Румъния, а Турция остана на трета позиция. В категорията U20 Мъже – заехме трета позиция, втори стана отбора на Румъния, а първото място спечели Турция. При U20 Жени – класирането е идентично Турция, Румъния и България – следователно 1-ва, 2-ра и 3-та позиция.В националния отбор под 20 години (U20) при мъжете, участие взе – Иван Стефанов от Тетевен, състезател на СК Ориентиране „Вежен“ – Тетевен. Той завърши на 13-та позиция и допринесе за отборното класиране на юношите ни.Събитието откри кметът на града д-р Мадлена Бояджиева, която изказа своята радост от факта, че точно Тетевен е избран за домакин на форума сред всички останали градове в страната.„Община Тетевен редовно е домакин на различни спортни форуми, като усилията ни са насочени към популяризирането на спорта и привличането на младите хора към по-активен и здравословен начин на живот. В тази връзка искам да подчертая, че голяма част от децата на Тетевен тренират в различни клубове – по тенис на маса, футбол, волейбол, ориентиране и др., печелейки национални и международни отличия“, каза д-р Бояджиева, след което пожела успех на участниците и откри първенството.Официални гости на спортната проява бяха: Добромир Карамаринов – президент на Балканската и Българската атлетическа федерация, вицепрезидент на Европейската атлетика; Слободан Бранкович – вицепрезидент на Балканската атлетика и изпълнителен директор на Сръбската атлетическа федерация; Крсто Серфимовски – президент на Македонската атлетическа федерация; Исмаил Хут – член на съвета на Турската атлетическа федерация и Атанас Кършев – главен експерт на Министерството на младежта и спорта за областите Плевен и Ловеч. Президентът на Българската атлетическа федерация – Добромир Карамаринов изрази своето удовлетворение от добрата организация на първенството, поставяйки висока оценка.", "date": "2017.06.12", "title": " Тетевен домакинства 9-то Балканско първенство по планинско бягане (СНИМКИ)"}
{"url": "https://trud.bg/%d0%ba%d1%80%d0%b0%d0%b4%d0%b5%d1%86%d1%8a%d1%82-%d0%ba%d0%be%d0%b9%d1%82%d0%be-%d0%b7%d0%b0%d0%b4%d0%b8%d0%b3%d0%bd%d0%b0-%d0%b4%d0%b5%d1%82%d1%81%d0%ba%d0%b0-%d0%b8%d0%bd%d0%b2%d0%b0%d0%bb%d0%b8/", "text": "Обвиняемият за кражбата на детска инвалидна количка е задържан под стража от Софийски районен съд, съобщиха от прокуратурата.По искане на Софийска районна прокуратура спрямо Димитър Методиев, който на 09.06.2017 г. беше привлечен в качеството на обвиняем за извършената от него кражба на детска инвалидна количка,  беше взета най-тежката мярка за неотклонение „Задържане под стража“. Припомняме, че същият е криминално проявен и осъждан за престъпления против собствеността, посочват от държавното обвинение.С постановление на дежурен прокурор, инвалидната количка е върната на законния й собственик.", "date": "2017.06.12", "title": " Крадецът, който задигна детска инвалидна количка, остава в ареста"}
{"url": "https://trud.bg/%d1%81%d0%b2%d0%b8%d1%89%d0%be%d0%b2-%d1%81%d0%b5-%d0%b3%d0%be%d1%82%d0%b2%d0%b8-%d0%b7%d0%b0-%d0%b3%d1%80%d0%b0%d0%bd%d0%b4%d0%b8%d0%be%d0%b7%d0%bd%d0%b8-%d1%87%d0%b5%d1%81%d1%82%d0%b2%d0%b0%d0%bd/", "text": "Президентът Румен Радев е потвърдил присъствие по време на вечерната заря-проверка, която ще е част от кулминацията на честванията по случай 140-годишнината от освобождението на Свищов. Това съобщи днес във Велико Търново Росен Маринов, директор на дирекция „Култура и КИН“ в Община Свищов.Кметската управа е подготвила едноседмична празнична програма, с която ще отбележи юбилея първия освободен български град. Програмата започва на 20 юни вечерта с концерт на военни духови оркестри на Сухопътни войски, който се организира на открито от 19 часа на площад „Алеко“. На следващия ден в салона на ПБНЧ Еленка и Кирил Аврамови“ е предвиден преглед на любителското художествено творчество в Сухопътни войски. Вечерта ще бъде открита съвместна документална изложба между Община Свищов и НВА „Г.С. Раковски“, посветена на Руско-турската войска. Тя включва предимно книги и документи от фонда на военната академия, както и експонати от свищовския музей, свързани с първото самостоятелно гражданско управление с губернатор Найден Геров. В обособен кът ще бъдат показани снимки на първите кметове на крайдунавския град и документи.За 22 юни е предвидена конференция, посветена на десанта на р. Дунав и освобождението на Свищов. Тя също е съвместна проява между НВА „Г. С. Раковски“ и Общината. Седем научни доклада от преподаватели на академията, един доклад – от историк от свищовския музей и една мулти-медийна презентация на свищовски ученик, са включени в програмата.В програмата за 23 юни са включени още експозицията „Бащино огнище“ на пътуващо читалище, фотоизложба на открито на фотографа Асен Великов, концерт под надслов „140 години свободно творчество“ с участието на състави и изпълнители на площад „Алеко“, а на следващия ден тържествен концерт на Първи български хор „Янко Мустаков“.Като един от акцентите е замислена историческа възстановка, която ще представи форсирането на река Дунав и освобождаването на Свищов. Очаква се тя да е изключително зрелищна, а в нея ще участват над 100 човека доброволци и членове на НК „Традиция“.На 26 юни пред сградата на Общината се организира концерт „140 години свободен Свищов“ на представителния ансамбъл на Въоръжението сили на Република България, а вечерта от 21 часа ще има церемония -спектакъл „Искри“ на Националната гвардейска част.Кулминацията на тържествата ще е 27 юни. Денят ще започне с молебен за здравето на военослужащите в църквата „Света Троица“ в Свищов, която чества пък 150 години от създаването си. Красивата катедрала е дело на прочутия майстор Колю Фичето. От 11 часа в местността „Паметниците“ ще бъде отслужена панихида за загиналите в Руско-турската освободителна война и за освобождението на Свищов и ще бъдат поднесени венци и цветя на признателност.Десантът и боевете в онези паметни юнски дни преди 140 години завършват с 812 загинали. Около два часа през нощта на 26 срещу 27 юни, Руската Дунавска армия форсира реката под ръководството на ген. майор Михаил Драгомиров. Първа дебаркира ротата на капитан Александър Фок. Водят се ръкопашни и ожесточени боеве, а следобед на 27 юни стрелковата бригада на ген. Петрушевски влиза в Свищов. Този ден ще се запомни с неописуема радост за жителите на крайдунавския град.В братската могила в местността „Паметниците“ за погребани костите на стотици воини. Още през 1879 г. по заповед на император Александър Втори са поръчани и изработени седем обелиска в мраморните работилници в Одеса, които заедно с още десетки паметници там свидетелстват за саможертвата на загиналите за свободата на България. През 1881 г. на няколкостотин метра източно от Братската могила е издигнат паметник на Александър II. С вечерна тържествена заря-проверка ще приключат тържествата. Присъствие е потвърдил президентът Румен Радев.„Във връзка с тържествените чествания, тази година бе ремонтиран и обновен музея в свищовското село Горна Студена, в който се  е помещавала Главната квартира на Руската армия от 9 август 1877 г. През миналата година бе направена реконструкция на течащия покрив на къщата-музей, а през тази година с около 5000 лева са шпакловани и боядисани стените, подменена е настилката и др.“, каза още Росен Маринов.Той уточни, че музеят в Горна Студена също отбелязва своеобразен юбилей – 110 години. Той е създаден през 1907 г. по идея на Стоян Заимов и комитета „Цар Освободител“. Експозицията му включва оригинални оръжия, документи, предмети, предоставени специално от руското командване за музея.В Горна Студена никога не са се водили сражения, но на 9 август там се установява Главната квартира на Руската армия. В нея известно време пребивават император Александър II, главнокомандващият Николай Николаевич, военният министър Милютин, княз Владимир Черказки и др. Къщата е всъщност лятната резиденция на търновския търговец Хаджи Николи. Там се е намирала голяма военно-полева болница, в която прочутия хирург Николай Пирогов лекувал войници от трите фронта.Днес в Братската могила на селото почиват костите на над 3000 руски воини. Църквата в селото „Свети Димитър“ също  е построена по време на войната и за нейното откриване император Александър Втори дарява шест камбани, излети в Красноярск.Тази година се отбелязват и 140 години от първото самостоятелно гражданско управление в Свищов, начело на което е посочен за губернатор Найден Геров. Канцеларията на губернията се помещава в родната къща на Алеко Константинов, на баща му Иваница Хаджиконстантинов.", "date": "2017.06.12", "title": " Свищов се готви за грандиозни чествания на 140-годишнината от освобождението"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d1%89%d0%b5-%d0%bf%d1%80%d0%be%d0%b4%d1%8a%d0%bb%d0%b6%d0%b0%d0%b2%d0%b0-%d0%b4%d0%b0-%d1%80%d0%b0%d0%b1/", "text": "България ще остане активен застъпник за гарантиране на европейското бъдеще на страните от Западните Балкани и по време на българското председателство на Съвета на Европейския съюз, заяви министър-председателят Бойко Борисов на среща с председателстващия Председателството на Босна и Херцеговина Младен Иванич, съобщава правителственият пресцентър.Борисов изрази убеждението си, че Босна и Херцеговина ще продължи да се движи по пътя на евроатлантическата интеграция, която е единствената гаранция за сигурност в региона.Министър-председателят Бойко Борисов изтъкна ролята на всяка една страна от Балканите за поддържането на мира и стабилността в тази част на континента, както и в Европа като цяло. Той посочи, че по-активното сътрудничество между институциите на България и на Босна и Херцеговина ще доведе до повече практически успехи в тази посока, както и в международните усилия за противодействие на радикализма и тероризма.Борисов и Иванич обсъдиха и развитието на двустранните отношения, като подчертаха големия потенциал пред тях. Посочено беше, че провеждането на съвместен бизнес форум ще разкрие възможности за партньорства, които са в интерес и на двете страни.", "date": "2017.06.12", "title": " Борисов: България ще  продължава да  работи активно за  европейското бъдеще на Босна и Херцеговина"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d0%b0%d0%bb%d0%b5%d0%ba%d1%81%d0%b5%d0%b9-%d0%bd%d0%b0%d0%b2%d0%b0%d0%bb%d0%bd%d0%b8-%d0%bd%d0%b0-%d0%bf%d1%8a%d1%82-%d0%b7%d0%b0-%d0%bf/", "text": "Руският опозиционен лидер Алексей Навални е бил арестуван на път за протеста, организиран от него днес в Москва. Това съобщи съпругата му в „Туитър“, публикувайки и негова снимка как се качва в полицейски автомобил. „Здравейте, това е Юлия Навалня… Алексей беше арестуван на стълбите“, написа тя 40 минути преди началото на антикорупционния протест, организиран от съпруга й в центъра на руската столица. По-рано днес няколко хиляди души привърженици на Навални излязоха по улиците на редица руски градове, като вече се съобщава и за извършени арести, информира Днешната протестна акция е втората такава от март 2016 г., организирана от Навални, който тогава обяви намерението си да се кандидатира за президент на изборите следващата година, събирайки по улиците много нови поддръжници, спечелени благодарение на онлайн кампаниите си.Според местни медии близо 3000 души са протестирали в сибирската столица Новосибирск – град с над 1 милион души население. По-малки събирания е имало и в градовете Красноярск, Казан, Томск, Владивосток и други.Според руския сайт „OVD Info“, към който има и гореща телефонна линия за задържани неправомерно по време на протести, около 10 души са били задържани преди началото на протеста в столицата Москва, насрочен за 14 часа местно време (15 часа българско време).АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.12", "title": " Арестуваха Алексей Навални на път за протест, организиран от него в Москва"}
{"url": "https://trud.bg/%d0%bf%d1%80%d0%b8%d0%b5%d0%bc%d0%b0%d1%82-%d0%bf%d1%8a%d1%80%d0%b2%d0%b8-%d0%b2%d0%b8%d0%bf%d1%83%d1%81%d0%ba-%d0%b2%d0%be%d0%b5%d0%bd%d0%bd%d0%b8-%d0%bb%d0%b5%d0%ba%d0%b0%d1%80%d0%b8/", "text": "Първи випуск военни лекари ще приеме за новата учебна година Медицинският университет във Варна, съобщи ректорът му проф. Красимир Иванов. Новата за България специалност се открива по идея на здравния министър проф. Николай Петров и съвместно с ВВМУ „Н. Вапцаров“.„Местата за бъдещи военни медици са 20. Интересът от страна на кандидат-студентите е огромен, което ни радва, защото конкуренцията е гаранция за качество“, коментира проф. Иванов. Според него освен традиционните дисциплини студентите ще карат летни стажове в базите на ВМА, където ще придобиват специфични знания и умения, а на финала ще получат две магистърки дипломи – от МУ и ВВМУ. „Целевото инвестиране в подготовката на медицински специалисти е и мярка за задържане на младите лекари у нас“, подчерта проф. Иванов и припомни, че 60% от работещите в момента медици са на възраст над 55 г.„У нас има потребност от военни лекари и се гордея, че младите проявяват интерес към тази професия“, заяви здравният министър проф. Николай Петров.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.12", "title": " Приемат първи випуск военни лекари\t\t\t"}
{"url": "https://trud.bg/%d0%bc%d0%b5%d0%bd%d0%b4%d0%b0-%d1%81%d1%82%d0%be%d1%8f%d0%bd%d0%be%d0%b2%d0%b0-%d1%81%d0%bf%d0%b5%d0%ba%d1%83%d0%bb%d0%b0%d1%86%d0%b8%d0%b8%d1%82%d0%b5-%d0%b7%d0%b0-%d0%b4%d1%8a%d0%bb%d0%b3%d0%b0/", "text": "Спекулациите за дълга трябва да престанат. България ще има нов дълг до тогава, докато генерира дефицити. Това заяви председателят на бюджетната комисия в Народното събрание Менда Стоянова на брифинг в централата на ГЕРБ.Според Стоянова тенденцията е обърната през миналата и тази година и затова спекулациите на тема дълг трябва да престанат. „Отново се тиражира цифрата 16 милиарда. Много сме говорили за тази сума. Това е лимит – договорен лимит. Усвоени са около 10 милиарда към момента и нямаме основания да считаме, че ще се тегли нов дълг извън тези 10 милиарда”, обясни тя. „Ние 2016 година приключихме на излишък, 2017 към момента отчитаме излишък, а до 2020 година сме предвидили нулев дефицит”, отбеляза Менда Стоянова.По думите й за 4 месеца държавният дълг е намален с 333 милиона евро.„Гарантирам Ви, че до края на мандата на правителството на Бойко Борисов ние ще имаме рязко намаление на дълга“, заяви Менда Стоянова.", "date": "2017.06.12", "title": " Менда Стоянова: Спекулациите за дълга трябва да престанат"}
{"url": "https://trud.bg/%d0%be%d0%b3%d0%bd%d0%b5%d0%b1%d0%be%d1%80%d1%86%d0%b8-%d1%81%d0%b5-%d0%b8%d0%b7%d1%8f%d0%b2%d0%b8%d1%85%d0%b0-%d0%ba%d0%b0%d1%82%d0%be-%d0%bb%d0%be%d0%b2%d1%86%d0%b8-%d0%bd%d0%b0-%d0%bf%d1%87%d0%b5/", "text": "Огнеборци от Шумен уловиха безопасно пчелен рой на оживена улица в града. Едночасовата операция „Пчела“ се оказа атракция за минувачи и безплатен урок за съгледвачи-пчелари.Тя започнала по обяд в събота, когато спасителите били извикани заради хиляди насекоми, които се въртели около дърво на ул.“Христо Ботев“. Пристигнали със защитни була за пчелари, специална тръвна, както и пушилка за укротяване на насекомите. Със стълба стигнали до дървото, където пчелите висели от клон. Опушили ги и успели да ги вкарат в тръвната.Една от пчелите успяла да се вмъкне под каската на спасител, който нямал було и го ужилила, но се разминало без последствия. Ценният за пчелари рой е пуснат извън града.В същия ден следобят спасителите били извикани да ловят и змия в двор на къща в шуменското село Памукчи. Друг екип от Нови пазар се отзовал, направил оглед, но не открил влечуго.", "date": "2017.06.12", "title": " Огнеборци се изявиха като ловци на пчели"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%b1%d0%be%d1%81%d0%bd%d0%b0-%d0%b8-%d1%85%d0%b5%d1%80%d1%86%d0%b5%d0%b3%d0%be%d0%b2%d0%b8%d0%bd%d0%b0-%d0%bc%d0%be%d0%b6%d0%b5/", "text": "Босна и Херцеговина може да разчита, че по време на българското председателство на Съвета на ЕС европейската перспектива на Западните Балкани ще бъдат един от приоритетите.Това посочи президентът Румен Радев, който разговаря в София с председателя на Председателството на Босна и Херцеговина Младен Иванич. Румен Радев и Младен Иванич обсъдиха предизвикателствата пред развитието на региона, ниските темпове на икономическо развитие на държавите на балканите, рисковете пред сигурността като политическата нестабилност, политическото напрежение, мигрантската криза, тероризма и радикализма.Президентът посочи, че най-ефективният подход за справяне с тези рискове е интеграцията. „Потвърдихме необходимостта  от предоставяне на перспективата за членството на Босна и Херцеговина в ЕС и в НАТО. Босна и Херцеговина може да разчитат, че по време на българското председателство на Съвета на Европа, Западните Балкани, тяхната перспектива за членство ще бъде един от приоритетите. Тук България наистина може да помогне много“. Сараево очаква с опита си София да помогне на Босна и Херцеговина да направи решителната крачка към приближаване до ЕС, подчерта след срещата Младен Иванич.„Босна и Херцеговина е единствената страна в тази част на Европа, която все още не е кандидат, въпреки, че желае да бъде. Ние сме към края на този процес на получаване на статут на кандидат. Ние се надяваме, че България ще ни помогне в мярката, с която е възможно да получим статут на кандидати, което е изключително важно за промяна на имиджа на картината за Босна и Херцеговина.“ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.12", "title": " Президентът: Босна и Херцеговина може да разчита на българското председателство за европейска перспектива на Западните Балкани"}
{"url": "https://trud.bg/%d0%b8%d0%b7%d0%bf%d0%b8%d1%82%d1%8a%d1%82-%d0%bf%d0%be-%d0%ba%d0%be%d1%80%d0%bc%d1%83%d0%b2%d0%b0%d0%bd%d0%b5-%d1%81-%d0%ba%d0%be%d0%bb%d0%b8-%d0%bd%d0%b0-%d0%b4%d0%b0%d0%b8/", "text": "Министърът на транспорта, информационните технологии и съобщенията Ивайло Московски разпореди подготвянето на спешни мерки за прекратяване на нередностите при практическите изпити на кандидатите за водачи.Той определи няколко цели, за подобряване на качеството на практическите изпити, по които експертите ще работят, съобщиха от МТИТС.Първата цел е изготвянето на нова методология за избор на маршрутите, по които трябва да преминават по време на изпита кандидатите за водачи. Един от вариантите е на всеки кандидат да бъде предварително зададена началната и крайната точка на маршрута, като сам да избира от къде да премине. По този начин изпитващите няма да имат възможност да дават на едни кандидати по-лесни, а на други по-трудни маршрути.Втората мярка, по която се работи е изваждането от изпитните комисии на представителите на автошколите.За да бъде напълно гарантирано, че учебните автомобили, с които се провеждат изпитите, са подсигурени с технически средства, които минимизират субективния фактор и не позволяват манипулации, се проучва възможността ИА „Автомобилна администрация“ да закупи или вземе чрез оперативен лизинг автомобили. Тези превозни средства ще бъдат обезпечени със съвременна техника, която да отчита движението на автомобила, както и поведението на водача и изпитващия. Оборудването в автомобилите трябва да бъде фиксирано и да позволява цялостно видео заснемане в купето и извън превозното средство, да прави постоянен аудио запис, да отчита кога се натискат педалите от изпитващия, както и всякакви други въздействия върху управлението. Тази мярка ще доведе до затягане на контрола и ясно определяне на отговорните лица.По повод на установените нарушения, свързани с изпитите на кандидати за водачи, министър Ивайло Московски разпореди освобождаването на началника на Областния отдел „Автомобилна администрация“ – София Кънчо Димитров, както и на всички служители, за които има информация, че са извършвали неправомерни действия.", "date": "2017.06.12", "title": " Изпитът по кормуване – с коли на ДАИ\t\t\t"}
{"url": "https://trud.bg/%d1%82%d1%80%d0%b8%d1%8a%d0%b3%d1%8a%d0%bb%d0%bd%d0%b0%d1%82%d0%b0-%d0%ba%d1%83%d0%bb%d0%b0-%d0%be%d1%82-%d0%ba%d1%80%d0%b5%d0%bf%d0%be%d1%81%d1%82%d0%bd%d0%b0%d1%82%d0%b0-%d1%81%d1%82%d0%b5%d0%bd/", "text": "Триъгълната кула от крепостната стена на Сердика от днес е отворена за посещения, съобщи кметът на София Йорданка Фандъкова. По думите й това е нoвoтo мяcтo зa ĸyлтypa и диcĸycии нa тepитopиятa нa нaшия гpaд.„Toвa пpocтpaнcтвo бeшe възcтaнoвeнo нacĸopo oт Cтoличнa oбщинa c пoдĸpeпaтa нa Mиниcтepcтвoтo нa ĸyлтypaтa пo Hopвeжĸия мexaнизъм cлeд мнoгo дeceтилeтия paзлични идeи и плaнoвe“, oбяcни Фандъкова. „Зaeднo c пpocтpaнcтвoтo зa излoжби, ĸyлтypa и диcĸycии coфиянци мoгaт дa paзглeдaт ĸъc oт бoгaтaтa дpeвнa иcтopия нa гpaдa ни“, пocoчи ĸмeтът и пoжeлa мяcтoтo винaги дa бъдe пълнo cъc cъбития и eнepгия.„Oĸoлo пoлoвин милиoн лeвa ca влoжeни зa pecтaвpaциятa и oфopмянeтo нa пpocтpaнcтвoтo, тo e зa вcичĸи. Haдявaм ce дa ce cъздaдe дoбpa opгaнизaция и пpocтpaнcтвoтo дa ce изпoлзвa“, зaяви ĸмeтът. „Πoвoд днec e дa дaдeм пopeднaтa пpoявa зa тoвa ĸaĸ мoжe cъвpeмeнният гpaд дa вĸлючи гpaждaнитe в peшaвaнeтo нa пpoблeмитe и гeнepиpaнeтo нa дoбpитe идeи зa paзвитиe нa гpaдa“, ĸaзa oщe Йopдaнĸa Фaндъĸoвa.Триъгълната кула е част от укрепителната система на Сердика и е запазена в сутерена на жилищна сграда, намираща се на кръстовището на ул. „Екзарх Йосиф“ и бул. „Княгиня Мария Луиза“. Изграждането й датира от времето на император Юстиниан (527-565 г.).Тя не се повтаря като форма никъде в досега откритите археологически останки. Има форма на равнобедрен триъгълник, насочен с острия си връх на север. В сегашния си вид кулата е с цокъл от каменни блокове и изцяло тухлен градеж нагоре.", "date": "2017.06.12", "title": " Триъгълната кула от крепостната стена на Сердика вече е отворена за посещения, обяви Йорданка Фандъкова (СНИМКИ)"}
{"url": "https://trud.bg/%d0%b3%d0%b5%d0%bd%d0%b5%d1%80%d0%b0%d0%bb-%d1%88%d0%b8%d0%b2%d0%b8%d0%ba%d0%be%d0%b2-%d0%be%d1%82%d1%80%d0%b8%d1%87%d0%b0-%d0%b4%d0%b0-%d0%b5-%d0%b8%d1%81%d0%ba%d0%b0%d0%bb-2-%d0%bb%d0%b5%d0%b2%d0%b0/", "text": "Бившият шеф на Стрямската бригада ген. Димитър Шивиков не е искал от общините Карлово, Калофер и Клисура наем за черпак от 2 лв. на ден, когато им е предоставял хора и техника за техните тържества, съобщава .По този начин сумата е записана в експертизите, които трябва да определят точната стойност на щетите, нанесени от Шивиков на Българската армия, като е  изпращал хора, палатки и полева кухня, за да се отпразнуват подобаващо датите на Априлското въстание и раждането и гибелта на Ботев. Експертните оценки са изготвени от вещото лице Адриан Димитров, което не успя да покаже пред Военния съд диплома за висше образование. Затова той беше освободен и изчисляването на вредите започва отначало и ще бъде поверено на друг експерт.„Г-н съдия, може ли да назначите за вещо лице някой, който не е звездоброец? Адриан Димитров е гледал в звездите, за да твърди, че един 40-годишен черпак от военната кухня струва 2 лв. на ден. А ако е така, защото тогава наемът на една тава от 28 литра е само 4 лв.”, попита адвокат Светлана Георгиева, един от защитниците на Шивиков. Съдия Стойко Спасов отвърна, че ще повери тази задача на някое от вещите лица в списъка на Пловдивския окръжен съд.Преди да се стигне до назначаването на нови експертизи, дълго се обсъждаше въпросът за квалификацията на въпросното вещо лице. „Завършил съм първо химия, после счетоводство и контрол, но не знам къде ми е дипломата. Изваждането на едно копие струва 180 лв., а аз имам финансови затруднения и не мога да си позволя тази сума”, каза пред съда  Адриан Димитров.За да докаже, че има правото да бъде вещо лице, той показа сертификат от организация с наименование „Национален експертно-образователен център – Генерална кантора за извършване на съдебно-оценителски и технически експертизи”.  Защитата на Шивиков поиска отвода му, защото въпросният документ е с неясна легитимност,  и съдия Стойко Спасов се съгласи. „Още в края на ноември м. г. сме му дали указание да представи диплома, това указание е било вписвано и във всяка призовка”, каза той. Адриан Попов е бил назначен като вещо лице още в хода на разследването от Софийската военно-окръжна прокуратура.Следващото заседание по делото е на 17 и 18 август.", "date": "2017.06.12", "title": " Генерал Шивиков отрича да е искал 2 лева наем за черпак на ден\t\t\t"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%b1%d0%bb%d0%b0%d0%b3%d0%be%d0%b4%d0%b0%d1%80%d1%8f-%d0%bd%d0%b0-%d0%b1%d1%81%d0%bf-%d0%b7%d0%b0-%d1%82%d0%be%d0%b2%d0%b0-%d1%87%d0%b5-%d0%bf/", "text": "Кога и къде по време на предизборната кампания БСП са говорили да бъдат назначени 1000 полицейски служители. Това заяви Цветан Цветанов, председател на ПГ на ГЕРБ и зам.-председател на партията, на брифинг в централата на ПП ГЕРБ.По повод  с необходимите суми за 1000 нови служители в Министерството на вътрешните работи и 6000 на Министерство на отбраната, Цветанов коментира: „Ние признаваме на БСП, че осъзнаха важността на сектор „Сигурност”. Защо не попитахте Корнелия Нинова кога и къде по време на предизборната кампания те са говорили да бъдат назначени 1000 полицейски служители. Кога преди са говорили за 6 000 служители, които да бъдат назначени в Министерство на отбраната? Аз им благодаря за това, че припознаха управленската програма на ГЕРБ и това, което можем да заявим категорично е, че през 2017 година ще бъдат назначени 1000 полицейски служители”.Цветанов подчерта, че от началото на годината до настоящия момент има обявени 600 конкурса за назначаване на полицейски служители. „От тях вече една не малка част са назначени, но в оставащите 6 месеца ще бъдат обявени останалите процедури. Това ще бъде факт. Спекулативно е от тяхна страна – те да говорят за неща, които ние сме обещали и неща, които ще изпълним за 2017 година”, каза още Цветанов. „Що се отнася до 2000 разследващи полицаи, които трябва да бъдат окомплектовани и това ще бъда направено до 31.12. 2017 година. 6 000-те полицейски служители, които трябва да бъдат обучени за неотложните процесуално–следствени действия – и това ще бъде направено в рамките на предстоящата година. Към юни 2018 година вече ще сме изпълнили този ангажимент. Благодаря на БСП, че четат много внимателно нашата управленска програма”, заяви още Цветанов.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.12", "title": " Цветанов: Благодаря на БСП за това, че припознаха управленската програма на ГЕРБ"}
{"url": "https://trud.bg/%d0%bd%d0%b0-%d0%bf%d1%8a%d1%82-%d0%b7%d0%b0-%d1%81%d0%be%d1%84%d0%b8%d1%8f-%d1%84%d0%b8%d0%b3%d0%be-%d0%b2%d0%ba%d0%b0%d1%80%d0%b0-%d0%bf%d1%80%d0%b5%d0%b4-%d0%bf%d1%8a%d0%bb%d0%b5%d0%bd/", "text": "И на 44 години Луиш Фиго не е забравил как се бележат красиви попадения. Легендарният бивш национал на Португалия и носител на „Златната топка“ се разписа за легендите на „Реал“ (Мадрид) при успеха с 4:0 над „Рома“. Преминалият и през „Камп Ноу“ бивш полузащитник бе точен след перфектно изпълнен пряк свободен удар, а отиграването му взриви пълния „Сантяго Бернабеу“. По този начин Фиго даде да се разбере, че българските запалянковци има какво да видят на 14 юни, когато португалецът ще се изправи срещу Димитър Бербатов на националния стадион „Васил Левски“ в благотворителна среща. Участие за „Реал“ взеха още бразилецът Роналдо, чаканият в сряда в София Роберто Карлош, Раул и Фернандо Мориентес. Очаква се във вторник Фиго да пристигне у нас, заедно с голяма част от своя тим „All Stars”. Звездите ще отседнат в хотел Гран дхотел София.", "date": "2017.06.12", "title": " На път за София – Фиго вкара пред пълен „Бернабеу“ (ВИДЕО)\t\t\t"}
{"url": "https://trud.bg/85-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d1%8a%d0%b6-%d1%81%d1%82%d0%b0%d0%bd%d0%b0-%d0%b6%d0%b5%d1%80%d1%82%d0%b2%d0%b0-%d0%bd%d0%b0-%d1%82%d0%b5%d0%bb%d0%b5%d1%84%d0%be%d0%bd%d0%bd%d0%b0/", "text": "85-годишен мъж от силистренското село Българка даде на телефонни измамници 1000 лева.Мъжът получил обаждане от мним служител на реда, който му съобщил, че внукът му е причинил пътнотранспортно произшествие, вследствие на което е загинал човек. Служителят поискал 1000 лева с цел избягване на наказателната отговорност и дал указания как да бъде осъществено разплащането.Следвайки указанията, старецът заровил торбичка съдържаща сумата край табелата на изхода на селото, като няколко дена по-късно разбрал, че е бил измамен.Към този момент полицията е завела досъдебно производство по случая. ", "date": "2017.06.12", "title": " 85-годишен мъж стана жертва на телефонна измама и изгуби 1000 лева"}
{"url": "https://trud.bg/%d0%bd%d0%b8%d0%bd%d0%be%d0%b2%d0%b0-%d0%ba%d1%8a%d0%bc-%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%be%d1%82%d0%bd%d0%be%d0%b2%d0%be-%d0%bc%d0%b0%d0%bd%d0%b8%d0%bf%d1%83%d0%bb%d0%b8%d1%80/", "text": "„Г-н Цветанов, Отново манипулирате с фактите. Няма да спра да говоря истината за КСНС при президента Радев“, заяви Корнелия Нинова. „В програмата ви пише, че хората са най-важни в системата за сигурност, както и в нашата. Тук сме на едно мнение. Проблемът е, че записаното в програмата на ГЕРБ и ангажиментите Ви по време на КСНС се разминават. Вашият министър на финансите заяви на съвета, че няма да осигури средства от бюджета нито за нови назначения, нито за увеличение на заплатите на сегашните служители в МВР и МО. Още там се противопоставих на това разминаване между красиви думи и реални намерения“, каза Нинова.Що се отнася до увеличаване на средствата за отбрана до 2% от БВП, Ви припомням, че министър Горанов отказа да ги осигури до 2020 година и тогава президентът Радев предложи срокът да се увеличи до 2024. Вашето поведение по време на КСНС показва двойнственост – едно да говорите пред хората, друго да правите. Отказвам да бъда част от това и винаги в политиката ще се позовавам само на фактите и истината.„Позицията ни по използване на хитлеристко знаци и символи е принципна и непроменена. Те са неприемливи за нас. Но Ви напомням, че президентът Радев е избран пряко от народа с повече от 2 милиона гласа и нито една партия или партиен лидер- няма право да му нарежда какво да прави. Държавният глава взема самостоятелно решения и носи отговорност за тях пред целия народ“, каза още Нинова.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.12", "title": " Нинова към Цветанов: Отново манипулирате фактите, няма да спра да говоря истината за КСНС"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%bd%d0%b0-%d0%b1%d0%be%d1%81%d0%bd%d0%b0-%d0%b8-%d1%85%d0%b5%d1%80%d1%86%d0%b5%d0%b3%d0%be%d0%b2%d0%b8%d0%bd%d0%b0-%d0%bd%d0%b0/", "text": "Председателят на Председателството на Босна и Херцеговина Н. Пр. Младен Иванич ще посети Велико Търново в рамките на гостуването му в България. Визитата е насрочена за 13 юни, а Н. Пр. Иванич оглавява делегация от балканската държава. В нея влизат също министърът на външните работи Игор Църнадак, посланикът на Босна и Херцеговина у нас Радомир Богданович, българският посланик във федералната държава Августина Цветкова.Н. Пр. Младен Иванич ще бъде приет от кмета на Велико Търново Даниел Панов. В 11,50 ч. двамата ще дадат брифинг относно срещата и посещението на чуждестранните гости.Старата столица поддържа добри отношения с Баня Лука в Босна и Херцеговина. Преди няколко години предприемачи от този град дариха фиданки за оформянето на парковото пространство в двора на храма „Свети Четиридесет мъченици”. През 2009 г. тогавашният председател на Председателството на Босна и Херцеговина Небойша Радманович също гостува във Велико Търново. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.12", "title": " Президентът на Босна и Херцеговина на визита във Велико Търново"}
{"url": "https://trud.bg/%d0%b5%d0%bc%d0%b8%d0%bb%d0%b8%d1%8f-%d1%80%d0%b0%d0%b4%d0%b5%d0%b2%d0%b0-%d0%bf%d0%be%d0%bb%d1%83%d1%87%d0%b0%d0%b2%d0%b0-%d0%b3%d0%be%d0%bb%d1%8f%d0%bc%d0%b0%d1%82%d0%b0-%d0%bd%d0%b0%d0%b3%d1%80/", "text": "Емилия Радева ще е носител на Наградата за принос н развитие на филмовото изкуство на тазгодишното 25-то юбилейно издание на Международния филмов фестивал „Любовта е лудост“. Това обяви творческият му директор проф.Александър Грозев.Този приз е бил връчван вече 23 години. Голямата българска актриса навършва почетните 85 години. Тя е известна със своите брилятни роли във филмите“ Спомен за близначката“, „Юлия Вревска“, „Любовникът на Граминя““А,бяхме млади“, „Вангелия“, „Сюриз“ и мн.др.През 2003 г. е наградена с орден „Стара планина-I степен“-за приноса си за развитието на българското изкуство и култура, а през 2013 получава „Аскеер“ за цялостно творчество.В юбилейното издание на „Любовта е лудост“, което се открива на 25 август, ще бъдат показани 88 филма, между които и много носители на награди от световни и европейски фестивали. В конкурсната програма участват 12 заглавия, които ще бъдат оценявани от 5-членно жури. По време на фестивала ще има силна панорама на индонезийското, унгарското и датското кино-нови филми от последните три години. Ще бъде показан „Призраците на Исмаил“, с който се откри фестивалът тази година в Кан, както и „Търговският пътник“ на Асгар Фархади, спечелил награда „Оскар“ за най-добър чуждоезичен филм.Освен четвърт век на фестивала, ще бъдат чествани и 100 години на най-стария запазен български филм“Любовта е лудост“, дал името на голямото киносъбитие край морето. Лентата от 1917 г.с режисьор пионера на родното кино-Васил Гендов, ще бъде показан на 28 август в английския двор на ФК на открито.За първи път в рамките на „Любовта е лудост“ ще има Фестивална КиноАкадемия с представяне на 6 младежки филма. За киноманите и меломаните ще има специална изненада-ще гостува Руската камерна филхармония от Санкт Петербург с изпълнения на световните  шедьоври на филмова музика.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.12", "title": " Емилия Радева получава голямата награда за българско кино"}
{"url": "https://trud.bg/%d1%80%d0%b0%d0%b7%d0%b1%d0%b8%d1%82%d0%b0-%d0%b5-%d0%bd%d0%b0%d1%80%d0%ba%d0%be%d0%b1%d0%b0%d0%bd%d0%b4%d0%b0-%d1%81-%d1%85%d0%b0%d0%b9-%d1%82%d0%b5%d0%ba-%d0%bb%d0%b0%d0%b1%d0%be%d1%80%d0%b0%d1%82/", "text": "Специализираната прокуратура е повдигнала обвинения на 7 човека за участие в организирана престъпна група, произвеждаща и разпространяваща наркотици на територията на град Бургас и околностите. При задържането им е разкрита и високотехнологична, авотматизирана лаборатория за производство на марихуана. Това обяви заместникът на главния прокурор Борислав Сарафов на брифинг.Задържаните са Теодор Бангеев, Георги Карчев, Илко Паскалев, Димитър Киров, Георги Иванов, Радослав Пехливанов и Филип Чорио. „Това са млади момчета – 93-ти, 96-ти, 98-ти набор. Всичките са от средите на трениращите фитнес и ММА“, допълни Сарафов.„В голяма част от задържаните лица са намерени и иззети наркотични вещества, а в дома на Филип Чорио е намерена цяла оранжерия“, посочи Сарафов. По думите му групата се е самоснабдявала, сама е произвеждала наркотичните вещества, с които после е снабдявала Бургас и курортите около града.„На Филип Чорио е повдигнато обвинение и за това, че в дома си в град Бургас е засял и отглеждал растения от рода на конопа. 60 броя растения общо нето тегло около 10 кг на листната маса“, коментира той.Според него случаят е изключително интересен, защото оранжерията е намерена в жилищен блок, но изключително високо професионално подготвена. „В един от участниците намерихме схемата, по която той е организирал и направил своята лаборатория“, каза Сарафов.", "date": "2017.06.12", "title": " Разбита е наркобанда с хай тек лаборатория за канабис в Бургас"}
{"url": "https://trud.bg/%d0%b1%d1%83%d1%80%d0%b3%d0%b0%d1%81%d0%ba%d0%b0%d1%82%d0%b0-%d0%bd%d0%b0%d1%80%d0%ba%d0%be%d0%b3%d1%80%d1%83%d0%bf%d0%b0-%d0%b1%d0%b8%d0%b5%d0%bb%d0%b0-%d0%bd%d0%b0%d1%80%d0%b5%d0%b4-%d0%b7%d0%b0/", "text": "7 млади ММА бойци от Бургас са арестувани за производство и разпространение на марихуана при операция на МВР и прокуратурата в Бургас.Един от задържаните е бил закопчан в бургаското село Полски Извор, останалите в морския град. При задържането някои са оказали съпротива, каза пред „Труд“ комисар Калоян Калоянов, шеф на ОД на МВР в Бургас.Лабораторията им за дрога била в тайна стая. Входът и бил затиснат с гардероб.Момчетата са на възраст от 19 до 25 г.За да наложат монопол и контрол на разпространението на дрога, те влизали в дискотеки и без причина пребивали хора, един вид за да е ясно, че те командват парада.", "date": "2017.06.12", "title": " Първо в „Труд“: Нарколабораторията на ММА бойци скрита зад гардероб"}
{"url": "https://trud.bg/%d0%b7%d0%b5%d0%bc%d0%b5%d1%82%d1%80%d0%b5%d1%81%d0%b5%d0%bd%d0%b8%d0%b5-6-%d0%bf%d0%be-%d1%80%d0%b8%d1%85%d1%82%d0%b5%d1%80-%d0%b2-%d0%b5%d0%b3%d0%b5%d0%b9%d1%81%d0%ba%d0%be-%d0%bc%d0%be%d1%80%d0%b5/", "text": "Силно земетресение в Егейско море, съобщи Европейският сеизмологичен център. Трусът е бил със сила 6,3 по Рихтер, епицентърът е край бреговете на Западна Турция.Трусът е бил усетен по високите етажи в София, както и в Пловдив, Смолян, Кърджали, става ясно от свидетелски отзиви в сайта на центъра.", "date": "2017.06.12", "title": " Земетресение 6 по Рихтер в Егейско море, усетено е в София, Пловдив, Сволян, Кърджали"}
{"url": "https://trud.bg/%d0%bc%d0%b0%d0%b3-%d0%be%d0%b1%d0%b5%d1%89%d0%b0%d0%b2%d0%b0-%d0%b2-%d1%81%d1%80%d1%8f%d0%b4%d0%b0-%d0%b4%d0%b0-%d0%b2%d0%b0%d0%bb%d0%b8-%d1%81%d0%bd%d1%8f%d0%b3-%d0%b2-%d1%85%d0%b0%d1%81%d0%ba%d0%be/", "text": "Варненският маг Веселин Долмов – Арсен обеща да вали сняг в Хасково след два дни. В представлението си, което  магът е подготвил в рамките на започналите Театрални празници в града, ще има още летящи предмети и животни, които се появяват от нищото. Тази година хасковските театрални празници са под мотото „Обичам теДнес на обяд жертва на  фокусника стана и зам.-кмета на Хасково Милена Трендафилова.Пред театъра, на Главната улица Арсен показа различни фокуси с карти – с избрана карта, изваждане на карта зад ухо, от устата, демонстрира и четене на мисли.", "date": "2017.06.12", "title": " Маг обещава в сряда да вали сняг в Хасково"}
{"url": "https://trud.bg/%d0%b5%d0%bb%d0%b5%d0%bd%d0%b0-%d0%b5-%d1%81%d0%bb%d0%b5%d0%b4%d0%b2%d0%b0%d1%89%d0%b8%d1%8f%d1%82-%d0%b4%d0%be%d0%bc%d0%b0%d0%ba%d0%b8%d0%bd-%d0%bd%d0%b0-%d0%b1%d0%b0%d0%bb%d0%ba%d0%b0%d0%bd/", "text": "Възрожденският град Елена през 2018 г ще е следващият домакин на традиционния празник „Балканът пее и разказва“. На тазгодишното му издание в Гурково кметът Иван Иванов предаде знамето на своя колега от Елена инж. Дилян Млъзев. Домакинството на празника  се определя на ротационен принцип и той се провежда в началото на юни.В програмата на фестивала в събота се включиха над 300 участници от Елена, Твърдица, Трявна, Дряново, Котел  и Гурково. Певци, танцьори и музиканти показаха на сцената на централния площад най-хубавото от фолклорната култура на балканските градове. Танцова формация  „Самодиви“  и битов хор към еленското читалище представиха град Елена, където идеята за  „Балканът пее и разказва“ се заражда през 1971 година. Проявата и до днес се е съхранила като празник на дружбата и приятелството с цел издирване, развиване и съхраняване на местните фолклорни обичаи и традиции. Събитието е включено и в Националния календар на Министерството на културата.Тази година в рамките на фестивала имаше конкурс за детска рисунка на тема „Традициите на моя град“, в който участваха над 50 деца от шесте града. Малките художници от Елена се представиха чудесно. Ивелина Христова е с първа награда, Сияна Илиева и Николета Савова са на второ място в своите възрастови групи, а Никол Чолакова е трета.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.12", "title": " Елена е следващият домакин на „Балканът пее и разказва“"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d1%82%d0%b8%d1%80-%d0%b2-%d1%82%d0%b5%d0%b6%d0%ba%d0%b0-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%bd%d0%b0-%d0%b8%d1%82/", "text": "Български ТИР е участвал в тежка катастрофа в Италия.При инцидента, станал на автомагистрала А14, българският камион се е ударил в хърватски ТИР. Катастрофата е блокирала движението часове наред в посока от и към Болоня.Българинът е с обгаряния и откаран в болницата на Чезена. Хърватският му колега е починал.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.12", "title": " Български ТИР в тежка катастрофа на италианска магистрала"}
{"url": "https://trud.bg/%d0%b4%d0%b0%d0%bd%d1%8a%d1%87%d0%bd%d0%b8%d1%82%d0%b5-%d0%b4%d1%8a%d1%80%d0%b6%d0%b0%d1%82-%d0%bf%d0%be%d0%b4-%d0%be%d0%ba%d0%be-%d0%ba%d0%be%d0%bd%d1%86%d0%b5%d1%80%d1%82%d0%b8-%d0%b8-%d1%84%d0%b5/", "text": "Данъчните инспектори от НАП Варна засилват контрола при провеждане на масови прояви-концерти, фестивали и изложения по Северното Черноморие. Календарът на културните събитие се наблюдава от служителите на приходната агенция, като проверките се насочват главно към издаване на касови бележки и отчитане на оборотите, съобщиха от пресслужбата.От НАП Варна напомнят на търговците, че издаването на касова бележка е задължително при плащане в брой, когато се продава стока или услуга независимо дали това става в търговски обект или на сергия по време на фестивал или изложение. През летния сезон се засилват проверките. В Балчик данъчните установили, че на голям обект за вторични суровини изкупуването им става без касов апарат. На търговеца ще бъде съставен акт от 3000 до 10000 лев., а пунктът за вторични суровини ще бъде запечатан за един месец. Чрез системата за дистанционна връзка с НАП се следят оборотите на 6849 касови апарата на обекти в Добрич. Под дистанционно наблюдение на системата са и 2810 касови апарата в Балчик и Албена, 1063 в Каварна и 356 апарата в Шабла.", "date": "2017.06.12", "title": " Данъчните държат под око концерти и фестивали\t\t\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bf%d0%be%d1%80%d0%be%d0%b6%d0%b0%d0%bd%d0%be%d0%b2-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b5-%d0%b7%d0%b0-%d0%bf%d1%80%d0%be%d0%b4/", "text": "„В продължение на повече от три години предложението за регламент относно биологичното производство се обсъжда на експертно и политическо ниво, като са проведени и множество тристранни срещи с Европейския парламент. България оценява усилията и е за продължаване на диалога, за да се даде още един шанс за намиране на компромис“. Това заяви министърът на земеделието, храните и горите Румен Порожанов на заседанието на Съвета на Европейския съюз по земеделие и рибарство, което се проведе на 12 юни 2017 г. в Люксембург, съобщават от МЗХ.Сериозен проблем за България си остават разпоредбите относно неразрешените вещества в биологичните продукти. Поддържаме изразяваната до момента позиция за недопускане на неразрешени вещества в биологичните продукти, независимо от причините – случайно или по вина на оператора.„Според нас най-важният фактор, който стимулира потреблението и нарастването на производството и дистрибуцията на биохрани е доверието на потребителите. В България интересът към това производство е огромен, но биологичните производители настояват за сигурност“, коментира още министър Порожанов.Както България, мнозинството от страните-членки на ЕС се обявиха за продължаване на диалога по регламента за биопроизводството, а не за оттеглянето му. На заседанието в Люксембург ЕК информира Съвета на министрите за настоящата ситуация на селскостопанските пазари.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.12", "title": " Министър Порожанов: България е за продължаване на диалога по регламента за биопроизводство"}
{"url": "https://trud.bg/%d0%be%d1%82-%d0%bd%d0%b0%d1%87%d0%b0%d0%bb%d0%be%d1%82%d0%be-%d0%bd%d0%b0-%d0%b3%d0%be%d0%b4%d0%b8%d0%bd%d0%b0%d1%82%d0%b0-%d0%bd%d0%b0-%d0%bf%d1%8a%d1%82%d1%8f-%d1%81%d0%b0-%d0%b7%d0%b0%d0%b3%d0%b8/", "text": "От началото на годината са отчетени 2517 тежки инцидента на пътя и 247 загинали, от които 4 деца. Това заяви шефът на „Пътна полиция“ комисар Бойко Рановски на редовното заседание на Комисията по проблемите на пътната безопасност, съобщават от МВР.В сравнение със същия период на миналата година за петте месеца са загинали 11 деца и 377 ранени. Продължава и тенденцията най-уязвими участници в пътното движение да са възрастните хора над 64 години. През  отчетния период загиналите възрастни хора са  54 – общо 24% от  всички загинали на пътя, ранените са 419.Като основна причина за възникналите инциденти отново бе посочено шофирането с несъобразена и превишена скорост, неправомерни маневри, отнемане на предимство, навлизане в летата за насрещното движение, шофирането  след  употреба на алкохол  и наркотични вещества.Комисар Рановски се спря и на предприетата от Пътна полиция засилена контролна дейност, насочена към нарушителите и най-агресивните водачи на пътя. За първите пет месеца на годината има увеличение с  42595 издадени документи за нарушение на правилата за движение, като се има предвид, че метеорологичната обстановка през януари не позволяваше да се извършва засилен контрол, а усилията бяха насочени към  подпомагане на движението, поясни комисар Рановски. Той посочи, че от влизане в сила на промените в Закона за движение по пътищата на 21 януари тази година до 4 юни са отнети регистрационните табели  и е прекратена регистрацията на 2846 моторни превозни средства.Заместник-министърът на МВР Красимир Ципов, който председателства комисията, коментира, че усилията трябва да се насочат основно към превенцията за намаляване жертвите на пътя.Бе обсъдена възможността в училищните програми да се въведат отделни, редовни часове по пътна безопасност.В рамките на заседанието бяха обсъдени предложения за финансиране на проекти от фонд „Безопасност  на движението“ до края на годината, Декларацията на  Съвета на Европа по отношение на безопасността на движението от Валета,  препоръките на Европейският съвет за безопасност на транспорта от семинара, проведен  през месеца март, както и интегрирания  подход  за ограничаване на жертвите от пътнотранспортния травматизъм  „Безопасна система Визи нула“. Коментирани и планирани бяха редица мероприятия, свързани с безопасността на движението с  традиционни партньори.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.12", "title": " От началото на годината на пътя са загинали 247 души при над 2500 тежки катастрофи"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%ba%d0%be%d0%bc%d0%b0%d0%bd%d0%b4%d0%b8%d1%80%d0%be%d0%b2%d0%b0%d0%bc%d0%b5-%d0%b4%d0%be%d0%bf%d1%8a%d0%bb%d0%bd%d0%b8/", "text": "Получих сигнали от наши сънародници за опашки пред консулската служба на посолството ни в Лондон. Незабавно предприехме мерки – по разпореждане на вицепремиера Екатерина Захариева в консулската ни служба в Лондон ще бъдат командировани допълнително служители от МВнР в София, за да се осигури по-бързото обслужване на нашите граждани в Обединеното кралство. Това обяви във Фейсбук премиерът Бойко Борисов.Същевременно други служители от състава на посолството ни са  били пренасочени по спешност в консулската служба, за да подпомогнат работата на консулите и техническите лица.Борисов съобщи още, че лично  се е свързал с посланика на България в Обединеното кралство Константин Димитров. Премиерът изрази надежда, че посланикът вече трябва да е разговарял с българите на опашката.", "date": "2017.06.12", "title": " Бойко Борисов: Командироваме допълнително служители в Лондон"}
{"url": "https://trud.bg/%d0%bf%d0%be%d0%bb%d0%b8%d1%86%d0%b5%d0%b9%d1%81%d0%ba%d0%b8-%d1%81%d0%bb%d1%83%d0%b6%d0%b8%d1%82%d0%b5%d0%bb%d0%b8-%d0%b8-%d0%b6%d0%b0%d0%bd%d0%b4%d0%b0%d1%80%d0%bc%d0%b5%d1%80%d0%b8%d1%81%d1%82/", "text": "И тази година ръководството на ОДМВР – Кюстендил предприема превантивни мерки за охрана и недопускане на нарушения и престъпления по време на прибирането на селскостопанската реколта, съобщава МВР.В изготвените планове са включени екипи от полицаи и жандармеристи, които да осъществяват обходи и в по-малките населени места, където обработваемите площи са по-малко, но присъствието на полиция ще предотврати посегателства и ще пресече опити за извършване на битови престъпления.Маршрутите ще бъдат съгласувани с местната власт, поетапно ще бъдат увеличавани и екипите в районите с черешови насаждения, пунктовете за изкупуване на реколта, както и тези за наемане на работна ръка. Към тях ще бъдат привлечени и служители на ГДПБЗН.С цел по-добра координация и взаимодействие, са осъществени и контакти със земеделските производители, които са наели частна охрана. Специализираната охранителна и превантивна операция ще продължи до приключването на прибирането на селскостопанската продукция в областта. Опитът и анализът от минали години сочат, че в резултат на предприети превантивни действия посегателствата спрямо селскостопанската продукция са сведени до минимум.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.12", "title": " Полиция и жандармерия охраняват селскостопанската продукция в Кюстендилска област"}
{"url": "https://trud.bg/%d0%b1%d1%83%d1%84%d0%be%d0%bd-%d1%89%d0%b5-%d0%b8%d0%b3%d1%80%d0%b0%d0%b5-%d0%be%d1%89%d0%b5-%d0%b3%d0%be%d0%b4%d0%b8%d0%bd%d0%b0/", "text": " Легендарният вратар Джанлуиджи Буфон призна, че е пред отказване от футбола. Италианският национал разкри, че предстоящият сезон ще бъде по всяка вероятност негов последен. „Това може би ще бъде последният ми сезон и искам да му се насладя като главен герой – обясни 39-годишният Буфон преди успеха над Лихтенщайн с 5:0. – Не съм вечен и никога не съм се мислил за такъв. Казвал съм го и преди, че не се виждам в ролята си на треньор. Може би селекционер на международно ниво, защото стресът е по-малък. Каквото и да е, първо ще си почина от футбола, защото имах дълга кариера.“При успеха над Лихтенщайн селекционерът Джампиеро Вентура изпробва система 4-2-4, а освен това продължи да дава шанс на млади таланти. Втори мач за „адзурите“ записа 20-годишният Лоренцо Пелегрини от „Сасуоло“. Бранителят Леонардо Бонучи пък получи почивка, тъй като виси с жълти картони, а предстоящият мач е срещу лидера в групата Испания.„Ла Роха“ също не допусна грешка при визитата на Македония в Скопие. Флагманът на испанската преса в.„Марка“ засипа с похвали Иско от мадридския „Реал“.„Полузащитникът бе в основата на всичко интересно – пише в публикацията. – 25-годишният футболист асистира отлично на Диего Коща, с което Испания си осигури солидна преднина от два гола още преди 30-ата минута“. Италия и Испания се изправят в пряк спор за първото място в групата на 2 септември на „Сантяго Бернабеу“.", "date": "2017.06.12", "title": " Буфон ще играе още година"}
{"url": "https://trud.bg/%d0%bf%d0%bb%d0%b0%d0%bc%d0%b5%d0%bd-%d1%83%d0%b7%d1%83%d0%bd%d0%be%d0%b2-%d0%bd%d1%8f%d0%bc%d0%b0-%d0%b4%d0%b0-%d0%bf%d0%be%d0%b4%d0%b0%d0%b2%d0%b0-%d0%be%d1%81%d1%82%d0%b0%d0%b2%d0%ba%d0%b0-%d0%b7/", "text": "Секретарят на президента по антикорупционни въпроси Пламен Узунов няма да подаде оставка заради снимките, на които е Това заяви самият той по .Скандалът става месец след като президентът призова да бъдат заклеймени опитите фашизмът да получи индулгенция със стара дата по повод снимките на чиновници от регионалното и военното ведомство в нацистки пози.Президентският секретар заяви, че неговият случай е друг, защото ясно си личи, че са правени по време на маскарад.Снимките са отпреди 14 години – от парти с маски и не са публикувани в социалните мрежи. Според Пламен Узунов изваждането им сега цели да го дискредитира, за да удари по президентската институция.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.12", "title": " Пламен Узунов няма да подава оставка заради снимките, на които е маскиран като Хитлер"}
{"url": "https://trud.bg/%d1%81%d0%bb%d0%b5%d0%b4-%d0%ba%d0%b0%d1%82%d0%be-%d0%b1%d1%8f%d1%85%d0%b0-%d1%83%d0%b4%d0%b0%d1%80%d0%b5%d0%bd%d0%b8-%d0%be%d1%82-%d0%ba%d1%80%d0%b0%d0%b9%d0%bf%d1%8a%d1%82%d0%bd%d0%b0-%d0%b1%d0%be/", "text": "Американски военни убиха поне трима афганистански цивилни, след като бяха ударени от крайпътна бомба, предава “Ройтерс“.Инцидентът се е разиграл в малък град край границата с Пакистан.“След като бомбата е гръмнала, американските сили са открили огън, в резултат на което са убили мъж и две деца, които са се намирали в близост до мястото,“ коментират афганистански длъжностни лица запознати със случая.По думи на ръководството на американската мисия в Кабул техните военни са действали с цел самоотбрана.Към този момент е заведено официално разследване за уточняване на подробностите около инцидента, тъй като бройката на цивилните жертви в последно време достига доста високи нива и се превръща в голям проблем.  ", "date": "2017.06.12", "title": " След като бяха ударени от крайпътна бомба, американски военни стреляха и убиха цивилни в Афганистан"}
{"url": "https://trud.bg/%d0%b2%d0%b5%d1%81%d0%b5%d0%bb%d0%b0-%d0%bb%d0%b5%d1%87%d0%b5%d0%b2%d0%b0-%d0%b4%d0%b5%d0%bf%d1%83%d1%82%d0%b0%d1%82-%d0%be%d1%82-%d0%b1%d1%81%d0%bf-%d1%81-%d0%bf%d0%b0%d1%80%d0%b8%d1%82%d0%b5/", "text": "Депутатите от БСП от Велико Търново Весела Лечева, Валентин Ламбев и Явор Божанков и общинските съветници от старата столица подготвят съвместни приемни. „Всяка седмица ще се срещаме с хората, ще се започване с проблемите на населените места и ще търсим лостове за решаването им“, обяви новият областен председател на БСП Петко Тюфекчиев. Първата приемна се е провела в село Леденик. След това червените са се срещнали и с жителите на селата Шемшево и Пушево, за да обсъдят с проблема с пропадналия мост, който затвори движението към селата през западната промишлена зона на Велико Търново. Хората са силно притеснени, че не е ясно кога ще бъде възстановен мостът.  През следващата година ще е твърде късно, защото единствената пътна отсечка в момента е силно натоварена. Според местните и мостът, по който преминават сега тежките камиони, също може да бъде компрометиран. „Ако това се случи, тези хора ще останат напълно откъснати от света“, заяви народният представител Весела Лечева. Тя коментира, че няма място в областта, в което хората да не поставят въпроса с лошата инфраструктура. Лечева попита навременна ли беше програмата за саниране, тъй като по нея се изхарчиха 2 милиарда лева за 2% от жилищата на гражданите на България. Според депутатката е било редно първо да бъде направена третокласната и четвъртокласната пътна мрежа на цяла Северна България с тези пари, а после да се мисли за саниране. Лечева изрази огорчението си, че Народното събрание е отхвърлило Законопроекта за българския жестомимичен език. Той е свързан с възможността 130 000 от гражданите на страната, които имат увреден слух, да могат да участват активно в обществения живот на страната и да бъдат гарантирани законово, че ще бъдат в контакт с останалите граждани. Според нея изключително бързо на първо четене е минал и Законопроекта за концесиите, който позволява на концесия да се отдават и обекти, които са предназначени за учебни цели и тренировки. Всяка една концесия означава такса и цена. Ангажимент на държавата и общината е да осигури възможност за спорт на всяко едно дете, заяви Лечева. Колегата й Явор Божанков коментира, че трябва да  има и допитване до местното население, свързано с всяка една концесия. По същество парламента работи твърде малко. Проектозаконите, които БСП за България е подготвила с различни процедурни хватки не се допускат до разглеждане в комисиите, същевременно управляващите не предлагат онези законопроекти, които са важни, обяви депутатът Валентин Ламбев. Той попита и защо санирането започна с единична цена за кв.м. от 370 лв., а в момента същата услуга се изпълнява при средна цена от 100 лв. Статистиката показва, че за тези 18 месеца цената на строителните материали се е повишила със 7%, уточни Ламбев. Явор Божанков съобщи, че жителите на горнооряховското село Първомайци подготвят протест, в който ще участва и самия той. „Населението е готово да затвори главния път, защото мостът до селото е в много лошо състояние“, каза Божанков.", "date": "2017.06.12", "title": " Весела Лечева, депутат от БСП:  С парите за санирането по-добре да бяха оправени пътищата на цяла Северна България\t\t\t"}
{"url": "https://trud.bg/%d0%b7%d0%be%d1%80%d0%b0%d0%bd-%d0%b7%d0%b0%d0%b5%d0%b2-%d0%be%d0%b1%d0%b5%d1%89%d0%b0-%d0%b4%d0%b0-%d0%b2%d0%bb%d0%b5%d0%b7%d0%b5-%d0%b2-%d0%b0%d0%ba%d1%82%d0%b8%d0%b2%d0%b5%d0%bd-%d0%b4%d0%b8%d0%b0/", "text": "Македонският премиер Зоран Заев обеща в Брюксел да влезе в активен диалог с България и Гърция, за да може страната му да започне преговори за присъединяване към ЕС възможно по-бързо, предаде .След среща с комисаря по разширяването Йоханес Хан, Заев заяви, че следващата му визита ще бъде в София. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.12", "title": " Зоран Заев обеща да влезе в активен диалог с България и Гърция\t\t\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d0%ba%d0%b8-%d1%81%d1%8a%d0%b2%d0%b5%d1%82-%d0%be%d0%bf%d1%80%d0%b5%d0%b4%d0%b5%d0%bb%d0%b8-%d0%bd%d0%b8%d0%ba%d0%be%d0%bb%d0%b0%d0%b9-%d0%bd/", "text": "Николай Ненков ще е  заместник-председател на Държавната агенция „Национална сигурност“, съобщиха от пресслужбата на кабинета. ", "date": "2017.06.12", "title": " Министерски съвет определи Николай Ненков за заместник-председател на ДАНС"}
{"url": "https://trud.bg/%d0%bf%d0%be%d0%bb%d1%88%d0%b0-%d0%be%d0%b1%d0%bc%d0%b8%d1%81%d0%bb%d1%8f-%d1%80%d0%b5%d1%84%d0%b5%d1%80%d0%b5%d0%bd%d0%b4%d1%83%d0%bc-%d0%b7%d0%b0-%d0%bf%d1%80%d0%b8%d0%b5%d0%bc%d0%b0-%d0%bd%d0%b0/", "text": "Президентът на Полша Анджей Дуда обяви, че през 2019 г. ще се проведе референдум, на който страната ще реши дали да приема бежанци според квотите на ЕС. Допитването ще съвпадне с парламентарните избори в страната, предаде „Готов съм де представя инициатива за референдум. Това ще позволи новото правителство да чуе ясния глас на нацията по този въпрос“, посочи Дуда. Правителството на министър-председателя Беата Шидло, водено от партия „Право и справедливост“ посочи, че няма да приеме бежанци от Близкия изток и Африка.Според задълженията си Полша трябва да разпредели на своя територия 7000 мигранти.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.12", "title": " Полша обмисля референдум за приема на бежанци"}
{"url": "https://trud.bg/%d1%87%d0%b5%d1%80%d0%bd%d0%b8%d1%8f-%d1%80%d0%be%d0%b4%d0%b8-%d0%b5-%d0%b7%d0%b0%d0%bb%d0%be%d0%b2%d0%b5%d0%bd-%d0%b2-%d0%b4%d0%be%d0%bc%d0%b8%d0%bd%d0%b8%d0%ba%d0%b0%d0%bd%d1%81%d0%ba%d0%b0%d1%82/", "text": "В Доминиканската република е бил задържан известният тартор на банда за мокри поръчки Радослав Калчев – Черния Роди. Това обяви главният секретар на МВР главен комисар Младен Маринов на пресконференция днес.В началото на 2015 г. Специализираната прокуратура от общо 9-имата участници в организираната престъпна група, създадена с цел убийства, телесни повреди и принуда. Черния Роди и още един обаче се укриха зад граница.Според зам.-главният прокурор Борислав Сарафов, предстои Калчев да бъде екстрадиран до България и да бъде изправен пред нашия Специализиран съд. „Той е обвиняем по дело на Специализираната прокуратура, обявен е за общодържавно и международно издирване и е задържан по наше искане в далечната Доминиканска република“, посочи Сарафов.„Всеки, който се укрива от правосъдието, независимо дали е в Доминиканска република или в Сърбия, или където и да било, рано или късно ще бъде доведен“, коментира заместникът на главния прокурор.Сарафов допълни, че Радослав Калчев е виден представител на варненските престъпни групировки и е обвиняем е по дело на Специализираната прокуратура за разпространение на наркотици и убийство.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.12", "title": " Черния Роди е заловен в Доминиканската република, пращат ни го"}
{"url": "https://trud.bg/%d0%bd%d0%b0%d1%80%d0%ba%d0%be%d0%b4%d0%b8%d0%bb%d1%8a%d1%80-%d0%be%d0%ba%d0%b0%d0%b7%d0%b0-%d1%8f%d1%80%d0%be%d1%81%d1%82%d0%bd%d0%b0-%d1%81%d1%8a%d0%bf%d1%80%d0%be%d1%82%d0%b8%d0%b2%d0%b0-%d0%bf/", "text": "Наркодилър оказа яростна съпротива на екип полицаи от Четвърто РУ-Пловдив при задържането му на булевард „Цар Борис Трети Обединител“ в центъра на града под тепетата, след като служителите на реда го настигнали при опита на 30-годишния мъж да избяга и се укрие.Случката се разиграла в неделя около 4.30 часа през нощта, когато наркодилърът изхвърлил на земята пакетче със съмнително съдържание, след като забелязал насочващите се към него полицаи. След като му щракнали белезниците зад гърба, те отвели извършителя в близкото Районно управление, където при последвалия обиск у него били открити 0,845 грама амфетамин и 0,705 грама марихуана. По случая е образувано бързо производство, а мъжът е задържан в полицейския арест за срок от 24 часа. След доклад на материалите в Районна прокуратура мярката му за неотклонение е удължена до 72 часа.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.12", "title": " Наркодилър оказа яростна съпротива при задържане в центъра на Пловдив"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%bf%d1%80%d0%b5%d0%b4-%d0%bd%d0%b0%d1%81%d0%bb%d0%b5%d0%b4%d0%bd%d0%b8%d1%86%d0%b8%d1%82%d0%b5-%d0%bd%d0%b0-%d0%bc%d0%b0%d0%ba/", "text": "Джанюариъс Макгахан прие като своя лична и професионална кауза да събуди съвестта на човечеството, за да бъде сложен краят на трагедията на един достоен народ. Това заяви държавният глава на среща на „Дондуков“ 2 с наследниците на легендарния американски журналист от ирландски произход Джанюариъс Макгахан.Президентът подчерта, че името му е близко и скъпо на всеки, а репортажите му са едно от най-известните свидетелства, които народната памет съхранява за трагичните исторически събития, но и за съдбоносната помощ и подкрепа към българската национална кауза. „За мен е чест да посрещна всички Ви тук в България. Радостен съм, че на тази знакова дата, на която се навършват 173 години от рождението на Макгахан, мога да изразя пред Вас, неговите наследници, своята почит и благодарността на българския народ към вашия предшественик – смел журналист и достоен човек“, каза още Румен Радев.Наследниците на Макгахан към днешна дата са 40, като 14 в момента са в България. Сред тях има журналист, офицер от Американската армия, бивш служител на НАТО, компютърни специалисти и държавни служители. От своя страна те изразиха впечатленията си от приятелското отношение и благодариха за възможността да се докоснат до красотата на българската природа и култура.Гост на срещата беше и председателят на Управителния съвет на Съюза на българските журналисти Снежана Тодорова, която представи пред потомците на Джанюариъс Макгахан автентичната книга „Турските зверства в България“ – преведена от Стефан Стамболов през 1880 година, която се съхранява в библиотеката на Съюза на българските журналисти.Със статиите и репортажите си от България след Априлското въстание той успява да промени световната политика и да извоюва освобождението от османско робство.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.12", "title": " Президентът пред наследниците на Макгахан: Той прие като своя лична да събуди съвестта на човечеството"}
{"url": "https://trud.bg/%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb-%d0%b1%d0%bb%d1%8a%d1%81%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d0%bd-%d0%b2-%d0%bc%d0%b0%d0%bb%d1%82%d0%b0/", "text": "Българин пострада тежко, след като тази сутрин е бил ударен от автомобил в малтийския град Биркиркара, пише местното издание The Independent.27-годишният мъж, който живее в град Сейнт Полс Бей, е ударен от автомобил „Сузуки Суифт“, шофиран от 53-годишна жена. Той е бил откаран с линейка в болница.Полицията разследва случая.", "date": "2017.06.12", "title": " Автомобил блъсна българин в Малта"}
{"url": "https://trud.bg/18-%d0%b4%d0%b2%d0%be%d0%b9%d0%ba%d0%b8-%d0%b8-2-%d1%88%d0%b5%d1%81%d1%82%d0%b8%d1%86%d0%b8-%d0%bd%d0%b0-%d0%bf%d1%80%d0%b5%d0%b4%d0%b2%d0%b0%d1%80%d0%b8%d1%82%d0%b5%d0%bb%d0%bd%d0%b8%d1%8f-%d0%b8/", "text": "18% двойки и само две пълни шестици има през тази година на предварителния изпит по български език в ПУ „Паисий Хилендарски“. Това показват резултатите от най-масовия изпит в най-големия вуз в града под тепетата, на който се явиха 895 кандидати.На 161 от тях проверяващите са писали слаби оценки, което прави 17,99%. Средните оценки са 146 (16,31%), добрите – 333 (37,21%), много добрите – 203 (22,68%), а отличните от 5.50 до 5.90 – 50 (5,59%), като само две от тях (0,2%) са 6.00.Според запознати предварителният изпит по български това лято е бил много по-лек от този през 2016 г. Въпреки това отличните работи са много по-малко, въпреки че и темата на есето – „Любовта, без която не мога“ е била много по-лесна, приятна и достъпна за явилите се на изпита младежи и девойки.На предварителните изпити от 3 до 6 юни в Пловдивския университет „Паисий Хилендарски“ са се явили 1612 души, но общият брой явявания е 1866, тъй като някои от кандидатите са държали повече от един изпит, уточни зам.-ректорът на вуза доц. д-р Мария Стоянова.Отличните оценки от всички предрарителни изпити по български език, английски език, история на България, география на България, психология, математика, химия, физика, информатика, биология и теология са 196, като пълните шестици от тях са 32. Резултат „много добър“ са постигнали 463 кандидат-студенти, „добър“ – 639, „среден“ – 308, а слабите оценки са 296. Оценките от всички предварителни изпити са равностойни на конкурсните изпити, които ще се проведат от 2 до 6 юли.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.12", "title": " 18% двойки и 2 шестици на предварителния изпит по български в Пловдивския университет"}
{"url": "https://trud.bg/2-%d0%b3%d0%be%d0%b4%d0%b8%d0%bd%d0%b8-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d1%88%d0%be%d1%84%d1%8c%d0%be%d1%80%d0%b0-%d0%bd%d0%b0-%d0%bf%d1%80%d0%b5%d1%81%d0%bb%d0%b0%d0%b2%d0%b0/", "text": "На 2 години лишаване от свобода при първоначален общ решим и 2 години без право да кара МПС бе осъден в понеделник Иван Саравски, шофьорът на фолк певицата Преслава, от Окръжен съд-Пловдив. Магистратите признаха Саравски за виновен за това, че на 6 декември 2014 г. при управление на лек автомобил „Ауди А3“ е нарушил правилата за движение и по непредпазливост е причинил смъртта на 84-годишния пловдивчанин Петко Петков, като деянието е извършено на пешеходна пътека на бул. „Христо Ботев“, и деецът е избягал от местопроизшествието.Иван Саравски е признат обаче за невинен в това да е нарушил чл. 5 ал.2 и чл. 116 от ЗДвП, чл. 3, чл.193, чл. 196, чл.200 и чл. 201 от ППЗДвП и съдът го оправдава по тези повдигнати му от прокуратурата обвинения.Със същата присъда Окръжният съд осъжда бившия младши автоконтрольор в сектор „Пътна полиция“ при Областна дирекция на МВР-Пловдив Костадин Илиев на 2 години и 6 месеца лишаване от свобода при първоначален общ режим и му налага глоба от 1000 лв. на основание чл. 23, ал. 1 и 3 от Наказателния кодекс. Това е най-тежкото наказание от всички присъди, които бившият полицай получи по петте му повдигнати обвинения.Първата от тях бе от една година затвор, след като бе признат за виновен в това, че в периода от 12 януари до 25 март 2015 г. на 3 пъти в качеството на длъжностно лице в съучастие със Сергей Джамбазов като помагач е използвал служебното си положение и е взел 220 лв. подкуп. Костадин Илиев бе осъден на 2 години и 6 месеца, след като бе признат за виновен, че навръх Никулден през 2014 г. в съучастие с Тихомир Монев като подбудител и помагач е спомогнал шофьора Иван Саравски да избегне наказателно преследване.Костадин Илиев бе осъден още и на 2 години затвор за това, че е държал 90 пистолетни патрони в дома си, без да има разрешително. 1000 лв. глоба на бившия полицай пък е наложена, след като съд  го призна за виновен, че е държал извън метална каса 16 бойни патрона и 23 за ловно нарезно оръжие, без да вземе нужните мерки за безопасност. По последното, пето обвинение – за вземане на 1800 лв. подкуп, за да упражни влияние при вземане на решения от длъжностни лица, Костадин Илиев получи присъда от 2 години и 4 месеца затвор.Условна присъда от 2 години лишаване от свобода с тригодишен изпитателен срок пък получи Тихомир Монев, който бе признат за виновен като подбудител и помагач на Костадин Илиев, на когото дал съвети как да бъде избегнато наказателното преследване срещу Иван Саравски. С едногодишна условна присъда с 3 години изпитателен срок се отърва Борислав Ташев, който решил да поеме върху себе си вината на Иван Саравски. Глоба от 1500 лв. отнесе ромът Сергей Джамбазов – Серго Комисионера, който на 3 пъти съдействал на Костадин Илиев да получи подкуп в общ размер от 220 лв. Всички присъди подлежат на обжалване и протест пред Апелативен съд – Пловдив в 15-дневен срок.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.12", "title": " 2 години затвор за шофьора на Преслава, убил човек на „зебра“\t\t\t"}
{"url": "https://trud.bg/%d1%81%d1%8a%d0%b4%d0%b5%d0%b1%d0%bd%d0%b8%d1%82%d0%b5-%d0%b2%d0%bb%d0%b0%d1%81%d1%82%d0%b8-%d0%b2-%d1%82%d1%80%d0%b8%d0%bf%d0%be%d0%bb%d0%b8-%d0%b8%d0%b7%d0%b4%d0%b8%d1%80%d0%b2%d0%b0%d1%82-%d1%81/", "text": "Синът на бившия либийски диктатор Муамар Кадафи, Сейф ал Ислам, който бе освободен в петък от въоръжена групировка, все още се издирва от съдебните власти в Триполи, предаде Франс прес, като цитира прокуратурата.През 2015 г. Сейф ал Ислам беше осъден на смърт от съда в Триполи за ролята си в опита за потушаване на бунта срещу баща му през 2011 г.. Сейф ал Ислам не присъстваше на процеса, защото в същото време беше задържан от въоръжена група в град Зинтан, на 170 км югозападно от Триполи.„След като получи задочна присъда на 28 юли 2015 г.“ Сейф ал Ислам все още се издирва и трябва да се яви пред съда, за да може присъдата да му бъде прочетена, заяви Ибрахим Масуд Али от канцеларията на главния прокурор на Триполи.Масуд Али не уточни дали прокуратурата разполага с информация, потвърждаваща дали Сейф ал Ислам е бил освободен, както твърди въоръжената групировка, която го държеше и която е в конфликт с властите в Триполи.През юли миналата година адвокатите на Сейф ал Ислам заявиха, че клиентът им е бил освободен с амнистия, но по-късно информацията беше опровергана. Ситуацията се усложнява от наличието на съперничещи си милиции, които си оспорват властта в Либия след падането на Муамар Кадафи през 2011 г. и всяка от тях контролира собствена територия. ", "date": "2017.06.12", "title": " Съдебните власти в Триполи издирват сина на Муамар Кадафи"}
{"url": "https://trud.bg/%d0%bb%d1%8a%d0%b2%d0%be%d0%b2%d0%b5%d1%82%d0%b5-%d1%81%d0%b5-%d0%be%d1%82%d0%ba%d0%b0%d0%b7%d0%b0%d1%85%d0%b0-%d0%be%d1%82-%d0%bf%d0%be%d0%b1%d0%b5%d0%b4%d0%b0-%d0%bd%d0%b0%d0%b4/", "text": "България победи Бразилия на волейбол за първи път от 10 години, беше единодушното мнение на националите след гръмкия успех с 3:1 (22, 19, -23, 19) над олимпийския шампион в третия си мач от група „Е1“ на Световната лига във Варна. Селекционерът Пламен Константинов и момчетата му си припомниха онова 3:2 от финалите на Световната лига в Полша през 2007 година и игнорираха победата с 3:0 на световното в Япония 3 години по-късно. Тогава  „кариоките“ умишлено загубиха, за да си осигурят лесен път към титлата. „Вчера говорихме, че 10 години не сме побеждавали Бразилия и дано следващата победа да не е след 10 години – заяви треньорът. – Поздравявам момчетата, тази победа е за тях, за да си повярват. Преди мача им казах, че ние обичаме да играем за слава и когато изпускаме славата, остава да играем само за чест. И там ни е по-трудно, но сега те изиграха мача за чест.“ Пред 5 хиляди бушуващи фенове в зала „Конгресна“ българите взеха първите 2 гейма, но изпуснаха третия в равностойна битка. Четвъртият вървеше точка за точка до 14:14, но след това играчите на Константинов показаха характер и спечелиха убедително. За трети пореден ден най-резултатен бе диагоналът Цветан Соколов, завършил с 19 точки, а Николай Николов добави 12. Той пък излезе начело в класирането за най-добър блокировач в Лигата с 19 успешни блока от 96 опита (0,86 средно на гейм). В тори също с 19 блокади, но при 0,67 средно на гейм е руснакът Иля Власов. В същата класация Виктор Йосифов е 11-и с 11 блока, а Соколов е 19-и с 10. България завърши на второ място в групата с 5 т. пред световния шампион Полша, който е с 4, а победител с 6 точки е Бразилия. „Лъвовете“ се върнаха на шестото място в общото класиране в Лигата с 8 точки, а лидер остава Франция с пълен актив от 18 след шеста поредна победа, този път с 3:1 над САЩ. Вчера националите отпътуваха за третия турнир в Кордоба (Аржентина), където ще срещнат домакините, Бразилия и Сърбия.", "date": "2017.06.12", "title": " „Лъвовете“ се отказаха от победа  над Бразилия"}
{"url": "https://trud.bg/%d1%85%d0%b0%d0%bc%d0%b8%d0%bb%d1%82%d1%8a%d0%bd-%d0%bf%d0%b0%d0%ba-%d0%b4%d0%b8%d1%88%d0%b0-%d0%b2%d1%8a%d0%b2-%d0%b2%d1%80%d0%b0%d1%82%d0%b0-%d0%bd%d0%b0-%d1%84%d0%b5%d1%82%d0%b5%d0%bb/", "text": "Люис Хамилтън възроди надеждите си за четвърта титла във Формула 1 с победа в Гран при на Канада. Пилотът на „Мерцедес“ довърши безпроблемния си уикенд в Монреал като избяга на почти 20 секунди пред съотборника си Валтери Ботас, финиширал втори за двойната победа на „сребърните стрели“ – първа за шампионите този сезон. Британецът вероятно е много доволен и от третото място на Даниел Рикардо („Ред Бул“), който отне още точки от лидера в шампионата Себастиан Фетел („Ферари“). Проблемите за германеца започнаха още на старта. Той не тръгна добре и загуби втората си позиция след контакт с Макс Верстапен („Ред Бул“). Сблъсък между Карлос Сайнц-младши (“Торо Росо“) и Фелипе Маса („Уилямс“) доведе до появата на кола за сигурност на пистата, което стабилизира местата в колоната. Това накара Фетел да търси бърза промяна и той смени гумите още в шестата обиколка. С напредването на гонката германецът успя да навакса голяма част от загубените позиции, а накрая получи и помощ от съотборника си Кими Райконен. Ледения имаше проблеми с гумите и направи път на Себастиан, който до финала изпревари и колите на „Форс Индия“. Маневрата на финландеца обаче доведе до нови съмнения, че има заповед от „скудерията“ да играе за Фетел. Повод за празник имаше новобранецът в тима на „Уилямс“ – Ланс Строл. Пред родна публика милиардерският син завърши 9-и и спечели първите си точки във Формула 1. С победата Хамилтън се доближи на 12 пункта зад Фетел в генералното класиране. Асът на „Ферари“ има актив от 141 т. „Благодарение на всички в отбора можем отново да се върнем към целите, които си бяхме поставили в началото на сезона – открито заговори за титла Люис. – Нанесохме истински удар на „Ферари“. Тук спечелихме двойна победа, но можем да го направим и в следващите състезания, ако продължим да развиваме колата в правилната посока. Но…все още не съм сигурен, че сме оставили техническите проблеми зад гърба си. Колата вече се справя доста по-добре с гумите и се надявам в следващите две седмици да решим въпроса напълно.“ Фетел пък пое вината за слабия резултат с обяснението, че е трябвало по-рано да види повредата по предното си крило, оставена от сблъсъка с Верстапен. „Жалко, защото много исках поне да се кача на подиума“, призна германецът.", "date": "2017.06.12", "title": " Хамилтън пак диша във врата на Фетел"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%b8%d0%bd%d0%b2%d0%b5%d1%81%d1%82%d0%b8%d1%86%d0%b8%d1%8f%d1%82%d0%b0-%d0%b2%d1%8a%d0%b2-%d0%b2%d0%b8%d1%81%d0%be%d0%ba%d0%b8/", "text": "„Инвестицията във високи технологии е особено ценна за всяко общество. Необходимо е да развиваме проекти с обществена значимост, които да привличат младите хора към тези технологии“. Това заяви държавният глава Румен Радев, който прие днес на „Дондуков“ 2 членовете на конкурсното жури за избор на носителите на отличия „Джон Атанасов“ за 2017 г.На 15 май 2017 г. стартира ежегодният конкурс за Наградата на Президента на Републиката, носещ името на световноизвестния изобретател от български произход Джон Атанасов, създател на първия електронен цифров компютър, съобщиха от прессекретариата на държавния глава.Сред основните акценти на разговора бяха провеждането на конкурса през настоящата година, както и основните дейности и предизвикателствата пред развитието на електронното управление в България.Румен Радев и членовете на журито бяха единодушни, че е-управлението трябва да е приоритет не само за държавната агенция, а за всички институции.Наградата „Джон Атанасов“ се връчва от 2003 г. на изявили се в световен мащаб млади български учени и изследователи в областта на компютърните науки. Сред лауреатите на президентската награда са ръководители на изследователските центрове на водещи изследователски институти и мултинационални компании в различни направления на компютърните науки.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.12", "title": " Президентът: Инвестицията във високи технологии е особено ценна за всяко общество"}
{"url": "https://trud.bg/%d1%81%d1%8a%d0%b4%d1%8a%d1%82-%d0%be%d1%82%d0%bc%d0%b5%d0%bd%d0%b8-%d0%bf%d1%80%d0%b8%d0%b5%d0%bc%d1%8a%d1%82-%d0%b2-%d0%b7%d0%b0%d0%b1%d0%b0%d0%b2%d0%b0%d1%87%d0%ba%d0%b0-%d0%b4%d0%b0-%d0%b7%d0%b0/", "text": "Административният съд в Шумен отмени в понеделник една от разпоредбите в Наредбата за записване, отписване и преместване на децата в общинските детски градини да зависи от местоработата на родителите. Разпоредбата беше протестирана от прокуратурата. Тя въвежда правилото, че при прием на деца в първа възрастова група класирането се извършва по критерии, един от които е: „Месторабота на територията на общината на поне единия от родителите/ настойниците“, което дава 2 точки. Съдът е приел, че въведеният критерий противоречи на чл.4, ал.1 от Закона за защита от дискриминация и представлява пряка дискриминация, тъй като поставя в по-благоприятно положение една група деца, поради личното и семейното им положение, като роднини с лица, имащи определена месторабота. Според магистратите, текстът от Наредбата е приет и в противоречие с принципите в Закона за предучилищното образование и целта, която той преследва за равен достъп до качествено образование и приобщаване на всяко дете, равнопоставеност и недопускане на дискриминация при предучилищното и училищното образование. Наредбата беше атакувана от прокуратурата през март, а при следващо гледане в сесийна зала шуменските съветниците не я промениха. Сега решението подлежи на обжалване пред Върховен административен съд.", "date": "2017.06.12", "title": " Съдът отмени приемът в забавачка да зависи от месторабота"}
{"url": "https://trud.bg/%d0%bd%d0%b0%d0%b4%d0%b7%d0%b8%d1%80%d0%b0%d1%82%d0%b5%d0%bb%d0%b8-%d0%be%d1%81%d1%8a%d0%b4%d0%b8%d1%85%d0%b0-%d0%b4%d0%b8%d1%80%d0%b5%d0%ba%d1%86%d0%b8%d1%8f%d1%82%d0%b0-%d0%bd%d0%b0-%d0%b7%d0%b0/", "text": "Петима надзиратели от женския затвор в Сливен осъдиха Главната дирекция „Изпълнение на наказанията” за положения от тях, но неплатен извънреден и нощен труд, както и за липсата на безплатна предпазна храна в различни периоди от 2013 до 2016 година.Дирекцията е структура на правосъдното министерство. Петимата служители работят и досега в системата. Те спечелиха и на двете съдебни инстанции. Общата сума, която дирекцията трябва да плати, надхвърля 32 хил.лева – съобщиха от Окръжния съд в Сливен, който потвърди решенията на колегите си от Районния съд.14 хил.лева заедно с лихвите от общата сума са за неплатения труд и неполучената безплатна храна. На над 11 хил.лева възлизат съдебните такси и разноските за вещи лица по време на производствата в двете инстанции. Окръжният съд единствено е намалил размера на деловодните разноски, направени от петимата ищци – вместо по 2 300, адвокатите им ще получат по 1 400 лева хонорар.Общата стойност на сумата е 7 хил.лева и тя също трябва да бъде платена от изгубилата процесите страна – дирекцията на затворите. Освен това бе признато за установено, че през посочения период надзирателите са имали право на допълнителен отпуск. Решенията на Окръжния съд са окончателни и не подлежат на обжалване.", "date": "2017.06.12", "title": " Надзиратели осъдиха Дирекцията на затворите за над 32 000 лева"}
{"url": "https://trud.bg/%d0%b8%d0%b7%d0%ba%d0%bb%d1%8e%d1%87%d0%b8%d1%82%d0%b5%d0%bb%d0%bd%d0%be-%d0%b4%d0%b0%d1%80%d0%b5%d0%bd%d0%b8%d0%b5-%d0%bf%d0%be%d1%81%d1%82%d1%8a%d0%bf%d0%b8-%d0%b2-%d0%bd%d0%b8%d0%bc/", "text": "Националният исторически музей (НИМ) получи изключително ценен подарък – идеално запазено знаме на Втора мъжка гимназия “Св.Климент Охридски” от град Скопие.Флагът е от втората половина на ХХ век, когато населението на Скопие се е смятало за българско и затова изображението  и надписите на знамето са върху българския трицвет – бяло, зелено, червено.Изображението на Климент Охридски е от известната едноименна църква от град Охрид, а надписите са на чист български език.Светинята е изложена за българските медии и телевизии в кабинета на директора на НИМ – проф. Божидар Димитров.Знамето е дарено от Антонио Василев, председател на фондация “Българи” и член на Управителния съвет на Съюза на колекционерите в България. Той е преценил, че такъв ценен експонат не може да се съхранява в частно лице, а само в стълба на националната идентичност – Националния исторически музей.Българският трикольор с царски знаци в четирите краища на знамето и надписите на български език показват неговата ценност, тъй като е свидетелство за националната принадлежност на населението на Скопие и на цяла Македония. Този флаг потвърждава думите на днешния министър-председател на Македония Зоран Заев, че българите и македонците са един народ.", "date": "2017.06.12", "title": " Изключително дарение постъпи в НИМ\t\t\t"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%b7%d0%b0%d0%b3%d0%b8%d0%bd%d0%b0%d1%85%d0%b0-%d0%bf%d0%b5%d1%82%d0%b8%d0%bc%d0%b0-%d0%b1%d1%8f%d1%85%d0%b0-%d1%80%d0%b0%d0%bd%d0%b5%d0%bd%d0%b8-%d0%bf%d1%80%d0%b8/", "text": "Двама загинаха, а петима бяха ранени при катастрофи от 9 до 11 юни в Сливен и региона, съобщиха от полицията в областния град.Лек автомобил „Опел астра“ бе ударен странично, докато прави обратен завой, от мотоциклет „Хонда“. Произшествието станало по обяд в събота, на подбалканския път I-6, след разклона за сливенското с.Гавраилово. Ударът е бил смъртоносен за шофьора на колата – 30-годишен мъж от Сливен, и за водача на мотоциклета – 29-годишен мъж от ямболското с.Козарево. На същата дата на пътя между новозагорските села Кортен и Бяла, отново при маневра за обратен завой, 37-годишна шофьорка от Пловдив с лек автомобил „Фолксваген“ е отнела предимството на „Опел вектра“. При удара е пострадала пътуваща в „Опел“-а жена на 24 г., която е с наранявания по главата. На 10 юни край с.Кортен „Фолксваген голф“ е ударил навлизащия на пътя мотопед „Симсон“. 68-годишният водач на мотопеда е получил счупване на таза. 8-годишно дете, което се возело с него, за щастие е с леки наранявания. Шофьорът на леката кола, мъж на 28 г., избягал. По-късно бил издирен. Направените проверки за употреба на алкохол установили, че пострадалият пенсионер е с 0,6 промила.В областната болница в Сливен са приети и младежи, пострадали при пътно произшествие с мотоциклет, станало на  9 юни в града. 19-годишно момче, водач на мотоциклета, е в отделението по лицево-челюстна хирургия. 20-годишно момиче е в реанимация, със съчетана травма на лицевия череп и счупени крайници – казаха от лечебното заведение.", "date": "2017.06.12", "title": " Двама загинаха, петима бяха ранени при катастрофи в Сливенско"}
{"url": "https://trud.bg/%d1%89%d0%b5-%d0%bf%d1%80%d0%be%d0%b2%d0%b5%d1%80%d1%8f%d0%b2%d0%b0%d1%82-%d0%b8-%d0%b2-%d0%b7%d0%b0%d0%b2%d0%b5%d0%b4%d0%b5%d0%bd%d0%b8%d1%8f%d1%82%d0%b0-%d0%b4%d0%b0%d0%bb%d0%b8-%d1%81%d0%b5-%d0%bf/", "text": "Започват проверки за цигари без бандерол и в заведенията в Сливенска област – предупредиха от полицията. Законът за акцизите и данъчните складове предвижда санкция и за гражданите, които пушат нелегални цигари. Финансовата санкция е солидна – от 1000 до 2000 лева. В проверяващите екипи, освен униформени служители на реда, ще участват представители на РИОКОЗ и на Инспекцията по труда. На място ще бъдат съставяни актовете на нарушителите, които употребяват или държат в себе си папироси или тютюн без бандерол, независимо от количествата. Едновременно с това ще се следи и за доставка по домовете от куриерски фирми на безакцизните стоки.Специализираната полицейска операция срещу разпространението на контрабандни стоки започна в средата на миналата седмица в Сливен и останалите четири общини от областта – Котел, Твърдица и Нова Загора. Бяха проверени 329 автомобила, 537 лица и 8 търговски обекта и складове. Бяха иззети 4 260 къса нелегални цигари и 13 кг небрандиран тютюн.Образувано е 1 бързо досъдебно производство. Съставени са 5 акта на граждани, които били установени предимно в района на пазара в Сливен. В тях били намерени по няколко кутии цигари без бандерол. Те съобщили, че кутиите не били за продажба, а за тяхно лично потребление. Предстои да им бъдат издадени наказателни постановления за глобите.Операцията продължава без краен срок, проверки ще се извършват ежедневно – казаха от ОД на МВР. Тя ще е насочена не само към търговците, но и към потребителите. През 2016 г. в Сливенска област са били иззети 1 млн. и 100 хил. къса нелегални цигари и 575 кг рязан тютюн. Контрабандните цигари се продават на черно на по-ниски цени в сравнение с цените на редовния пазар. Към тях най-често посягали безработни, пенсионери или работещи лица, но с малки доходи – казаха полицаи.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.12", "title": " Ще проверяват и в заведенията дали се пушат цигари без бандерол"}
{"url": "https://trud.bg/%d0%b3%d0%b5%d0%bd-%d0%ba%d0%b8%d1%80%d1%87%d0%be-%d0%ba%d0%b8%d1%80%d0%be%d0%b2-%d0%ba%d0%b0%d1%82%d0%b0%d1%80-%d0%bc%d0%be%d0%b6%d0%b5-%d0%b4%d0%b0-%d1%81%d1%82%d0%b0%d0%bd%d0%b5-%d0%bd%d0%be/", "text": "На фона на терористичната активност в Западна Европа – България не може да остане остров на спокойствието – това коментира бившият шеф на разузнаването ген. Кирчо Киров, предаде . Според него нова точка на напрежение с опасен потенциал се очертава – Катар. Тя обаче не е нова и датира още от времето на Арабската пролет, уточни Киров. Като кризата сега – е до голяма степен резултат от посещението на американския президент Доналд Тръмп в Саудитска Арабия и постигнатите договорки.„По-скоро по-късно се случи изолацията на Катар, може като лека изненада могат да се тълкуват параметрите – тоест всяческа тотална блокада по всички възможни начини. Мисля, че там се създава нова точка на кипене. Надявам се, поне видимите признаци на този етап са такива за улягане на напрежението. Дано това напрежение да улегне, защото то крие потенциал за много по-голям конфликт регионален, а и с участието на по-големи сили.“АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.12", "title": " Ген. Кирчо Киров: Катар може да стане нова точка на напрежение с опасен потенциал"}
{"url": "https://trud.bg/%d0%b1%d0%b0%d0%bb%d0%ba%d0%b0%d0%bd%d0%b4%d0%b6%d0%b8%d0%b9%d1%87%d0%b5-%d0%be%d1%82-%d0%b5%d0%bb%d0%b5%d0%bd%d0%b0-%d1%81-%d1%82%d1%80%d0%b8-%d0%bd%d0%b0%d0%b3%d1%80%d0%b0%d0%b4/", "text": "Чудесните изпълнения на двата състава на „Балканджийче“ към еленското читалище „Напредък 1863“ грабнаха сърцата на публика и жури по време на танцовия фестивал-конкурс „Надиграване в Чирпан“. Заслужено спечелиха три награди – за цялостно представяне, за най-атрактивно изпълнение и наградата на публиката.Близо 20 танцьори – от 5 до 18-годишни, ръководени от Йорданка Грънчарова, се впуснаха в надиграването, което се проведе на открита сцена в централния парк на града на Яворов. Фестивалът се организира за трета поредна година от община Чирпан и НЧ „П.К.Яворов 1867“ под патронажа на кмета Кичка Петкова. Една от целите на проявата е да се представи българското фолклорно изкуство и насърчи приемствеността от младото поколение.Професионално жури с председател Даниела Дженева – хореограф на ансамбъл „Тракия“  и ръководител на катедра „Хореография“ в АМТИИ оценява изпълненията на участниците в конкурсната част на фестивала.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.12", "title": " „Балканджийче” от Елена с три награди от надиграването в Чирпан"}
{"url": "https://trud.bg/%d0%b4%d0%b2%d0%be%d0%b9%d0%bd%d0%be-%d0%bf%d0%be%d0%b2%d0%b5%d1%87%d0%b5-%d1%83%d1%87%d0%b5%d0%bd%d0%b8%d1%86%d0%b8-%d0%b8%d1%81%d0%ba%d0%b0%d1%82-%d0%b4%d0%b0-%d1%80%d0%b0%d0%b1%d0%be%d1%82%d1%8f/", "text": "Поисканите от работодателите разрешения за наемане на непълнолетни през 2016 г. са 5283, като ръстът им е почти двоен спрямо 2015 г., когато са издадени 2700 разрешения. Това показват данните на Главната инспекция по труда в Световния ден срещу детския труд.Тенденцията да се наемат повече непълнолетни лица се запазва и през тази година. За първите пет месеца на 2017 г. в агенцията са постъпили 1232 искания от работодатели, дадени са 993 разрешения, от които 24 за лица, ненавършили 16 г.Най-често ученици се наемат за работа в хотелиерството, ресторантьорството и търговията през лятната ваканция.Увеличават се нарушенията – през 2016 г. са констатирани 99 случая на непълнолетни, наети без разрешение от Инспекцията по труда, докато през 2015 г. техният брой е 48.", "date": "2017.06.12", "title": " Двойно повече ученици искат да работят"}
{"url": "https://trud.bg/%d1%86%d0%b0%d1%80%d1%8f%d1%82-%d0%bf%d0%be%d1%81%d1%80%d0%b5%d1%89%d0%b0-%d0%b3%d0%be%d1%81%d1%82%d0%b8-%d0%be%d1%82-%d1%86%d1%8f%d0%bb%d0%b0-%d0%b5%d0%b2%d1%80%d0%be%d0%bf%d0%b0-%d0%b7%d0%b0-80/", "text": "По повод 80-тия рожден ден на Н.В.Цар Симеон II в двореца “Врана”  ще гостуват членове на кралски фамилии от цяла Европа. На събитието са поканени и представители на държавната и местна власт в България. Царят събира и бившата парламентарна група на НДСВ, министрите от неговото правителство, управлявало в мандата 2001-2005г., общественици, бивши политически партньори, представители на бизнеса, съобщи официално сайтът на Симеон II.Почти цялото семейство на Цар Симеон и Царица Маргарита ще е тук за юбилея. От САЩ вече пристигна сестрата на Царя – Княгиня Мария-Луиза. Ден преди юбилея ще дойдат децата и внуците. Те не са  се събирали тук от 10 години, когато беше честването на 70 годишнината на Цар Симеон II. Ще отсъства Тирсо –малкият син на Княз Кубрат и Княгиня Карла, който по това време има изпити. Точно на 16 юни важен изпит има и техният среден син Лукас, който е студент по медицина.Още през януари тази година Негово Величество  изпрати писма до кралските фамилии в Европа, в което ги е уведомил, че се налага да ограничи гостите до родени през 1937г. негови връстници. Изключение правят само наследниците на кралските фамилии на Балканите. Това се налага поради факта, че евентуално присъствие тук на кралски двойки от действащи монархии е свързано с ангажиране на държавните институции и засилени мерки за сигурност на държавно ниво. А организираният прием е частен. За разлика от съседните ни държави, където кралските семейства работят заедно с висшите държавни институции в подобни случаи, у нас няма такава практика.Сред гостите от чужбина ще бъдат Принцеса Маргарита и Принц Раду от Румъния, Принц Александър и Принцеса Катарина от Сърбия, Принц Никола от Черна Гора, Принц Лека от Албания със съпругата му- Принцеса Елия, както и Осман Салаххадин Османоглу – единственият жив пряк потомък на турските султани Мурад V и Мехмед V.От Испания ще пристигнат Кралица София и сестра й Принцеса Ирина.Крал Хуан Карлос, който също ще навърши 80 години след 7 месеца, няма да има възможност да присъства. Австрийската Ерцхерцогиня Елена също ще уважи юбилея. Тук ще бъде и Принц Андреас Сакск-Кобург-Гота, който е доайенът на фамилията. Той ще пристигне със специален самолет директно от град Кобург, Германия. Сред гостите ще бъде и Принц Тусун от Египет, който е бил съученик на Цар Симеон II в прочутия „Виктория Колидж” в Александрия. От поканените ще отсъства Княз Карел Шварценберг, който беше външен министър на Чехия. Той е връстник на Царя и негов близък приятел. За съжаление,  няма да пристигне, поради факта, че точно на 16 юни в Чехия започват национални тържества по повод 400 години от основаването на династията Шварценберг в Бохемия. Своите извинения вече поднесе и норвежката кралска двойка – Техни Величества Крал Харалд V и Кралица Соня, които през този месец посещават всички провинции в страната по повод общия им 80-годишен юбилей.На 16 юни сутринта в катедралния храм „Св.Александър Невски” ще се състои Благодарствен молебен, възглавяван от Негово Светейшество Неофит, Патриарх Български и Високопреосвещените Митрополити на Светия Синод.", "date": "2017.06.12", "title": " Царят посреща гости от цяла Европа за 80-ия си юбилей\t\t\t"}
{"url": "https://trud.bg/%d1%83%d0%b2%d0%b5%d0%bb%d0%b8%d1%87%d0%b5%d0%bd%d0%b8%d0%b5-%d0%bd%d0%b0-%d1%82%d1%83%d1%80%d0%b8%d1%81%d1%82%d0%b8%d1%82%d0%b5-%d0%b2-%d1%81%d0%be%d1%84%d0%b8%d1%8f/", "text": "27% повече чужди туристи са посетили София през периода януари-април 2017-а, спрямо 2016-а. Данните цитираха министърът на туризма Николина Ангелкова и кметът на Столична община Йорданка Фандъкова на среща, на която обсъдиха възможни съвместни инициативи в туризма.Само за периода януари-април 2017 г. по данни на НСИ в категоризираните места за настаняване с над 10 легла в София са пренощували 18% повече лица спрямо същия период на 2016-а, като при чуждестранните граждани ръстът е 27%. Скокът в нощувките е общо 23%, а при чужденците той е 33%. Приходите от тези услуги за четиримесечието са общо над 46 млн. лв. и е регистрирано увеличение от 25%.„София е сред най-търсените и обичани туристически дестинации у нас и до голяма степен е лицето на българския туризъм. Продължаваме активно да работим за привличане на повече туристи към богатото културно-историческото наследство на столицата, което го прави един от най-интересните градове в Европа“, подчерта министър Ангелкова.Столицата демонстрира през последните години устойчиви резултати в сектора, които се надграждат с повече туристи и приходи от техните визити, стана ясно по време на срещата.По думите на кмета Фандъкова София става още по-красива и привлекателна за все повече български и чуждестранни пътешественици след последните исторически открития и инфраструктурни промени. Столицата е атрактивна дестинация не само с многото си археологически паметници, минерални извори и фестивали, но и като любопитно място за поклоннически, зимен и планински, делови, събитиен и други видове туризъм.", "date": "2017.06.12", "title": " Увеличение на туристите в София"}
{"url": "https://trud.bg/%d1%81%d0%b8%d0%bc%d0%b5%d0%be%d0%bd-ii-%d0%bd%d0%b0-%d0%b3%d0%be%d0%b4%d0%b8%d1%88%d0%bd%d0%b0%d1%82%d0%b0-%d1%81%d1%80%d0%b5%d1%89%d0%b0-%d0%bd%d0%b0-%d0%b3%d0%be%d0%b2%d0%be%d1%80%d0%b8%d1%82%d0%b5/", "text": "Симеон II прие участниците на годишната среща на говорителите на Европейските епископски конференции от 25 държави в двореца „Врана”. Тя се проведена за пръв път у нас от 7 до 11 юни, съобщи официалният сайт на Симеон Сакскобургготски.Сред темите на срещата бе десетгодишното членство на България в Европейския съюз, реалностите и предизвикателствата пред страната ни. Н.В. Цар Симеон II подчерта пред повече от 40 делагати и лектори на конференцията положителния ни опит да бъдем част от един от най-елитните клубове на света, какъвто е Европейският съюз. Царят отбеляза, че нито една страна, независимо колко значима е в икономическо, историческо или културно отношение, не би могла да просъществува сама в съвременния свят.Симеон II сподели убеждението си, че повечето процеси са комплекс от събития и личности, но построеното през последните 60 години е много и няма да бъде изгубено.", "date": "2017.06.12", "title": " Симеон II на годишната среща на говорителите на Европейските епископски конференции: Никоя страна не може да e сама в съвременния свят"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%bf%d1%80%d0%b8%d1%81%d1%82%d0%b8%d0%b3%d0%bd%d0%b0-%d0%bd%d0%b0/", "text": "Премиерът Бойко Борисов пристигна на церемонията на връчването на наградите „Икономика на светло“. В. „Труд“ е медиен партньор на събитието, което се провежда в хотел „Балкан“. Призьорите в категориите бяха избарни от експертно жури, в което участват над 100 изявени личности от областта на икономиката, научните среди, бизнеса, финансите, политиката, медиите. Наградите „Икономика на светло“ са първото по рода си признание за постиженията в борбата с неформалната икономика в България. Събитието популяризира сред обществото както приноса на българските предприемачи, бизнесмени и политици за подобряването и развитието на бизнес средата, така и добрите практики за ограничаване и превенция на неформалната икономика в страната.", "date": "2017.06.12", "title": " Премиерът Бойко Борисов пристигна на  връчването на наградите „Икономика на светло“"}
{"url": "https://trud.bg/%d0%bf%d0%b8%d1%80%d0%be%d0%bd%d0%ba%d0%be%d0%b2%d0%b0-%d0%b2-%d1%83%d1%81%d0%bf%d0%b5%d1%88%d0%b5%d0%bd-%d1%81%d1%82%d0%b0%d1%80%d1%82-%d0%bd%d0%b0-%d1%82%d1%80%d0%b5%d0%b2%d0%b0/", "text": "Цветана Пиронкова стартира с победа сезона си на трева. Ракета №1 на България надигра с 6:2, 6:2 чехкинята Тереза Мартинцова в първия кръг на турнира в Нотингам (Великобритания). След 3:2 в първия сет Цвети спечели 8 поредни гейма, с което реши мача. Следващата съперничка на българката ще е победителката от мача между Лорън Дейвис (САЩ) и Куруми Нара (Япония). Днес съперника си ще научи и Григор Димитров. Йежи Янович (Полша) и Андрей Кузнецов (Русия) се срещат в първия кръг в Щутгарт (Германия), а победителят ще се изправи срещу родния ас във втория кръг. Междувременно Григор се изкачи с едно място в ранглистата на АТП и вече е 12-и. Прогресът е благодарение на достигането до третия кръг на „Ролан Гарос“, с което Димитров подобри постижението си от миналата година, когато отпадна след първия мач. Българинът има 2980 точки и е само на 90 зад №10 Александър Зверев (Германия). В челото настъпи разместване, след като шампионът от Париж – испанецът Рафаел Надал се изстреля на второ място, а Новак Джокович пропадна до четвъртото. Димитров ще е поставен в схемата на турнира на трева в Куинс, който започва на 19 юни. Той ще е под №7 и ще срещне непоставени съперници в първите 2 кръга.", "date": "2017.06.12", "title": " Пиронкова с успешен старт на трева"}
{"url": "https://trud.bg/%d0%b0%d0%bb%d0%be%d0%bd%d1%81%d0%be-%d0%bc%d0%b8%d1%81%d0%bb%d0%b8-%d0%b7%d0%b0-%d0%b8%d0%bd%d0%b4%d0%b8%d0%ba%d0%b0%d1%80/", "text": "Фернандо Алонсо остана много разочарован от поредното неудачно състезание. В Канада испанецът финишира 16-и, последен от завършилите, след като пропусна предишния кръг от шампионата в Монако. Две обиколки преди финала звездата на „Макларън“ се бореше да влезе в зоната на точките, но двигателят му „Хонда“ отказа. „Обидно ми е за момчетата от отбора – обяви Алонсо. – Колкото до мен, животът ми няма да се промени с нищо, ако завърша десети. Няма да ви лъжа, ако кажа, че не знам дали ще остана в отбора. Отворен съм за всякакви предложения. Защо пък да не отида за постоянно в Индикар?…“.", "date": "2017.06.12", "title": " Алонсо мисли за Индикар"}
{"url": "https://trud.bg/%d0%bd%d0%b0%d0%b4-400-%d0%b4%d1%83%d1%88%d0%b8-%d1%81%d0%b0-%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b8-%d0%b2-%d1%80%d1%83%d1%81%d0%b8%d1%8f-%d0%bf%d0%be-%d0%b2%d1%80%d0%b5%d0%bc%d0%b5/", "text": "Няколко стотин души бяха задържани в Русия по време на антикорупционни митинги, организирани от опозиционния лидер Алексей Навални в деня на националния празник на страната, предаде . Само в Москва задържаните са около 400 души. Самият Навални беше задържан на излизане от дома си в руската столица.От Владивосток до Москва – това са вторите от март насам масови протестни акции срещу корупцията във властта в Русия, свикани от Алексей Навални. Сега – под лозунга „Настояваме за отговори“.Както и на предишните митинги, и сега на призива за протест масово откликнаха младежи – студенти и ученици.Алексей Борисенко, демонстрант във Владивосток: „Дойдох заради корупцията в Русия, която е с огромни размери. В Исландия, когато разобличават премиера с панамските досиета, той подава оставка, а у нас това не се случва. Това пречи на развитието на страната ни“.Властите разрешиха митингите на много места, но според анализатори – без особено желание. В Казан митингът беше насрочен за 7 сутринта, в Петербург на демонстрантите беше предложено да излязат в парк в края на града, а в Архангелск – на остров. В Москва Навални обвини кметството, че пречи да бъде издигната сцена за митинга и в последния момент призова няколко хиляди свои привърженици да излязат на мирно шествие в центъра. То съвпадна с празнични фестивали по повод Деня на Русия.      Демонстрант в Москва: „Тук сме на мирен протест, шествие, за да подкрепим нашите съмишленици“.Властите обвиниха Навални в провокация. В Москва задържаните са около 400. Според очевидци срещу демонстрантите е бил използван сълзотворен газ, но полицията отрече. Общо повече от 300 души са задържани и в Петербург, Владивосток, Сочи.От Кремъл засега не са коментирали протестите. По време на акцията в Москва президентът Владимир Путин даваше в Кремъл прием по повод националния празник на страната.          АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.12", "title": " Над 400 души са задържани в Русия по време на антикорупционни митинги"}
{"url": "https://trud.bg/%d0%b5%d0%ba-%d0%be%d0%b1%d0%bc%d0%b8%d1%81%d0%bb%d1%8f-%d0%b4%d0%b0-%d0%b7%d0%b0%d0%b2%d0%b5%d0%b4%d0%b5-%d0%b4%d0%b5%d0%bb%d0%be-%d1%81%d1%80%d0%b5%d1%89%d1%83-%d0%bf%d0%be%d0%bb%d1%88%d0%b0/", "text": "Европейската комисия ще реши във вторник дали да заведе дело срещу Полша, Унгария и Чехия поради това, че те не приемат мигранти според квотната система за разпределението им. ЕК може да изпрати т.нар. „писма за официално уведомление“ на трите държави, предаде, позовавайки се на източници от европейските структури.Това би отбелязало изостряне на вътрешните спорове в ЕС относно миграцията. Подобни писма са първата стъпка в т.нар. „процедури по нарушенията“ , които ЕК може да стартира спрямо страните членки на ЕС, които не посрещнат законовите си задължения.Прессекретар на ЕК не потвърди, но и не отхвърли новините, но посочи скорошно интервю на председателя Жан-Клод Юнкер, който заяви, че „тези, които не участват, трябва да разберат, че ще се сблъскат с процедури по нарушение“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.12", "title": " ЕК обмисля да заведе дело срещу Полша, Унгария и Чехия относно разпределението на мигранти"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d1%89%d0%b5-%d1%81%d0%b2%d0%b0%d0%bb%d0%b8%d0%bc-%d0%ba%d0%be%d0%bd%d1%82%d1%80%d0%b0%d0%b1%d0%b0%d0%bd%d0%b4%d0%b0%d1%82%d0%b0-%d0%bd%d0%b0-%d1%86%d0%b8/", "text": "Ще свалим контрабандата на цигари под 7%. Въпреки че съпротивата е жестока. Това заяви премиерът Бойко Борисов при връчването на наградите „Икономика на светло“, на които „Труд“ е медиен партньор. Контрабандата на цигари беше 34%, а сега е 7%. Това са няколко милиарда повече в бюджета, каза още Борисов. И допълни – можем да си подредим държавата, не е късно. „Много неща могат да бъдат направени много по-добре. Най трудно е да променим манталитета на администрацията. Ако успеем, ще бъде най-важната реформа. Има няколко места, където е видно как бюрокрацията души, консумира стотици хиляди часове труд“, каза още премиерът. И даде за пример КАТ, където средно на ден се регистрират 800 коли и минават около 2000 човека. Там се губят часове допотопна работа, отсече Борисов. „Оправдават се – нямаме компютри, няма тоалетни, указателни табелки или сайт. Държавата подпомага това. Така сме направили фунията, че там стоят фирми, които могат да ти направят всичките услуги. Съпротивата е яростна това да се промени, защото всеки на своето столче си е направил схема. Същото е при документите за самоличност“, обясни премиерът. И допълни, че същото е и с кадастъра – всичко е качено на електронен носител, но пак остават опашки. „При горивата – имаме Институт по метрология – пломбира колонки, Агенция по метрология – проверява пломбирана ли е колонката. А самата далавера става чрез софтуера на самата бензиностанция. Манипулира се софтуерът на стотици бензиностанции“, посочи министър председателят.Очаквайте подробности", "date": "2017.06.12", "title": " Борисов: Ще свалим контрабандата на цигари под 7% (обновена)"}
{"url": "https://trud.bg/%d1%81%d0%be%d0%bb%d0%b5%d0%bd%d0%b8-%d0%b3%d0%bb%d0%be%d0%b1%d0%b8-%d0%b7%d0%b0-%d0%b8%d0%b7%d0%bc%d0%b0%d0%bc%d0%b8-%d1%81-%d0%b3%d0%be%d1%80%d0%b8%d0%b2%d0%b0/", "text": "Търговци на горива, които ползват неизправни измервателни уреди на бензиностанциите, ще плащат по-големи глоби. Това предвиждат промени в Закона за измерванията, качени за обществено обсъждане.Целта е ограничаване на сега действащите порочни практики, свързани с настройката на броячите на колонките да измерват в ущърб на клиента, обясняват в мотивите си вносителите от Българския институт по метрология. Досега глобата за едноличен търговец или юридическо лице, което ползва неизправни уреди, беше от 200 до 500 лева. Сега се предлага тя да стане от 300 до 1000 лева.Ако търговецът ползва измервателен уред, който не е минал последваща проверка в Българския институт по метрология, се наказва с глоба или имуществена санкция от 500 до 1000 лв., предвиждат още промените в закона.Завишават се и санкциите за лицата, които извършват ремонт на средствата за измерване. От института обясняват, че размерът на глобите не са променяни от 2002 г. и в момента не постигат желания възпитателен ефект върху нарушителите.Преди дни Министерство на финансите предложи промени в наредбата за отчитане на продажбите чрез фискални устройства. Предвижда се всички електронни системи с фискална памет в бензиностанциите да преминат през одобрение и пререгистрация от НАП и Българския институт по метрология.", "date": "2017.06.12", "title": " Солени глоби за измами с горива"}
{"url": "https://trud.bg/%d0%bf%d1%80%d0%be%d0%b5%d0%ba%d1%82-%d0%b1%d0%bb%d0%b0%d0%b3%d0%be%d1%83%d1%81%d1%82%d1%80%d0%be%d1%8f%d0%b2%d0%b0%d0%bd%d0%b5-%d0%bd%d0%b0-%d0%b3%d1%80%d0%b0%d0%b4%d1%81%d0%ba%d0%b0%d1%82/", "text": "Проект „Благоустрояване на градска среда“ бе представен по време на встъпителна пресконференция днес в Община Благоевград. Ръководителят на проекта, който се осъществява с финансовата подкрепа на Оперативна програма “Региони в растеж” 2014-2020 г. (ОПРР), съфинансирана от Европейския съюз чрез Европейския фонд за регионално развитие, инж. Янко Янков представи детайли около изпълнението му.Общата стойност на безвъзмездната финансова помощ  е в размер на 13 149 400.31 лв., от които 11 176 990.26 лв., са европейско финансиране, 1 972 410.05 лв. – Национално финансиране,  а собственият приход е 28 103.81 лв, поясни инж. Янко Янков.„Проектът включва цялостно обновяване на площад “Георги  Измирлиев- Македончето”, който е изграден в годините 1985-1987 г.  и оттогава не е ремонтиран. Освен площадното, подплощадното пространство и фонтаните, подновено ще бъде и художественото осветление в централна градска част между сградите на Общинска администрация – Благоевград, Драматичен театър “Никола Вапцаров”, Регионална здравна инспекция, сградата на Американски университет в България и хотел “Ален мак”, каза заместник-кметът по строителство и сигурност и ръководител на проекта  инж. Янков.В рамките на проекта ще бъде реализирано още благоустрояване на ул. “Марица” в участъка от бул. “Св. Димитър Солунски” до ул. “Иван Михайлов“, като целта е да бъдат осигурени условия за безопасност на движението. Дължината на проектния участък е 635.24 л.м. Улица “Марица” е една от възловите улици в Благоевград, която свързва две от основните изходно-входни артерии на града в посока от и за гр. София, а по-конкретно бул. “Св. Димитър Солунски” и ул. “Иван Михайлов”, което създава значителна транспортна натовареност. Проектът предвижда изграждане на велосипедна алея, свързваща бул. “Св. Димитър Солунски”, ул. “Даме Груев”, бул. “Васил Левски”, бул. “Св.Св. Кирил и Методий” – до хотел “Ален мак” и от ул. “Марица” до ул. “Иван Михайлов”. Изграждането на велоалеи по основните градски булеварди и улици ще облекчи транспортния трафик, а от там ще се редуцират вредните емисии, отделяни в атмосферата., което заедно с изграждането на енергоспестяващо улично осветление ще създаде условия за подобряване на екологичната среда в централната част на града.Предстои благоустрояване и на IV-ти микрорайон в Благоевград, включително рехабилитация и реконструкция на улици, енергоспестяващо улично осветление и озеленяване в района на ул. “Ветрен” до ЮЗУ “Неофит Рилски”. Благоустроени ще бъдат шест улици, които са на земна основа (без настилка и без тротоари), а именно: ул. “Ветрен”, ул. “Роден край”, ул. “Черно море”, ул. “Съединение”, ул. “Независимост” и ул. “Руен”.  Районът е една от най-новите жилищни зони на града и се обитава предимно от хора в трудоспособна възраст. Мястото на живеене е в непосредствена близост до ЮЗУ и болничните заведения на Благоевград, ето защо неговото благоустрояване е крайно наложително, тъй като ще осигури добра транспортна обвързаност с централна градска част, както нормалното и безопасно придвижване на живеещите в района.„Проектът цели подобряване на жизнената и работна среда на жителите и гостите на Благоевград, създаване на достъпна, безопасна и уютна градска среда. Не на последно място, реализирането на проекта ще допринесе за постигане на екологичен комфорт и стандарти, отговарящи на съвременните изисквания за развитие на европейските градове“, допълни още инж. Янков.На пресконференцията присъстваха заместник- кметовете на Благоевград по европейските проекти и програми Зорница Кралева, по икономика и финанси Иво Николов и Антония Методиева- юрист на проекта „Благоустрояване на градската среда“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.12", "title": " Проект „Благоустрояване на градската среда“ бе представен на официална пресконференция в Община Благоевград"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%bd%d0%b0%d0%b3%d1%80%d0%b0%d0%b4%d0%b5%d0%bd%d0%b8%d1%82%d0%b5-%d0%b2-%d0%ba%d0%be%d0%bd%d0%ba%d1%83%d1%80%d1%81%d0%b0-%d0%b8%d0%ba%d0%be%d0%bd%d0%be%d0%bc/", "text": "Националната агенция за приходите беше отличена с наградата „Икономика на светло“ за 2016 г. на Асоциация на индустриалния капитал в България. Вестник „Труд“ е медиен партньор на събитието, което се проведе в столичния хотел „Балкан“. Специален гост на него беше премиерът Бойко Борисов. „Тенденцията на изсветляване на българската икономика не само се запазва, но и се разширява. България с бързи крачки излиза от групата на страните с голям дял на сивата икономика“. Това заяви председателят на Асоциацията на индустриалния капитал в България Васил Велев в началото на церемонията.Това се дължи не на последно място на факта, че премиерът пое като личен ангажимент борбата със сивата икономика, допълни Велев.Той връчи наградата на изпълнителния директор на проходната агенция Галя Димитрова. „Трябва двамата с Бойко Атанасов (предишният директор на НАП, а в момента заместник-министър на финансите) да я получим. Насърчаването на доброволното спазване на правилата е основен принцип на лотарията на НАП, каза Димитрова.НАП получи наградата за организираната Лотария с касови бележки, в която гражданите участваха с фискалните бонове на закупени от тях стоки и услуги. Целта на Лотарията беше да се популяризира сред обществото важността на издаването на касов бон като начин за предотвратяване на сиви практики като укриването на обороти от търговците. Друга полза е повишаването на разбирането сред гражданите, че издаденият документ за закупени стоки и услуги може да служи не само за фискални цели, но и като основание за предявяване правото на рекламация при неудовлетвореност от предоставена стока или услуга.Институтът за пазарна икономика спечели наградата „Икономика на светло“ в категорията за личност или организация, допринесла за ограничаване на неформалната икономика. Лично премиерът Бойко Борисов връчи наградата на Десислава Николова, главен икономист на ИПИ. „Колкото по-малко сива икономика има, толкова по-здравословна е средата и има повече възможности за намаляване на данъците“, заяви Николова.Отличието за института е за активна позиция и редица изследвания и анализи на икономически политики, водещи до ограничаване и превенция на неформалната икономика. Номинацията на Института за награда „Икономика на светло“ е и за поредицата от изследвания и анализи, предлагащи решения в икономиката, които да елиминират мотивите на предприемачите за прилагане на „сиви“ и неформални икономически практики.Журналистът Ивайло Лаков от телевизия Bloomberg – България спечели в категорията за журналист и медия, допринесла за промяна на обществените нагласи към сивата икономика. Отличието е за обективно поднесена ежедневна икономическа информация и теми, свързани с ограничаване на неформалната икономика.", "date": "2017.06.12", "title": " Вижте наградените в конкурса „Икономика на светло“"}
{"url": "https://trud.bg/%d1%81%d1%8a%d0%b4%d0%b8%d1%8f-%d0%ba%d0%b0%d0%bb%d0%bf%d0%b0%d0%ba%d1%87%d0%b8%d0%b5%d0%b2-%d0%bb%d1%8a%d0%b6%d0%b5-%d0%b7%d0%b0-%d1%81%d0%bf%d0%b8%d1%81%d1%8a%d1%86%d0%b8%d1%82%d0%b5-%d1%81%d1%8a/", "text": "Членът на Висшия съдебен съвет (ВСС) Калин Калпакчиев излъга най-нагло, че административни ръководители на съдилища се месят в избора редовите съдии. Точно той, а не някой друг опита да манипулира вота за представителството на съдиите в новия ВСС, научи  “Труд”.На 9 юни – ден преди Общото събрание на съдиите, Калин Калпакчиев обяви пред съдийската колегия на ВСС, че шефовете на съдилища раздават списъци с имената на 7 кандидати, които трябва да бъдат подкрепени като “свои хора”. Думите ме предизвикаха скандал и представляващият ВСС Димитър Узунов го попита “дали не го е срам” да говори такива неща точно преди изборите, след което заседанието бе прекратено.Оказва се, че на 8 юни – ден преди изявата на Калпакчиев, неколцина активисти от неговия Съюз на съдиите са обсъждали в група има ли, или няма подобни списъци. Темата е задала небезизвестната Весислава Иванова от СГС. А ето какво й е отговорила в 17,36 ч съдийка от Благоевград: “И аз заявявам, че на мен и на колегите, с които разговарях по този повод днес, след като прочетох написаното от Веси (Весислава Иванова – б.р.), списък не ни е даван…”.От думите й става ясно, че и почти всички други участници от същата група не потвърждават за натиск да се гласува за “свои хора”. Което, разбира се, на другия ден не е попречило на Калин Калпакчиев да хвърли поредното внушение и манипулация, характерни за последователите на Лозан Панов.В отговор на клеветите на Калпакчиев, административните ръководители от съдебен район Благоевград изпратиха декларация до съдийската колегия на Висшия съдебен съвет (виж пълния текст по-долу). Документът бе подписан от председателите на районните съдилища в Гоце Делчев, Разлог, Сандански, какот и от председателите на Районен и Окръжен съд в Благоевград.До съдийската колегия на ВССДекларация от административните ръководители от съдебен район БлагоевградС настоящата декларация категорично се разграничаваме от неверните твърдения, които от известно време се разпространяват в медийното пространство – за раздавани от административните ръководители на магистрати в съдебния район списъци с имена на кандидати за ВСС.Изложената информация е не само невярна, но и злепоставяща, клеветяща и целяща единствено накърняване на доброто име, чест и достойнство на българския магистрат. Подобен подход на разпространяване публично на такива неверни и набедяващи твърдения и то без каквато и да било конкретика – кой или кои са тези магистрати, на кого, как, при какви условия са раздавани такива списъци, е и недопустим и то по време на провеждане на избори за нов ВСС.С поддържането и повтарянето на такива твърдения се цели единствено подкопаване авторитета на магистратите от съответния район, създаване на съмнения и негативни внушения в почтеността им. Такива действия се недопустими и от гледна точка на правилата на етиката и морала и са несъвместими с правилата за провеждане на честни, свободни и демократични избори.Такива неверни твърдения, съдържащи внушения за манипулируемост и зависимост на българския съдия, са не само обидни, но по никакъв начин не допринасят за повишаване на доверието на обществото в съдебната система, а напротив – категорично го разрушава.", "date": "2017.06.12", "title": " Съдия Калпакчиев лъже за списъците със „свои хора“\t\t\t"}
{"url": "https://trud.bg/%d1%8f%d0%bd%d0%b0%d0%ba%d0%b8-%d1%81%d1%82%d0%be%d0%b8%d0%bb%d0%be%d0%b2-%d1%81%d1%82%d0%b5%d0%bd%d0%be%d0%b3%d1%80%d0%b0%d0%bc%d0%b0%d1%82%d0%b0-%d0%b7%d0%b0-%d0%ba%d1%82%d0%b1-%d0%bd%d1%8f%d0%bc/", "text": "Стенограмата за Корпоративна търговска банка няма да помогне почти с нищо за съдебното разследване, но тя е полезна да се ориентираме за събитията, които са се развили около банковата и политическа система, коментира пред  Янаки Стоилов от БСП.Тази стенограма е показателна не само за това, което става през 2014 година, а за събития, които са ставали доста години по-рано и виждаме сходства в преплитането на икономическите сюжети, заяви Стоилов.Той каза още, че за такъв сюжет от БСП са се представили достойно.„Ние бяхме един от основните фактори, който не допусна да бъдат заметени проблемите около тази банка и защото не се допусна да се разрази нов цикъл на банкова и финансова криза в страната.ГЕРБ се стремеше доста да влоши и изостри ситуацията. Категорично съм настоявал да се запази сигурността на банковия сектор и на хората, да се осигури необходимата подкрепа за стабилизация, а политическите въпроси да бъдат решавани след това. Имаше причини, които доведоха до това състояние и те са донякъде в управлението на банката, но са много по-дълбоки.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.12", "title": " Янаки Стоилов: Стенограмата за КТБ няма да помогне почти с нищо"}
{"url": "https://trud.bg/%d0%bd%d0%b0%d0%b9-%d0%bc%d0%b0%d0%bb%d0%ba%d0%be-%d0%b4%d0%b5%d1%81%d0%b5%d1%82-%d0%b4%d1%83%d1%88%d0%b8-%d1%81%d0%b0-%d1%80%d0%b0%d0%bd%d0%b5%d0%bd%d0%b8-%d1%81%d0%bb%d0%b5%d0%b4-%d0%b7%d0%b5%d0%bc/", "text": " с магнитуд 6,3 по скалата на Рихтер, което стана този следобед в Егейско море, нанесе материални щети на гръцкия остров Лесбос, пише Засега има данни за разрушения в град Пломари и селцето Вриса.Според съобщения в социалните мрежи 10 души на острова са пострадали при труса. Пожарникарите в момента разчистват руините на къща, под които е затрупана жена.                 Според данните на Европейския сеизмологичен център епицентърът му е бил на 84 км северозападно от турския град Измир и на 34 км югозападно от гръцкия град Митилини – между гръцкия остров Лесбос и турския град Карабурун. Огнището е било на дълбочина 10 км.Последваха множество вторични трусове, два от които – със сила 4,9 и 4.        От турска страна засега няма информация за жертви и разрушения.Околийският управител на град Карабурун – Мухаммет Йозюксел, заяви пред Си Ен Ен Тюрк, че трусът е бил усетен много силно и е продължил десетина секунди.В южната част на острова са се активизирали свлачища и има повредени пътища.                   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.12", "title": " Най-малко десет души са ранени след земетресението в Егейско море\t\t\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80%d1%8a%d1%82-%d0%bd%d0%b0-%d0%b7%d0%b4%d1%80%d0%b0%d0%b2%d0%b5%d0%be%d0%bf%d0%b0%d0%b7%d0%b2%d0%b0%d0%bd%d0%b5%d1%82%d0%be-%d0%be%d1%82%d0%ba%d1%80-2/", "text": "Изцяло реновираната и обзаведена Клиника по съдова хирургия в УМБАЛ „Св. Марина“ – Варна бе открита официално днес. Негово Високопреосвещенство Варненският и Великопреславски митрополит Йоан отслужи водосвет за здраве, а лентата прерязаха министърът на здравеопазването проф. д-р Николай Петров и изпълнителният директор на УМБАЛ „Св. Марина“ – Варна проф. д-р Валентин Игнатов.С реновирането и обзавеждането на Клиниката по съдова хирургия към УМБАЛ „Св. Марина“ – Варна вече не говорим просто за съдова хирургия, а за комплексно лечение на съдови заболявания в морската столица. Това заяви министърът на здравеопазването проф. Николай Петров по време на тържественото откриване.„На мен, в качеството ми на министър, ми върви да бъда по хубави поводи при вас – спомням си, че преди три или четири години открихме първия циклотрон тук. За моя много приятна изненада днес проф. Красимир Иванов и проф. Валентин Игнатов ми показаха сградата, която тогава беше в изходно състояние, а сега в нея се помещава модерна онкология. Поздравявам ви за добрата работа и съм сигурен, че всичко, което правите, е за доброто на гражданите не само на Област Варна, а и на цяла Североизточна България“, добави още министър Петров.На откриването присъстваха още ректорът на МУ „Проф. д-р Параскев Стоянов“ – Варна проф. д-р Красимир Иванов, началникът на Клиниката по съдова хирургия проф. д-р Веселин Петров, областният управител на Варна Стоян Пасев, заместник-кметът Коста Базитов, представители на законодателната и изпълнителната власт, контролни органи, директори на болници, ръководители на клиники, медии и граждани.Преди създаването на клиниката през 2012 година първо се основава сектор по специалността още през 2003 година, а четири години по-късно – и отделение. Следват инвестиции в човешки потенциал и апаратура. Приоритетите са свързани с оперативно лечение на най-тежките патологични съдовохирургични болести. В момента в клиниката работят 1 професор, 1 доцент и шест специалисти. Въведени са всички нови и съвременни технологии в съдовата хирургия.", "date": "2017.06.12", "title": " Министърът на здравеопазването откри реновираната клиника по съдова хирургия в УМБАЛ „Св. Марина“"}
{"url": "https://trud.bg/%d0%b2%d0%bb%d0%b0%d0%b4%d0%b8%d0%bd%d0%be%d0%b2%d0%b0-%d0%b8%d1%81%d0%ba%d0%b0-%d0%bc%d0%b5%d0%b4%d0%b0%d0%bb-%d0%be%d1%82-%d1%81%d0%b2%d0%b5%d1%82%d0%be%d0%b2%d0%bd%d0%be%d1%82%d0%be/", "text": "Невяна Владинова се цели в отличие от световното първенство по художествена гимнастика в Пезаро (Италия) в края на август. Примата на индивидуалистките бе избрана за спортист №1 на месец май в традиционната анкета на пресклуб „България“. Гимнастичката получи 11 гласа, а след нея със 7 остана алпинистът Атанас Скатов, който изкачи Лхотце и Еверест. „Изненада съм, защото през май имахме доста успехи – призна плевенчанката, която спечели четири златни медала на Световната купа в София. –  Амбицията ми е да спечеля медал от светновното първенство в края на месец август в Песаро.“ Днес Невяна заедно със съотборничките си в националния тим Катрин Тасева, Боряна Калейн, Петя Борисова и Ерика Зафирова заминават на двуседмичен лагер в Мураяма (Япония). Районът е известен с розовата си долина и производството на кисело мляко.", "date": "2017.06.12", "title": " Владинова иска медал от световното"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80-2/", "text": "Дрога на колела тръгна по морските курорти Дрога, произвеждана на място в автомобил или в храсти, е на мода по морските курорти край Бургас. Подвижните нарколаборатории стават все по-популярни сред бандите, които зареждат с отрова Южното Черноморие и задоволяват нуждите на чужденци и българи, разкриха полицаи пред “Труд”. След публикацията на „Труд“ „Кой краде парите от НДК“: Министър Павлова вкарва одитори на Боршош Министърът за българското председателство на ЕС през 2018 г. Лиляна Павлова спешно вкарва одитори в двореца на културата. От пресцентъра на новото министерство обясниха, че външна одиторска фирма ще започне пълна проверка за какво са харчени отпуснатите от Министерски съвет 17 млн. лв. Мажоритарният вот влезе в парламента Депутатите от ГЕРБ са внесли в деловодството на народното събрание промените в Изборния кодекс, които регламентират мажоритрния вот в два тура. Проектозаконът е разпределен в правната и в бюджетната комисии в парламента. С него, както вече “Труд” съобщи, предлага се и промяна в самите изборни раойни. Съдия Калпакчиев лъже за списъците със „свои хора“ Членът на Висшия съдебен съвет (ВСС) Калин Калпакчиев излъга най-нагло, че административни ръководители на съдилища се месят в избора редовите съдии. Точно той, а не някой друг опита да манипулира вота за представителството на съдиите в новия ВСС, съобщиха източници на “Труд”. Имаме ли място в Четвъртия райх? Като си върнат загубеното на Балканите, усмивките към Борисов и бледите обещания за България откъм Берлин ще секнат – анализ на д-р Илия Илиев  Покрива ли шефът на СГС своя политически другар Тома Белев?Призовкарите на Калоян Топалов не могат да намерят Тома Белев вече три месеца – макар офисът на втория да е на 10 минути от Съдбената палата и самият той да се е явявал поне веднъж в съда.   Върховенството на закона в ръцете на 2236 български съдии Да всяваш раздор и противопоставяне, да дискриминираш магистратите на регионален принцип – да ги делиш на “онези от провинцията” и “нашите от жълтопаветните протести”, не е само проява на сегрегация, но и директно приложение на сталинисткия подход – “който не е с нас, е против нас!”", "date": "2017.06.12", "title": " Вижте акцентите в броя на вестник „Труд“ във вторник, 13 юни 2017"}
{"url": "https://trud.bg/%d0%b2%d1%8a%d1%80%d1%85%d0%be%d0%b2%d0%b5%d0%bd%d1%81%d1%82%d0%b2%d0%be%d1%82%d0%be-%d0%bd%d0%b0-%d0%b7%d0%b0%d0%ba%d0%be%d0%bd%d0%b0-%d0%b2-%d1%80%d1%8a%d1%86%d0%b5%d1%82%d0%b5-%d0%bd%d0%b0-2236/", "text": "Да всяваш раздор и противопоставяне, да дискриминираш магистратите на регионален принцип – да ги делиш на “онези от провинцията” и “нашите от жълтопаветните протести”, не е само проява на сегрегация, но и директно приложение на сталинисткия подход – “който не е с нас, е против нас!”В събота се проведе десетият юбилеен гей прайд. Организатори и участници претендират, че целта им не е да натрапват различната си сексуалност, а да “прогонят предразсъдъците”, които мнозинството има спрямо сексуалните малцинства.Парадът, както би следвало да наричаме на български език годишния сбор на мъже и жени, които изпитват влечение към собствения си пол, отдавна изгуби автентичността си, онази шарена и карнавална различност и се е превърнал в част от инструментариума на “хибридната” война и геополитическото позициониране. Показва го и все по-намаляващият брой на участниците с различна сексуалност, за сметка на 16-17-годишните момичета и момчета, които биват използвани като параван за скритите цели на генераторите на София Прайд.И докато в центъра се парадираше за “равноправие“, на източния вход на София, 539 от общо 2236 български съдии участваха в Общо събрание, на което изслушваха 27 техни колеги. Шестима от тях трябва да бъдат избрани идната събота и неделя за членове на новия Висш съдебен съвет от квотата на съдиите. При толкова много кандидати почти сигурно е, че гласуването ще премине в два тура, по подобие на прокурорите, които също избраха представителите си чрез гласуване в два поредни дни. За първи път всеки един от магистратите може пряко и лично, в условията на запазване на тайната на вота, да избере кого от кандидатите да подкрепи. Възможност, която се явява проблем. За най-големите й защитници (доскоро).Изборът на новия ВСС, макар и не толкова популярен сред обществото, има не по-малък залог от предсрочните парламентарни избори от края на март. Точно и заради това сме свидетели на особено напрежение в правосъдната система – фабрикуване и мултиплициране на скандали, провокиране и организиране на всевъзможни “професионални” протести и дори потъпкване на етични, законодателни и конституционни принципи от проводници на интереси на олигархични кръговете, за които е буквално въпрос на оцеляване необходимостта да разполагат с властови позиции. Заради избирането на нов ВСС бе инженерстван и последният, безмислен се партиен проект на задкулисието – “Да, България”. Влизането в Народното събрание на ГМО-коалицията трябваше да повлияе върху гласуването на 11-те членове на ВСС, които депутатите ще избират в следващите месеци. Оставането без парламентарно представителство, изключи кукловодите на задкулисието от възможността директно да участват в избирането на новите членове на Съвета от парламентарната квота. Шансът им остана да “пробият” през магистратската квота и най-вече през тази на съдиите.Страхът, че прекият избор на съдиите няма да доведе до търсения за олигархията резултат – ако не всички, то поне четирима от шестимата членове на съдийската колегия на новия ВСС да са магистрати, свързани или гравитиращи около Съюза на съдиите в България, доведе до ескалация на атаките на малцинството срещу мнозинството, което по традиция е обвинявано, че е “пазител на статуквото”. Проваленият саботаж на електронното гласуванеПървоначално в мишена на атаките се превърна системата за онлайн гласуване на магистратите. Въпреки, че до февруари тази година, включително свързаният с Христо Иванов Български институт за правни инициативи не е имал никакви забележки към възможността магистратите да гласуват електронно, преди месец същата организация, както и ССБ, а и незнайно с какво право, в качеството му на партиен лидер, и Христо Иванов атакуваха дистанционното интернет гласуване на съдиите. Оказа се, че системата работи перфектно, следователите и прокурорите, избраха своите представители, с което за пореден път бяха изобличени неморалните методи на работа на кръговете, дирижиращи напрежение в правосъдната система. Позициите на олигархично зависимия ССБ са основно в софийските съдилища. От 2236 имащи право да гласуват съдии – 1675 са избрали да го направят по електронен път, т.е. без да им се налага да пътуват до София, ако например са от Русе, Видин, Бургас, Благоевград.Планът за компрометиране на електронния вот целеше точно това – съдиите да трябва да гласуват само с бюлетини и само в София, т.е. така да бъдат отказани мнозинството от тях да пътуват между 500 и 1000 километра, а привилегията да избират следващите шестима членове на съдиите във ВСС да остане за върхушката на ССБ и верните й клакьори сред софийските магистрати.Проваленият саботаж на електронното гласуване накара Христо Иванов да нападне грозно мнозинството от магистратите. “Въпреки дългогодишната борба за пряк и гарантирано независим вот на всеки магистрат, съдии и прокурори със забележително овчедушие са съгласни да ги събират административни бонзи и да им спускат кандидатури, отказват да задават въпроси, приемат да гласуват с крайно съмнителна електронна система”, написа преди десетина дни във фейсбук измисленият бивш правосъден министър.Анонимният компроматТочно седмица по-късно разсилният на олигархията в правосъдната система – Калин Калпакчиев, провокира следващ опит за дискредитиране на вота на съдиите. В навечерието на Общото им събрание, Калпакчиев най-безцеремонно подхвърли на заседание на съдийската колегия на Съвета анонимен компромат – имало списък с фаворити, които съдебните ръководители “спускали” на магистратите. Проводникът на олигархията във ВСС, разбира се, нито назовава кои са административните ръководители, нито спомена и кои фаворизираните кандидати. Класически пример за “хибридна атака”, уронваща престижа на съдебната власт, но целяща да опорочи вота на 2236 български съдии.Забележителен бе синхронът, с който темата се подхвана от поръчковите медии. Като в нито един от изпълнените с манипулации материали не бе уточнена една съществена подробност: вотът на съдиите е абсолютно таен и няма логика, по която да се “спуска” списък с имена на определени кандидати, защото крайното решение е на всеки един магистрат – дали, как и за кого да гласува. С поведението си Калпакчиев всъщност принизи цялата съдийска гилдия до нивото на неграмотните и социално слаби избиратели.Вълчи апетит във веганска душаПоследен в хора на изнервените от волята на мнозинството от съдиите да не се поддават на корпоративен, лобистки и олигархичен натиск, се включи и председателят на ВКС Лозан Панов. В поредната си политическа реч, амалгама от разпилени клишета на Смиловци и Таковци, Панов заобяснява на присъстващите на Общото събрание на съдиите, че само “посредствените” сред тях получавали тласък и как сковани от страх, не можели да взимат “правилните” решения.Триото Иванов, Калпакчиев и Панов демонстрират тотално неуважение към мнозинството от съдийската гилдия, внушавайки, че е овчедушна, недостойна и страхлива. И всичко това, защото интересите на група олигарси не са удовлетворени. Замъглени от вълчия апетит за власт на веганските им души, марионетките на задкулисието тепърва ще атакуват магистратите, което всъщност не са спирали и да правят. Да се готвят и депутатите, защото те ще са следващите мишени на задкулисието. Все пак има цели 11 места във ВСС, които трябва да бъдат попълнени от квотата на парламента.Който не е с нас, е против нас!“Личи си, че Варна, Пловдив и Бургас са се обединили в контраакция срещу София…” Това е цитат от анонимен съдия, който пред издание на Иво Прокопиев коментира дискусиите по време на Общото събрание на съдиите изминалата събота. Всъщност, заглавието на материала дава ясна представа за тоталната агония, в която задкулисието се намира. “Отпор на съдии от провинцията срещу колегите им от София бележи надпреварата за съдебния съвет”, обобщава “Дневник”. Да всяваш раздор и противопоставяне, да дискриминираш магистратите на регионален принцип – да ги делиш на “онези от провинцията” и “нашите от жълтопаветните протести”, не е само проява на сегрегация, но и директно приложение на сталинисткия подход – “който не е с нас, е против нас!”. Анонимно, през медиите-бухалки или професионалните си протестъри, олигархията ще обяви имената на 6-7 неудобни съдии, с което освен да се попречи на излирането им, ще се ползва и като повод, ако резултатите не удовлетворяват кукловодите, изборът за членове на ВСС да бъде обявен за компрометиран.Вот за нормалносттаДискриминационно отношение, разпространяване на клевети и манипулации, всяване на интриги, организиране на “професионални” протести – са само част от средствата, с които Лозан Панов, Калин Калпакчиев, Христо Иванов и върхушката на ССБ се опитват да запазят влиянието на кукловодите им и над следващия Висш съдебен съвет. А за олигархията е важно да има позиции в него, освен, за да си гарантира недосегаемост, а и защото този ВСС ще има отговорната задача да избере нов главен прокурор в края на 2019-та година.Зрелостният изпит е на 17 и 18 юни. Те ще трябва да изберат между кандидатите на политизираната и олигархично зависимата върхушка на ССБ, макар компрометираната организация да не пожела да ги посочи и да работи в тяхна полза задкулисно и почтени, отговорни и достойни магистрати, които, с риск да бъдат подложени на компроматни кампании, застават с професионалните си биографии в опит да възвърнат доверието в правосъдието. И точно защото организации като ССБ манипулативно вече над една година крие истината за членския си състав, вотът идния уикенд няма да е просто вот за избор на шестимата членове на съдийската колегия на ВСС, а ще е и референдум – възможно ли е у нас да има “върховенство на закона”.Все пак 2236 магистрати, ще избират не само шестима членове на ВСС, но ще дадат и своя вот за нормалността.", "date": "2017.06.12", "title": " Върховенството на закона в ръцете на 2236 български съдии"}
{"url": "https://trud.bg/%d0%bf%d0%be%d0%ba%d1%80%d0%b8%d0%b2%d0%b0-%d0%bb%d0%b8-%d1%88%d0%b5%d1%84%d1%8a%d1%82-%d0%bd%d0%b0-%d1%81%d0%b3%d1%81-%d1%81%d0%b2%d0%be%d1%8f-%d0%bf%d0%be%d0%bb%d0%b8%d1%82%d0%b8%d1%87%d0%b5%d1%81/", "text": "След две съдебни решения, Тома Белев е на път да бъде отстранен от ръководството на Асоциация на парковете в България. Ако трябва да сме точни, този „път“ е дълъг точно 800 метра по протежение на булевард Витоша, но се оказва непреодолим вече 30 дни за призовкарите на Калоян Топалов от Софийски градски съд.ПредисториятаНа 01 март 2017 година, тричленен съдебен състав на Софийския апелативен съд е потвърдил, че Тома Белев нелегитимно управлява Асоциацията на парковете в България (АСП). Тaка САС потвърждава решение на Софийския градски съд, който миналата година обяви за нелегитимно събранието на Асоциацията на парковете в България, проведено на 26 юли 2014 г.Две съдебни инстанции приемат, че свикването на Общо събрание на Асоциацията на парковете в България не е свикано по надлежния ред, което се отразява на законосъобразността на взетите от него решения. На практика това прави и нелегитимно решението, с което на Тома Белев е възложено да представлява АПБ. Решението на Апелативния съд не е окончателно, като е подлежало на обжалване пред Върховния касационен съд.ОрганизациятаАсоциацията на парковете в България е неправителствена организация, създадена да представлява общите интереси на природните и национални паркове в България. При избирането на Тома Белев за директор на природне парк Витоша, той в качеството си на такъв заема и председателското място на асоциацията. В края на мандата си, Белев губи конкурса за председателското място в парк Витоша като се класира последен, но „забравя“ да напусне и председателското място на Асоциация на парковете в България. Не просто „забравя“, но започва и процес на подмяна на членовете на неправителствената организация, като вкарва в нея свои семейни приятели и бивши служители.През 2014 г., Белев свиква ново общо събрание, на което се преизбира за председател. Редът на свикване на събранието е обжалван и в крайна сметка съдът го обявява за нелегитимно.Към днешна дата, Асоциация на парковете в България има приходи между 150 000 и 200 000 лева годишно, като участва в редица проекти с европейско и държавно финансиране. Най-големият е „За Балкана и хората“ по швейцарска програма на стойност 4.7 милиона швейцарски франка. В него, оглавяваната от Тома Белев Асоциация на парковете си партнира с оглавяваната от жена му WWF и оглавяваната от семейния им приятел Стефан Аврамов фондация „Биоразнообразие“. Парите са предназначени за обучения на дребни предприемачи в еко-съобразен бизнес и за стимулиране на гражданска активност, разбирайте – партийно строителство.Партията и съдътНе е тайна, че с пари от този и други подобни проекти се финансира индиректно партията „Да, България“. Тома Белев беше техен кандидат-депутат от Кърджали и София, негови и на жена му служители също намериха своите места по листите – като Александър Дунчев, например. Също не е тайна, че медийната мощ и финансите на олигарсите зад „Да, България“ прелива към съдебната власт – вече по-видимо отвсякога. Председателят на ВКС Лозан Панов (където Белев трябва да обжалва решението си) намира безплатно медийно отразяване на стойност десетки хиляди левове всеки месец – без значение колко безумно предложение ще лансира (като подчиняването на прокуратурата на политическата класа).Други партийно-финансовите обвързаности със съдебната система лъснаха преди две седмици най-нагло, когато съдия Дишева не си прави задължителен отводпо чл. 22 от ГПК и гледа дело на Тома Белев срещу МОСВ в крещящ конфликт на интереси. Както първо „Труд“ разкри, съпругът на Дишева е съпартиец на Белев, кандидат-депутат от Да, България и участник в неправителствена организация, придружна на един от изпълнителите на проекта „За Балкана и хората“ на стойност 4.7 милиона швейцарски франка. Сателитни на „Да, България“ организации пък издигат Дишева за член на ВСС – от съпартийна лоялност и благодарност.Топалов и СГС – също в завератаЕпизод пореден от партийно-съдебната октоподска сага се разиграва тихомълком от три месеца насам – управляваният от близкия до „Да, България“ Калоян Топалов (Топалов е политически съратник на Христо Иванов, видно от публичните му изяви във ВСС), Софийски Градски Съд не може да издири Тома Белев вече над 30 дни, за да му връчи призовка по загубеното от него дело за Асоциация на парковете в България. Абсурдът е вероятно уникален в съдебната практика, тъй като офисът на Тома Белев е буквално в съседство на Съдебната палата – не повече от 10 минути пеш по правата линия на булевард Витоша. Самият Белев дори се явил на поне едно дело в сградата на съда за този период. По административното дело срещу МОСВ (3922/2017), публичният протокол показва, че Тома Белев се е явил в лично качество, но не се е представил като представител на Асоциация на парковете в България, когато е бил потърсен от съда като такъв в залата. Подигравката със съда е тотална – Белев, издирван от призовкарите на политическия си другар Топалов, влиза в Съдебна палата в лично качество, но не е влязъл в качеството си на шеф на АПБ и съответно нито съд, нито призовкари го виждат като такъв.Именно хората, които в България обикалят площадите и крещят „съдебна реформа“, са де факто най-оплетените в схемите за влияние върху българския съд. Цялата тази сага е достойна за сериала „Октопод“, но дори и КорадоКатани не би могъл да я разплете.", "date": "2017.06.12", "title": " Покрива ли шефът на СГС своя политически другар Тома Белев?\t\t\t"}
{"url": "https://trud.bg/%d0%b1%d1%80%d0%b0%d0%b7%d0%b8%d0%bb%d0%b5%d1%86-%d1%81%d0%bc%d0%b5%d0%bd%d1%8f-%d1%80%d1%83%d0%b8-%d0%bf%d0%b5%d0%b4%d1%80%d0%be-%d0%b2-%d1%86%d1%81%d0%ba%d0%b0/", "text": "Бразилският халф Енрике Роберто Рафаел ще смени напускащия Руи Педро в ЦСКА. Договорът на португалеца изтича и той иска да се прибере в родината си. Малко преди полунощ новият бразилецът, който е собственост на „Атлетико Минейро“, трябваше да кацне в София.Новата перла е по предложение на мениджъра на Фернандо Каранга. Централният нападател и любимец на феновете се очакваше със същия полет на българска земя.Селекцията на ЦСКА няма да приключи с бразилския плеймейкър. Тепърва „червените“ ще се подсилват, въпреки че УЕФА не им позволи да играят в Лига Европа. Това решение също е предпоследно, тъй като клубът обжалва в последната възможна инстанция – Спортния арбитражен съд в Лозана. Отговор още няма, а жребият за първия предварителен кръг е в понеделник.В същото време ЦСКА започна подготовка на обновената си база в Панчарево. На нея не присъстваха националите, които ще се присъединят към тима директно на лагера в Австрия. Там ЦСКА избра хотела, където се готви и миналата година – „Кайзер“ в градчето Шефау. Освен участие в блицтурнир воденият от Стамен Белчев отбор планира още 2 контроли. Миналото лято хитът беше сблъсък с „Интер“, който ЦСКА спечели престижно с 2:1.", "date": "2017.06.12", "title": " Бразилецът Рафаел сменя Руи Педро в ЦСКА"}
{"url": "https://trud.bg/%d0%b4%d0%b5%d1%81%d0%b5%d1%82%d0%b8%d0%bc%d0%b0-%d0%bd%d0%b5%d0%bf%d1%80%d0%b0%d0%b2%d0%be%d1%81%d0%bf%d0%be%d1%81%d0%be%d0%b1%d0%bd%d0%b8-%d1%88%d0%be%d1%84%d1%8c%d0%be%d1%80%d0%b8-%d0%b7%d0%b0/", "text": "Десетима неправоспособни водачи на МПС са установени през миналата седмица на територията на РУ на МВР-Труд, съобщиха от Областна дирекция на полицията в Пловдив.Други шестима шофьори са управлявали колите си без сключена задължителна застраховка „Гражданска отговорност“. Заловен е и шофьор на автомобил с прекратена регистрация, срещу когото е започнато бързо производство.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.12", "title": " Десетима неправоспособни шофьори заловени за седмица от служители на РУ-Труд"}
{"url": "https://trud.bg/%d0%b4%d1%80%d0%be%d0%b3%d0%b0-%d0%bd%d0%b0-%d0%ba%d0%be%d0%bb%d0%b5%d0%bb%d0%b0-%d1%82%d1%80%d1%8a%d0%b3%d0%bd%d0%b0-%d0%bf%d0%be-%d0%bc%d0%be%d1%80%d1%81%d0%ba%d0%b8%d1%82%d0%b5-%d0%ba%d1%83%d1%80/", "text": "Дрога, произвеждана на място в автомобил или в храсти, е на мода по морските курорти край Бургас. Подвижните нарколаборатории стават все по-популярни сред бандите, които зареждат с отрова Южното Черноморие и задоволяват нуждите на чужденци и българи, разкриха полицаи пред “Труд”.Принадлежностите за бъркане на субстанции, заедно с везни и малък газов котлон, се носят в сак или на задната седалка на автомобил. Клиентът звъни на дилъра, избира се място, което е далеч от хорските очи и там става “производството”, казаха спецченгета. Предимството на подобна “нарколаборатория в сак” е, че всичко е леснопреносимо, а и може бързо да се отървеш от вещите, ако се появат полицаи.Само преди ден криминалисти в бургаския комплекс “Славейков” спрели за проверка автомобил “Деу”, шофиран от 26-годишния Т. С. Станало ясно, че той се надрусал с метамфетамин, преди да седне зад волана. През цялото време притеснително хвърлял погледи към колата си. Така станало ясно, че в нея има три пликчета с екстази на прах, газов котлон, стъклена колба, пипети и памук. До заведение в Несебър пък били спипани дилър и шестима негови клиенти.Със старта на летния сезон наркомафията се активизира и атакува мощно курортите ни. МВР и спецпрокуратурата обаче също са на крак. В Бургас бе разбита банда от седем ММА бойци, които произвеждали марихуана във високотехнологична лаборатория и я разпространявали по курортите. Според главния секретар на МВР Младен Маринов на оранжерията би завидял всеки земеделски производител. Бандата е обвинена, че се е занимавала с наркопроизводство от октомври м. г. досега.Цехът им, който се намирал в апартамент, бил оборудван с датчици за влага и светлина, с измерители за състава на почвата. Производствената база била в тайна стая, чийто вход бил затиснат зад гардероб. “Добре структурирана, групата е генерирала сериозен паричен ресурс”, казаха от МВР. “Със съвместната операция предотвратихме разпространяването на наркотици на територията на курортите в Бургаска област през летния сезон”, заяви шефът на спецпрокуратурата Иван ГешевБандата действала под строга конспиративност и налагала монопол в региона с брутални побои. Тя подражавала на една от най-големите и опасни международни престъпни групи MS-13. Бандата е създадена от салвадорци, които емигрират в САЩ.“Държавата няма да допусне ескалация на напрежението и разделяне на територии между враждуващи банди нито в Бургас и региона, нито в Слънчев бряг, нито другаде в страната”, закани се зам.-главният прокурор Борислав Сарафов.Според полицаи наркопроизводители от Сливенско са другите, които зареждат Южното Черноморие с дрога. Само през миналата година в региона бяха разбити 17 нарколаборатории. От началото на тази година броят им е 3.След акции на МВР – домашни „кухни“ смениха големите лаборатории„Готвачи” на дрога предпочитат вече уединението и по-голямата секретност на домашните нарколаборатории, за да произведат по-малки количества, отколкото да работят в големи халета или цехове и да рискуват по-лесно да бъдат разкрити. Това съобщиха пред „Труд” антимафиоти, пожелали анонимност.След големите удари на МВР в края на 90-те и началото на новото хилядолетие, когато бяха разбити няколко мащабни по размер цеха за дрога, голяма част от машините за производството на отрова бяха изнесени зад граница.Една от акциите на МВР бе през 1997 г., когато бе разкрита нарколабораторията в софийското село Опицвет. Там бяха открити 300 кг амфетамини и 700 кг прекурсори. През 2008 г. за производството на дрога бяха осъдени бизнесменът Кристиян Младенов и химикът Валери Величков. Първият получи 5 г. затвор, а вторият – 3 г. През август 2014 г. Младенов се удави на плаж в Слънчев бряг след диабетичен шок.Според статистиката на МВР и агенция „Митници” през миналата година у нас били заловени 620,2 кг хероин, 90,54 кг кокаин, 1116,22 кг марихуана и 34 991,2 кг канабис. Спипани били и 456,4кг и 27 907 таблетки синтетични наркотици.Според антимафиоти хероинът продължава да е основният наркотик, трафикиран през България. „Балканският път” още се ползва за коридор, но заради усилените проверки по границата ни, той вече се измества от Афганистан през централно-азиатски републики, Украйна и Русия. Хероинът преминава през държавата ни основно с камиони със стоки за Западна Европа. Зачестяват и опитите за пренасяне на малки количества чрез „куриери”, които пътуват с влакове, автомобили или автобуси. Според антимафиоти при трафика има бартер – наши банди доставят амфетамин на турски „колеги”, а в замяна получават хероин. Той се продава у нас или се изнася за други държави.Някои от нашите бандити са подизпълнители на турски и албански престъпни организации. Участват и в канали за кокаин. Някои го пренасян на малки пратки, укрити в личен багаж или погълнати в тялото. Други използват яхти за по-големи количества.Зам.-главният прокурор Борислав Сарафов: Черния Роди е арестуван в Доминиканската републикаИздирваният с червена бюлетина от Интерпол Радослав Калчев-Черния Роди, е арестуван в Доминиканската република. Това съобщи вчера зам.-главният прокурор Борислав Сарафов. 50-годишният варненски бос успя да избяга от България през февруари 2015 г. Тогава спецпрокуратурата удари бандата му. Задържани бяха 9 души и срещу тях бяха повдигнати обвинения за убийствата на съпрузите Митко и Наталия Дамянови и на бизнесмена Борислав Манджуков в София.“България и Доминиканската република нямат споразумение за предаване на издирвани престъпници. Но Калчев ще бъде доведен у нас с белезници, за да се изправи пред Специализирания наказателен съд”, заяви Борислав Сарафов. И добави: “Който се укрива, независимо дали в Доминиканската република или в Сърбия, рано или късно ще бъде докаран”. Черния Роди вече има 3 ефективни присъди – за наркотици, за участие в организирана престъпна група и за неплатени данъци.През 2007 г. той бе пратен за 2 години и 11 месеца зад решетките за притежание на над половин килограм хероин. Дрогата бе открита при спецакция в дома му в местността “Манастирски рид”. Черния Роди се призна за виновен, за да получи по-лека присъда. Варненци тогава бяха скандализирани, защото “затворникът” бе пратен на строителен обект в един от курортите и се разкарваше из града с БМВ. После катастрофира с мотопед и лежа в болница, вместо в килия. Накрая бе освободен предсрочно.Втората присъда от година и 11 месеца Черния Роди също получи по спрозямение през 2009 г. като се призна за виновен като участник в бандата на бившите общински съветници Веселин Данов и Иван Славков. Същата година получи още 1 г. и 9 месеца затвор за 8000 лв. неплатени данъци.Черния Роди е разведен. Има дъщеря, която живее на семейни начала с Мартин Георгиев-Джито, сочен като един от тарторите на друга група за мокри поръчки, палежи и разпространение на наркотици.", "date": "2017.06.12", "title": " Дрога на колела тръгна по морските курорти\t\t\t"}
{"url": "https://trud.bg/%d0%b2%d1%80%d1%8a%d1%87%d0%b2%d0%b0%d1%82-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b8%d1%82%d0%b5-%d0%b3%d0%be%d0%b4%d0%b8%d1%88%d0%bd%d0%b8-%d0%bd%d0%b0%d0%b3%d1%80%d0%b0%d0%b4/", "text": "Националните годишни награди „Христо Г. Данов“ ще бъдат връчени от Министерството на културата и Община Пловдив в рамките на литературния фестивал „Пловдив чете“ от 12 до 18 юни. Категориите са 9 с 18 подкатегории, а по традиция страстите около наградите „Христо Г. Данов“ и очакванията на специалисти и публика са високи. В самото начало на литературния фестивал Община Пловдив ще обяви старта на деветото издание на Програмата за финансиране на книги на местни автори и важни за Пловдив издания.От днес 40 родни издателства предлагат най-новите си заглавия и бестселъри в 14 огромни шатри на площад „Централен“, където е обособена Алея на книгата. Официалното откриване на форума „Пловдив чете“ ще е във вторник от 19.30 часа на Античния театър с приветствено слово на министъра на културата Боил Банов и с връчване на наградите „Орфеев венец“ (за най-изявен поет), и „Златна четка“ (за най-добро художествено оформление на книга). След това публиката ще се наслади на известни хитове от репертоара на Орлин Горанов и Тони Димитрова и на танцовите умения на фолклорен ансамбъл „Иглика“.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.12", "title": " Връчват националните годишни награди „Христо Г. Данов“ в рамките на форума „Пловдив чете“"}
{"url": "https://trud.bg/%d0%b8%d0%bd%d1%82%d0%b5%d1%80%d0%b0%d0%ba%d1%82%d0%b8%d0%b2%d0%b5%d0%bd-%d0%bc%d0%b0%d1%80%d1%88%d1%80%d1%83%d1%82-%d1%83%d1%81%d0%b5%d1%82%d0%b8-%d0%b3%d1%80%d0%b0%d0%b4%d0%b0-%d0%bd%d0%b0-13/", "text": "Подготвени младежи ще водят зрящи и незрящи в интерактивен маршрут „Усети града“ на 13 юни (вторник) от 18,30 чака. Началото е от паметника на Мильо край Стълбите на Каменица на Главната улица.„Усети града“ е интерактивен маршрут, насочващ вниманието към различни интерпретации на градското пространство. Той се преминава от най-малко двама души – един в ролята на водач и втори воден със затворени очи. Водените могат да бъдат както зрящи, така и незрящи и да предизвикат сетивата си. С помощта на пътеводител водачът насочва и представя по сетивен ½ начин културното наследство на Пловдив.Маршрутът е съставен от 6 интерактивни задачи, които се преминават в рамките на час-два. Преживяването на маршрута е индивидуално и зависи от общуването и доверието между водач и воден. Водачите са подготвени в първото по рода си обучение за водачи в интерактивен маршрут „Усети града“ чрез методите на неформалното образование в основни техники за ориентация и мобилност в градска среда на хора със зрителни затруднения, в интерпретиране на градското културно наследство и прилагане на практика на наученото. Маршрутите „Усети града“ са отворени и безплатни за всеки. Следващият и последен за сезона маршрут е на 18 юни (неделя).АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.12", "title": " Интерактивен маршрут „Усети града“ на 13 юни в Пловдив"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bf%d0%b0%d0%b2%d0%bb%d0%be%d0%b2%d0%b0-%d0%b2%d0%ba%d0%b0%d1%80%d0%b2%d0%b0-%d0%be%d0%b4%d0%b8%d1%82%d0%be%d1%80%d0%b8-%d0%bd%d0%b0-%d0%b1%d0%be/", "text": "След публикацията на „Труд“ , министърът за българското председателство на ЕС през 2018 г. Лиляна Павлова спешно вкарва одитори в двореца на културата. От пресцентъра на новото министерство обясниха, че още днес външна одиторска фирма ще започне пълна проверка за какво са харчени отпуснатите от Министерски съвет 17 млн. лв. сумата бе дадена с изрична клауза – да се използва единствено за ремонтни дейности, свързани с председателството.В сигнали до ДАНС, изпратени през февруари се посочват факти, че шефът на НДК Мирослав Боршош плаща електроенергия, заплати и суми по стари договори за обществени поръчки от целево отпуснатите милиони от Министерски съвет. Както „Труд“ писа ДАНС са приключили проверката и са внесли материалите от нея с приложени доказателства в прокуратурата. Там е образувано досъдебно производство. Вчера Мирослав Боршош обяви, че работи добре с ДАНС. „Изразходването на средствата по преустройството на НДК се отчита прозрачно пред обществеността и подлежат на строг мониторинг от страна на Министерството за Българското председателство на Съвета на ЕС.“ Това се твърди в официално изявление на ръководството на НДК, изпратено до медиите.Ресорният министър Лиляна Павлова или се съмнява в твърденията на шефовете на НДК, или е решила да подложи Мирослав Боршош на най-висшата форма на доверие – проверката. Още на 29 май Павлова е изпратила писма до Агенция за държавна финансова инспекция (АДФИ) с искане да започне проверка на обществените поръчки и до Дирекцията за национален строителен контрол (ДНСК), която да ревизира строителните дейности. От новото министерство казаха, че Павлова е сигнализирала и инспектората на Министерски съвет.Очаква се проверката на външните одитори, която започва днес да приключи най-късно до края на месеца. Ако проверяващите потвърдят данните за неправомерни харчове от парите за председателството се очаква шефът на НДК Мирослав Боршош да бъде отстранен и да му бъде повдигнато обвинение за длъжностно престъпление.Образувано е досъдебно производство за НДК-Има досъдебно производство за нецелево изразходване на публични средства и толкова можем да кажем към този момент.-Назначени са експертизи, които все още не са готови.  И Борислав Сарафов потвърди за образувано дело„Образувано е досъдебно производство по чл.254 (a) от Наказателния кодекс, който касае разходване на целеви средства от длъжностно лице не по предназначение.“ Това каза пред журналисти заместникът на главния прокурор Борислав Сарафов.„Разговарях с наблюдаващия прокурор от Софийска градска прокуратура, който не даде съгласието си по чл. 198 от НПК за разгласяване на материали по разследването, поради което не бих могъл да кажа подробности“, посочи Сарафов.От думите му стана ясно, че разследването се води за неправомерно харчене на парите, отпуснати за председателството за издръжката на НДК, за електричество и за комунални разходи. Нарушен и законът за авторското правоДвамата министри твърдят, че при ремонта и преустройството на НДК е нарушен и законът за авторското право. На 18 февруари 2016 г. Вежди Рашидов изпраща становище до шефа на Управителния съвет на Камарата на архитектите в България арх. Владимир Дамянов. В него е посочено, че изработването на идейния архитектурен проект за преустройството на НДК следва „да бъде извършено със съгласието на носителите на авторските права“ (съгласно чл.15, ал. 2, във връзка с чл.18, ал.2 т.8 от Закона за авторското право и сродните му права (ЗАПСП). В документа се казва, че на 5 февруари 2016 г. комсия от НДК е определила за изпълнител на идейния проект единствения подал оферта участник – арх. Любомир Станиславов. Считаме, че при допуснатото нарушаване на авторските права, защита на същите се извършва по съдебен ред“, пише в становището.На 7 март тази година служебният министър на културата Рашко Младенов изпраща писмо до Мирослав Боршош. „Моля да ни уведомите за конкретните действия и промени, които се извършват в сградата на НДК и за начина, по който сте получили необходимите разрешения от носителите на авторските права върху нея“, се казва в документа. Служебният министър припомня на Боршош, че НДК е произведение на архитектурата и по закон всички преустройства в сградата трябва да се извършват със съгласието на съответните правоносители. Шефът на дворецът не е потърсил въпросните правоносители, които биха могли да стопират ремонта на НДК, ако се обърнат към правораздавателните органи.", "date": "2017.06.12", "title": " Министър Павлова вкарва одитори на Боршош\t\t\t"}
{"url": "https://trud.bg/%d0%bd%d0%b8%d0%b2%d0%b8-%d0%b8-%d0%be%d1%80%d0%b0%d0%bd%d0%b6%d0%b5%d1%80%d0%b8%d0%b8-%d1%81-%d0%ba%d0%b0%d0%bd%d0%b0%d0%b1%d0%b8%d1%81-%d0%b2%d0%bc%d0%b5%d1%81%d1%82%d0%be-%d1%81-%d1%87%d1%83%d1%88/", "text": "Ниви и оранжерии с канабис изместиха в куп селища традиционното за Тракийската низина произдство на домати, краставици и пипер, преди собствениците им да бъдат спипани от служители на областните дирекции на МВР в Пловдив и Пазарджик. Най-често разкриването на престъпната дейност става след сигнали на бдителни съседи или след самопризнания на заловени с дрога клиенти. През последните 2-3 години подобни ниви и оранжерии бяха разкрити в селища от Община Раковски, но най-масово това явление е на територията на Пазарджишка област, където през 2016 и 2017 г. бяха разкрити стотици декари, засадени с канабис, и нарколаборатории за производство на марихуана. Пред лятото на миналата година полицаите от РУ-Панагюрище разкриха 4 ниви с коноп на трудно достъпен терен край брега на микроязовир точно на границата между областите Пловдив и Пазарджик, като собствениците превозвали марихуаната с лодка. Нивите били оборудвани със система за отглеждане и напояване – потопяема помпа с акумулаторно захранване, капково напояване, уреди за обработка на почвата и отглеждане на дрогата, и торове, спомагащи за растежа на растенията.В началото на декември 2016 г. бяха разкрити половин дузина засадени с канабис оранжерии и нарколаборатории към тях в изоставени промишлени сгради в индустриалната зона на Пазарджик и няколко съседни села като Алеко Константиново, Синитево, Огняново, Мало Конаре, Говедаре, както и в Костандово (Община Ракитово). След разбиване на мрежата за производство на марихуана гъвкавите наркодилъра от региона се преориентираха към синтетичната дрога, тъй като тя е доста по-лесна за укриване. От едно топче от вида „синтетични канабиноиди“ от 30-ина грама, с каквото в края на миналата седмица край село Говедаре бе спипан 39-годишният наркодилър от ромски произход Васил Ангелов-Вайдин, могат да се изготвят близо 500 дози за улично разпространение, твърдят експерти.Само за периода от 22 октомври 2016 г. до 9 юни 2017 г., когато бил арестуван, основният разпространител на синтетична дрога в областта, е успял да изгради наркомрежа, покриваща градовете Пазарджик, Стрелча и Септември и селата Динката, Симеоновец, Семчиново и Мало Конаре. В тях разследващите са установили стотици случаи на млади мъже и жени, употребяващи този сравнително нов на пазара в региона вид наркотик – той е смес от ароматни растения, съдържащи синтетични канабиноиди и използващи се като заместител на марихуаната.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.12", "title": " Ниви и оранжерии с канабис вместо с чушки и домати никнат в Тракийската низина"}
{"url": "https://trud.bg/%d0%b6%d0%b5%d0%bd%d0%b0-%d0%b8-%d0%bc%d0%be%d0%bc%d1%87%d0%b5-%d1%81%d0%b0-%d0%b2-%d1%82%d0%b5%d0%b6%d0%ba%d0%be-%d1%81%d1%8a%d1%81%d1%82%d0%be%d1%8f%d0%bd%d0%b8%d0%b5-%d1%81%d0%bb%d0%b5%d0%b4-2/", "text": "58-годишна жена и 17-годишен тийнейджър са в тежко състояние и в болница след пътни инциденти по пътищата на Пловдивска област през уикенда. В събота около 14.20 часа в РУ-Хисаря постъпил сигнал за челен сблъсък в село Черничево. На местопроизшествието полицаите установили, че на кръстовище лек автомобил „Рено“ е предприел изпреварване, навлязъл е в платното за насрещно движение и се е ударил челно в „Опел“, извършващ десен завой. С множество наранявания и опасност за живота в болница е настанена 58-годишна пътничка от реното, управлявано от 67-годишен пловдивчанин. 67-годишна жена, която също била в колата, пък е със счупена ръка. Медицинска помощ е оказана и на 23-годишния водач на опела.В неделя около 18 часа на ул. „Цар Иван Асен Втори“ в Кричим нерегистриран мотопед „Пиаджо“ пресякъл насрещната лента и се блъснал в паркиран камион „Ивеко“. Вследствие на сблъсъка под лекарско наблюдение в тежко състояние в пловдивска болница е настанен 17-годишен неправоспособен тийнейджър от Кричим, който управлявал мотопеда. Взета му е кръвна проба за алкохол. Местопроизшествието е запазено и посетено от дежурна оперативна група на РУ на МВР-Стамболийски. Обстоятелствата и причините за двете катастрофи се разследват в рамките на образувани досъдебни производства под наблюдението на прокуратурата.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.12", "title": " Жена и момче са в тежко състояние след 2 катастрофи в Пловдивско"}
{"url": "https://trud.bg/%d0%bf%d0%be%d0%bb%d0%b8%d1%86%d0%b0%d0%b8%d1%82%d0%b5-%d0%be%d1%82-%d1%80%d1%83-%d0%bd%d0%b0-%d0%bc%d0%b2%d1%80-%d1%85%d0%b8%d1%81%d0%b0%d1%80%d1%8f-%d0%b7%d0%b0%d0%bb%d0%be%d0%b2%d0%b8%d1%85%d0%b0/", "text": "Двама нарушители на пътя са били заловени в рамките на час от служители на РУ на МВР-Хисаря в събота вечер. В село Ръжево Конаре полицаите спипали 43-годишен неправоспособен местен жител да управлява с 1,25 промила алкохол мотоциклет „Балкан“ без регистрационни табели По-малко от час по-късно на кръстовище в Калояново бил хванат 46-годишен местен водач, седнал зад волана на лек автомобил „Форд“ с 1,41 промила алкохол. Срещу мъжете са образувани бързи производства.В ареста на полицията в Асеновград попаднал 29-годишен водач на „БМВ“, който карал баварската машина под въздействието на наркотици. Около 23 часа в неделя дрогиран 25-годишен шофьор на „Ауди“ бил отведен в ареста на РУ-Първомай.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.12", "title": " Полицаите от РУ на МВР-Хисаря заловиха за час двама пияни шофьори"}
{"url": "https://trud.bg/%d1%81%d0%bf%d0%b8%d0%bf%d0%b0%d1%85%d0%b0-61-%d0%b3%d0%be%d0%b4%d0%b8%d1%88%d0%bd%d0%b0-%d0%bf%d0%bb%d0%be%d0%b2%d0%b4%d0%b8%d0%b2%d1%87%d0%b0%d0%bd%d0%ba%d0%b0-%d1%81-55-%d0%ba%d0%b3-%d0%ba%d0%be/", "text": "Бързо производство по чл. 234, ал.1 от Наказателния кодекс е започнато в РУ на МВР-Стамболийски срещу 61-годишна пловдивчанка за престъпление с акцизни стоки. Възрастната жена била спипана при проверка от полицаи от Стамболийски с 55 кг нарязан тютюн без български бандерол в багажника на лек автомобил „Сеат“.През последното денонощие на територията на Областна дирекция на МВР-Пловдив са регистрирани 6 криминални престъпления – кражба, наркотици и 4 други. Разкрити са 3 престъпления.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.12", "title": " Спипаха 61-годишна пловдивчанка с 55 кг контрабанден тютюв в багажника"}
{"url": "https://trud.bg/%d0%b2%d0%b8%d1%82%d0%be%d0%bb%d0%b4-%d0%b2%d0%b0%d1%88%d1%87%d0%b8%d0%ba%d0%be%d0%b2%d1%81%d0%ba%d0%b8-%d0%bf%d0%be%d0%bb%d1%88%d0%b0-%d0%bd%d1%8f%d0%bc%d0%b0-%d0%b4%d0%b0-%d0%bf%d0%be%d0%b7%d0%b2/", "text": "Полският външен министър Витолд Вашчиковски заяви, че страната няма да се съгласи на „финансово изнудване“, което да я накара да приема бежанци като част от програмата за разпределението им сред страните членки на ЕС, предаде . По-рано се появиха данни, че да стартира дело срещу Полша, Унгария и Чехия относно отказа на страните да приемат бежанци.„Не сме съгласни на подобно изнудване на основа, че ако някой е нация, която не приема мигранти, де бъде наказван финансово, а нейните европейски фондове и субсидии ще бъдат орязани“, заяви Вашчиковски.На свой ред вътрешният министър на Полша Мариус Блашчак заяви, че наказанието за страните, не приемащи мигранти, е нещо „без основа“.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.12", "title": " Витолд Вашчиковски: Полша няма да позволи да бъде изнудвана заради бежанците"}
{"url": "https://trud.bg/45-%d0%b3%d0%be%d0%b4%d0%b8%d1%88%d0%bd%d0%b0-%d0%b6%d0%b5%d0%bd%d0%b0-%d0%b5-%d0%b8%d0%b7%d0%b2%d0%b0%d0%b4%d0%b5%d0%bd%d0%b0-%d0%bc%d1%8a%d1%80%d1%82%d0%b2%d0%b0-%d0%be%d1%82-%d1%80%d1%83%d0%b8/", "text": "След земетресението с магнитуд 6,1 по скалата на Рихтер, регистрирано край гръцкия егейски остров Лесбос, 45-годишна жена е извадена мъртва от руините на къщата си в село Вриса на острова, предаде След труса около 10 души са били закарани в местната болница, след като са понесли наранявания. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.12", "title": " 45-годишна жена е извадена мъртва от руините на къщата си след земетресението в Егейско море"}
{"url": "https://trud.bg/%d0%bc%d0%b0%d0%b6%d0%be%d1%80%d0%b8%d1%82%d0%b0%d1%80%d0%bd%d0%b8%d1%8f%d1%82-%d0%b2%d0%be%d1%82-%d0%b2%d0%bb%d0%b5%d0%b7%d0%b5-%d0%b2-%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d0%b0/", "text": "Депутатите от ГЕРБ са внесли в деловодството на народното събрание промените в Изборния кодекс, които регламентират мажоритрния вот в два тура. Проектозаконът е разпределен в правната и в бюджетната комисии в парламента. С него, както вече “Труд” съобщи, предлага се и промяна в самите изборни раойни.Вместо 31, колкото са в момента многомандатните избирателни райони (МИР), с поправките се обособяват 240 едномандатни такива. От ГЕРБ припомнят, че промяната от пропроционална към мажоритарна система е продиктувана от проведения на 6 ноември 2016 г. национален референдум, по инициатива на Слави Трифонов.Още в края на миналото народно събрание управляващите внесоха предложенията за мажоритарна система. Но не срещнаха съмишленици сред останалите парламентарни сили и законопроектът не бе гледан дори в правна комисия. Сега съотношението е почти същото. С тази разлика, че от партията  на Веселин Марешки – “Воля” дадоха знак още миналия месец, че са “за” изцяло мажоритарна система.Изненадващо изказване в подкрепа на подобни текстове направи преди дни депутатът Хамид Хамид (ДПС) и уточни: “Нека, който внася нещо, воден от популистически подбуди, да внимава какво внася, да не вземем случайно да го подкрепим”. От ДПС вече внесоха свои предложения за изборите – да се избегне грешката 15/15 и да се агитира в кампания на майчин език, но и с превод. Днес правната комисия ще заседава извънредно заради изборния кодекс.", "date": "2017.06.12", "title": " Мажоритарният вот  влезе в парламента\t\t\t"}
{"url": "https://trud.bg/%d0%b7%d0%b0%d0%bc-%d0%ba%d0%bc%d0%b5%d1%82%d1%8a%d1%82-%d0%bd%d0%b8%d0%ba%d0%be%d0%bb%d0%b0-%d0%b2%d0%b0%d0%bf%d1%86%d0%b0%d1%80%d0%be%d0%b2-%d0%ba%d0%be%d0%b9%d1%82%d0%be-%d0%bf%d0%be%d0%b4%d0%b0/", "text": "Кметицата на “Младост” Десислава Иванчева блокира работата на столичния район. Заместникът й Никола Вапцаров, който подаде оставка, разказа пред “Труд” как Иванчева бави преписките на гражданите, и те идват с адвокати да търсят правата си в общината.В профила си във фейсбук Вапцаров обвинява Иванчева, че погазва законите и се гаври със служителите в администрацията. “Вие погазихте и каузата на Зелен Младост”, обръща се към кметицата той. “С една причудлива комбинация от чиста проба некомпетентност и жажда да си осигурите втори мандат съумяхте да изпуснете всяка една възможност да спазите изборните си обещания”, допълва той. Пред “Труд” Вапцаров даде конкретен пример за това как кметицата не помни какви документи подписва.“Вие твърдите, че сте спряли строежите? Г-жо Иванчева, Вие спряхте “Младост”, но не и строежите в “Младост”, заявява още той в социалната мрежа и продължава: “Общината не работи и служителите, те работят в страх. Страх от това, че когато Ви дават преписка, вие не може да осмислите написаното в нея и ще сметнете, че Ви лъжат”.Вапцаров посъветва кметицата да си подаде оставката.Какво още се случва в “Младост”, след като Иванчева печели изборите, четете в интервюто с Никола Вапцаров в броя на “Труд” в сряда. ", "date": "2017.06.12", "title": " Зам.-кметът Никола Вапцаров, който подаде оставка, пред „Труд“: Десислава Иванчева блокира „Младост“\t\t\t"}
{"url": "https://trud.bg/%d0%b4%d0%b5%d0%bf%d1%83%d1%82%d0%b0%d1%82%d0%b8%d1%82%d0%b5-%d0%be%d1%82-%d0%bf%d0%bb%d0%be%d0%b2%d0%b4%d0%b8%d0%b2-%d0%b3%d1%80%d0%b0%d0%b4-%d0%bf%d0%be%d0%b4%d0%ba%d1%80%d0%b5%d0%bf%d1%8f%d1%82/", "text": "Депутатите от 16-и МИР ще съдействат „Пловдив – европейска столица на културата 2019“ да бъде национален приоритет за 44-ото Народно събрание не само при реализирането на културната инфраструктура в града под тепетата, но и при популяризирането му на всички нива на комуникация. Това стана ясно по време на среща между екипа, управителния съвет на фондация „Пловдив 2019“ и осем от общо 11-те народни представители от 16-и МИР. Срещата имаше за цел да запознае народните избраници с приоритетите на „Пловдив 2019“, въпроси, свързани с бюджета и с етапите при планиране на програмата и др. Изпълнителният директор на фондацията Кирил Велчев разясни прозрачността на процеса за финансиране и контрол на разходите, свързани с проекта. „Във фондацията има хора, известни със своята почтеност. Хубаво е, че в „Пловдив – Европейска столица на културата“ няма разделение на партиите“, заяви Славчо Атанасов и допълни, че е спокоен относно разпределянето на средствата.Депутатът от ГЕРБ Спас Гърневски апелира за приемственост и припомни, че преди 20 години в изключително трудни времена за България Пловдив беше европейски месец на културата и с много скромна подкрепа от страна на държавата се справи успешно“. Артистичният директор Светлана Куюмджиева и изпълнителният директор Кирил Велчев представиха дейностите през оставащите 18 месеца до 2019 година. С 54 % са се увеличили културните събития в Пловдив от годината на кандидатстване – 2012 до момента с включване на различни публики. „Очакванията ни са през 2 019 година Пловдив да бъде посетен от 2 милиона души“, каза Куюмджиева и допълни, че само за откриващата церемония през януари 2019 г. се очакват 70 хиляди души. Според зам.-кмета Стефан Стоянов парите от държавата идват навреме. „Иска ни се да решим повече проблеми. Фокусът е върху бъдещето на града, развиване на културната сцена и популяризирането на Пловдив“, заяви Стефан Стоянов. Председателят на бюджетната комисия в парламента Менда Стоянова апелира към колегите си депутати: „Нека бъдем посланици на града там, където можем, без да се делим на сини, зелени и червени“. Около активната работа по популяризирането на „Пловдив – Европейска столица на културна столица“ се обединиха и още народните представители Атанас Ташков, Александър Сиди, Георги Йорданов, Нина Миткова и Теодора Халачева. В срещата се включи и заместник-кметът по културата Александър Държиков и членовете на УС на фондацията д-р Мариана Чолакова, Пенка Калинкова и Милена Чакандракова.", "date": "2017.06.12", "title": " Депутатите от Пловдив-град подкрепят Европейската столица на културата"}
{"url": "https://trud.bg/%d1%80%d0%b0%d1%84%d0%b0%d0%b5%d0%bb-%d0%bd%d0%b0%d0%b4%d0%b0%d0%bb-%d1%84%d0%b5%d0%bd%d0%b8%d0%ba%d1%81%d1%8a%d1%82/", "text": "Но ето, че 2 години по-късно всичко е наред като в приказка. Испанският здравеняк отново вкарва форхенди с убийствено въртене, а никой от съперниците му не може да ги върне. Титлата от „Ролан Гарос“ е десета – безпрецедентен рекорд за един турнир от Големия шлем. Общият брой на трофеите му от четирите големи турнира вече е 15 – с един повече от Пийт Сампрас и с 2 по-малко от тези на рекордьора Роджър Федерер (Швейцария).„Наистина се съмнявах, че отново ще спечеля титла от Големия шлем – призна Надал. – Все пак, нямах такава цел близо три години. Но, всъщност съмненията са хубаво нещо, тъй като ме карат да работя повече всеки ден. Така не спирам с опитите да подобря максимум компоненти в моята игра. Затова съмненията не са нещо лошо. Съмнявам се дори днес, ще се съмнявам и след няколко дни. Животът е несигурно нещо. Според мен, ако някой не се съмнява, значи е арогантен, а аз не се смятам за такъв.“Може би част от вдъхновението зад впечатляващото възраждане на Надал се дължи на големия съперник Федерер. Матадора се изправи срещу Маестрото в така желания финал на Откритото първенство на Австралия през януари. Тогава 5 години по-възрастният Федерер спечели, нещо, което рядко успяваше да направи на млади години срещу Рафа. Но с невероятния си успех швейцарецът показа, че един голям тенисист може да се завърне на върха след дълго отсъствие. А и Надал беше напълно равностоен в мача и абсолютно заслужено можеше още тогава да вдигне трофея.Така дойде ред на изпълнената с надежди пролет и сезона на клей – любимото време за Рафа. Той си върна формата и спечели турнирите в Монте Карло, Барселона и Мадрид. Единствено в Рим загуби от Доминик Тийм. Но докато за младата австрийска звезда титла от сериите „Мастърс“ е голямо постижение, то за Надал това е само стъпка към голямата цел – „Ролан Гарос“.За Париж железният Рафа видимо си беше научил урока и Тийм го разбра на полуфинала, където беше разбит в 3 сета, последният на нула. Финалът срещу шампиона от 2015-а Стан Вавринка също беше едностранен и свърши експресно – за едва 2 часа. А Федерер, гледайки този мач, вероятно се поздравил за решението си да пропусне турнира.„Десет титли – това ми звучи като магия – твърди Рафа. – Преминах през доста трудни времена и затова е страхотно, че отново имам големи успехи. Но аз и преди бях близо до тях като например финала срещу Роджър в Австралия. Затова не исках по никакъв начин да дам шанс на Стан да се върне в мача. Чувствах се длъжен да го направя. Направих прекалено добър турнир, за да се проваля на финала.“Парижката надпревара наистина беше от най-добрите за Надал и напомни за безапелационната му доминация през 2008-а или 2013-а. Той за трети път грабна титлата в Париж без да изгуби сет и даде само 35 гейма на противниците си. Постижението му е второ в историята на турнира след това на Бьорн Борг, загубил едва 32 гейма през 1978-а.Триумфът изкачи испанеца до второто място в световната ранглиста, а преди малко повече от годината той се беше срутил до десетото. Но дали е способен да се върне дори на върха?„Защо не? – смята Матадора. – Ако продължа да играя добре и да побеждавам, всичко е възможно.“Но това едва ли ще се случи в близките месеци, тъй като предстои сезонът на трева. Сегашният лидер Анди Мъри така и не усвои играта на клей до съвършенство, но с годините се приспособи отлично към условията на „Уимбълдън“ и подгряващите турнири. Рафа пък има две титли в Ол Ингланд Клъб, но оттогава мина доста време.„Отдавна не съм правил силен турнир на трева – признава Надал. – След 2012-а коленете ми просто не позволяват да играя така, както преди. Иначе обичам тази настилка и ми е много забавно да играя на нея. Да, болките все още ги има, но пък се надявам този път да ми позволят да играя добре на „Уимбълдън“.“ Чичо Тони го лъгал като малъкТони Надал, чичо и треньор на Рафа, призна, че е лъгал племенника си почти за всичко. В края на годината двамата слагат край на дългогодишното си и плодотворно сътрудничество. Очаква се треньор на Надал да стане Карлос Моя, а чичо Тони планира да се заеме с млади таланти от академията им в Майорка.„Първо му бях казал, че съм магьосник и той наистина повярва – разказва чичо Тони. – После станах шесткратен шампион от Тур дьо Франс, защото Мигел Индурайн имаше пет титли. Казах на Рафа и че съм футболист на „Милан“. Тогава брат ми играеше в „Барселона“, но „Милан“ беше по-силен.“Футболната лъжа лъснала, когато 9-годишният Рафа видял чичо си да рита топка. „Бях много зле, а той се натъжи“, спомня си Тони Надал. За негоВинаги ме е вдъхновявалНевероятно! Рафа с №10! Просто го направи!Правил си го милион пъти. Винаги си ме вдъхновявал с начина, по който се завръщаш. Правиш го толкова лесно. Един ден си №10, после влизаш в топ 5, а скоро може и да си №1. Ще си мисля за това, когато се върна на корта. По-добър е от всякогаСъс сигурност той играе най-добрия тенис в кариерата си. Мисля, че от началото на годината става все по-агресивен, стои много близо до линията. Никога не е бил толкова силен, а нивото му на клей е феноменално. Когато играеш срещу него, не трябва да се колебаеш. Ако се замислиш и за половин секунда, губиш. Топката винаги идва срещу теб.Рафа е невероятен боец. Умее да накара противника да си мисли, че няма как да спечели. До голяма степен е така. Ако не мислиш и не играеш освободено, нямаш никакъв шанс срещу него. Стана фаворит за „Уимбълдън“Загуби най-много 4 гейма в който и да било сет от мачовете си. Това е невероятно. В играта му има толкова много подобрения, че в момента е по-силен, отколкото беше, когато печелеше и „Уимбълдън“ през 2008-а и 2010-а. Сегашният Рафа ще победи онзи Рафа, който грабна титлата на „Ролан Гарос“ от 2005-а като ще му даде най-много по три гейма на сет.Вече е основен фаворит за „Уимбълдън“. Отне от увереността на Вавринка и Мъри, въпреки че не игра с британеца. А Федерер е истински шастливец, че не дойде на „Ролан Гарос“, тъй като така спаси самочувствието си. И една точка срещу него е труднаТова е тенисист, който е адски силен физически. Удря много здраво, а освен това играе всяка точка като мачбол. Когато си срещу него, не мислиш как да спечелиш мача или някой гейм и сет. Да спечелиш дори една точка срещу него е много трудно.", "date": "2017.06.12", "title": " Рафаел Надал – Фениксът"}
