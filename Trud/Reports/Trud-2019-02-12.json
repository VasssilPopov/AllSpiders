{"url": "https://trud.bg/%d0%b2%d0%b5%d0%b6%d0%b4%d0%b8-%d1%80%d0%b0%d1%88%d0%b8%d0%b4%d0%be%d0%b2-%d0%bd%d0%b0%d0%b3%d1%80%d0%b0%d0%b4%d0%b8-%d1%84%d0%b8%d0%ba%d1%80%d0%b8%d0%b5-%d0%b1%d1%83%d0%bb%d1%83%d0%bd%d0%bc%d0%b0/", "text": "Председателят на парламентарната Комисия по културата и медиите Вежди Рашидов връчи днес в Огледалната зала на НС почетния плакет на Народното събрание на арх. Фикрие Булунмаз, която ръководеше екипа реставратори за възстановяването на Желязната църква „Свети Стефан“ в Истанбул. „ Благодаря от сърце за отличието, много исках преди да си замина от София да се срещна с г-н Рашидов, защото двамата с него години наред – от първия до последния ден на процеса, полагахме усилия, за да се случи реставрацията на уникалната Желязна църква“, каза г-жа Булунмаз. „Щастлив съм, че в центъра на Истанбул грее в пълния си блясък перлата на нашето православие – храмът „Свети Стефан“. Заслуга за възстановяването му имат премиерът Бойко Борисов и турският президент Реджеп Тайип Ердоган, нашите две държави и реставраторският екип“, каза Вежди Рашидов. Желязната църква е един от най-ценните паметници на културното ни наследство. Реставрацията й е образец за опазването на българските светини. Арх. Булунмаз уточни, че е сниман и специален филм, който показва детайлно целия процес на възстановяването на храма. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.12", "title": " Вежди Рашидов награди Фикрие Булунмаз с плакета на Народното събрание"}
{"url": "https://trud.bg/12-%d0%b3%d0%be%d0%b4%d0%b8%d1%88%d0%bd%d0%be-%d0%bc%d0%be%d0%bc%d1%87%d0%b5-%d1%81%d0%b5-%d1%81%d0%b0%d0%bc%d0%be%d1%83%d0%b1%d0%b8-%d0%b7%d0%b0%d1%80%d0%b0%d0%b4%d0%b8-%d1%81%d0%bb%d0%b0%d0%b1%d0%b8/", "text": "12-годишно момче се самоуби в село в южна Сърбия, като написа в предсмъртно писмо, че не може да понесе повече критики от родителите си за лошите му оценки в училище. До тялото му изпадналите в шок родители открили и спестените от детето им 15 евро, оставени за тях. „Не мога повече да понеса критиките за лошите оценки. Сега вече няма да има на кого да се карате“, пише още в писмото. Момчето добавя, че се надява детето, което скоро майка му ще роди, „ще бъде по-добро от мен“. „Надявам се, че то ще ви направи щастливи и ще бъде по-добро от мен. Нямам какво още да ви оставя, освен тези спестени 15 евро“, завършва сърцераздирателното послание на шестокласника, който има и сестричка. Момчето се застреляло с пистолета на баща си, който той държал заключен. „Беше кротко, добро, умно дете. Как може да се убиеш заради оценки?“, каза потресен съсед, цитиран от сръбския Blic. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.12", "title": " 12-годишно момче се самоуби заради слаби оценки в южна Сърбия"}
{"url": "https://trud.bg/%d0%be%d1%81%d1%82%d1%80%d0%be%d0%b2-%d0%b7%d0%b0-%d0%b4%d0%b2%d0%b0%d0%bc%d0%b0-%d0%bb%d1%8e%d0%b1%d0%be%d0%b2-%d0%b8-%d0%bf%d0%be%d0%b5%d0%b7%d0%b8%d1%8f/", "text": "Дни преди празника „Св. Валентин” поетът Димитър Христов зарадва почитателите на поезията с най-новата си стихосбирка „Остров за двама” (ИК „Изида”, 2019). Книгата събира изцяло любовни стихове, написани през последните 8 години, откакто той среща любовта на своя живот – украинската поетеса Ана Багряна. Изданието става факт, след като през септември 2018 г. Димитър Христов спечели първа награда в Петия национален конкурс за любовна лирика „Горчиво вино”. Конкурсът е в памет на големия български поет Евтим Евтимов и е анонимен, оценява се не името и известността на автора, а качеството на творбите. Именно стихотворението „Остров за двама” единодушно е избрано от журито за най-талантливо написана любовна изповед – в синхрон с посланията и стилистиката, завещани ни от незабравимия Евтим Евтимов. Премиерата на изящното томче, чиято корица е дело на Владимир Пенев, се състоя в Българския културен център в София на 11 февруари и привлече над 100 почитатели на поезията. Събитието се водеше от издателя Пламен Тотев, който открои естетическите качества на книгата, анонсирайки и други предстоящи прояви по повод празника на любовта: „В нашата поредица тази година започваме с „Остров за двама”, после представяме Христо Ботев („До моето първо либе” – стихове и писма), а на 13 февруари ще бъде премиерата на поетичната книга на Добромир Банев „Любов до синьо”. Тази награда за Димитър Христов съвсем не е случайна – тук ще прочетете талантливи творби. Лириката му продължава и развива богатата традиция на българската поезия, вдъхновена от интимния свят на мъжа и жената. Чувственото дионисиевско начало е обогатено със съвременното светоусещане за нежност и очарование, за ласка и съкровеност. Любовта в неговите стихове е копнеж и размисъл, емоционална мисия и посветеност на любимия човек. Тя е повече действеност, отколкото съзерцание и това я прави значима, съдбоносна за целия живот на личността”. Авторският рецитал на Димитър Христов беше едновременно слово и песен. Известно е, че той е и бард, който сам изпълнява своите песни. В рецитала поетът разчиташе и на професионализма на актрисата Йонка Илиева. В събитието се включи и неговата съпруга – поетесата Ана Багряна, която прочете негови преведени на украински език стихове. От новата стихосбирка: Остров за двама Белязани с росата на страстта,  отплаваме към острова за двама –  все по-далеч от всяка суета,  от всяка пошлост, скука и измама. Да имаш остров от любов не е каприз,  обаче трябват доблест и доспехи,  да браниш нежния неподражаем бриз,  превърнал във платна сърца и дрехи. Отплаваме по лунната следа  и шепотът напевен на вълните  тъмнее от кобалт и резеда,  до черно злато нейде в глъбините. Илюзия или красив мираж  е рискът да се влюбиш безвъзвратно.  Любима, аз съм твоят екипаж,  венча ни любовта сред необята. Венча ни бурята и ето ни сега,  опърлени от слънце и тревога,  щастливи сме на островния бряг  и нощем под звездите палим огън.", "date": "2019.02.12", "title": " Остров за двама – любов и поезия"}
{"url": "https://trud.bg/%d0%bf%d0%be%d1%81%d0%bb%d0%b0%d0%bd%d0%b8%d0%ba-%d0%bc%d0%b0%d0%ba%d0%b0%d1%80%d0%be%d0%b2-%d0%bd%d0%b0-%d0%b2%d1%8a%d0%bf%d1%80%d0%be%d1%81-%d0%b7%d0%b0-%d0%b0%d0%bc%d0%b5%d1%80%d0%b8%d0%ba%d0%b0/", "text": "„Нека да не бъркаме опити за влияние с благотворителност“ – това заявява за дейността на фондация „Америка за България“ посланикът на Руската федерация Анатолий Макаров във  . „Наистина не сме дарили на вас музей, но с цената на руска кръв сме Ви дарили свобода. Иначе въпросът е интересен и мога като отговор да ви попитам за същото: а какви благотворителни каузи подкрепя България в Русия“, пита Макаров в отговор на въпроса кога Русия ще направи у нас например детски музей – в отговор на построения от „Америка за България“ „Музейко“. „Такива фондации няма. Съществува фонд «Руски мир», но той се занимава основно с подпомагане на изучаване на руски език в чужбина. Иначе от  българските  медии грантове получава само двуезичен вестник «Русия днес – Россия сегодня»“, обяснява Макаров в отговор на въпрос дали Русия финансира медии в България подобно на „Америка за България“. „Създалата се ситуация с  понякога доста критично  отражение на България в руската преса се решава, според мен, с последователна позиция на българското правителство, с твърдо отстояване на националните интереси – за да се разчупят появилите се стереотипи“, съветва дипломатът. Целите въпроси и отговори по темата:   Уважаеми г-н Посланик Макаров, бих желал да попитам какво ще направи Русия срещу платените журналисти и СМИ, които постоянно ни заливат с фалшиви новини с излъчвана омраза срещу руския народ . В България се знае коя фондация плаща съвсем легално за това. Не е ли време да посочите проблема с думи и действия?  – Проблемът е очевиден, дори няма смисъл да го посочваме с думи. Ако искате да знаете алтернативна гледна точка – четете нашите информационни агенции, вашите обективни медии, има такива.   Добър Ден. От няколко години в руските СМИ се наблюдава тенденцията България да се представя в негативен план и да се използват глаголи в адрес на България от типа на предавам, продавам и подобни. Причините затова няма да коментирам, но въпросът ми към Вас, е какво може да се направи за повишаване на имиджа на българо-руските отношения, за представянето им пред широката публика в Русия, в позитивен план? Как можем и Вие, като посланик, и ние, като симпатизанти на руската култура и руския мир, да допринесем за достигането до повече хора на позитивното в нашите отношения? Благодаря.  – Въпросът Ви е наистина важен, защото за съвременните медии е характерно да преувеличават лошото и да не забелязват доброто. Създалата се ситуация с  понякога доста критично  отражение на България в руската преса се решава, според мен, с последователна позиция на българското правителство, с твърдо отстояване на националните интереси – за да се разчупят появилите се стереотипи.  Г-н Посланик, САЩ, чрез фондацията си Америка за България и не само, прави много благотворителни акции в страната. Русия, освен една новогодишна елха нищо не е подарила на „братушките“ си. Въпросът ми е кога ще направите детски музей – в отговор на американския „Музейко“, например?  – Наистина не сме дарили на вас музей, но с цената на руска кръв сме Ви дарили свобода. Иначе въпросът е интересен и мога като отговор да ви попитам за същото: а какви благотворителни каузи подкрепя България в Русия? Нека да не бъркаме опити за влияние с благотворителност.  От преобладаващите коментари може да се направи извод, че наистина има хибридна война и тя е антируска (това по повод сънародниците ми). Ваше превъзходителство, въпросът ми към Вас е има ли в България медии и издания, финансирани от руското правителство или от руски фондации по подобие на „Америка за България“?  – Такива фондации няма. Съществува фонд «Руски мир», но той се занимава основно с подпомагане на изучаване на руски език в чужбина. Иначе от  българските  медии грантове получава само двуезичен вестник «Русия днес – Россия сегодня». АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2019.02.12", "title": " Посланик Макаров на въпрос за „Америка за България“: Нека да не бъркаме опити за влияние с благотворителност"}
{"url": "https://trud.bg/%d1%81-%d0%bd%d0%b0%d0%b4-33-%d0%bc%d0%bb%d0%bd-%d0%b5%d0%b2%d1%80%d0%be-%d0%bc%d0%be%d0%b4%d0%b5%d1%80%d0%bd%d0%b8%d0%b7%d0%b8%d1%80%d0%b0%d1%82-%d1%81%d1%82%d0%b0%d1%80%d0%b8%d1%82%d0%b5-%d0%bc/", "text": "Правят ремонтите поетапно през следващите четири години Нови влакове биха стрували около три пъти по-скъпо от реконструкция С 33,6 млн. евро Столичната община възнамерява да модернизира цялостно първите 12 влака от линия 1 на метрото в София. Това стана ясно днес, когато транспортната комисия в Столичния общински съвет одобри доклада на съветниците Зафир Зарков и Екатерина Йорданова, с който те внасят предложението. Модернизацията се налага, защото в следващите години изтича живота на превозните средства. Общината ще финансира проекта. Фирмата, която ще изпълни ремонта предстои да бъде избрана с обществена поръчка. „Предвижда се модернизацията на 12 метровлака. Tе са първите пуснати в столичното метро през 1998 г., и доставени през 1990 г. Планира се да се направи пълен ремонт. Ще бъде подменено абсолютно всичко по влаковете, с което ще осигурим ресурс от около 15 г. Ще бъде оставено само едно метално скеле“, съобщи пред „Труд“ общинският съветник Зафир Зарков. Ще бъдат подменени електродвигателите на влаковете, както и инсталацията, купето, седалките, ходовите части, цялата автоматика и др. Ако СОС одобри на своя сесия предложението, модернизирането на старите руски машини, произведени от „Метровагонмаш“ ще бъде извършено поетапно в следващите четири години. Планирано е два от влаковете да бъдат ремонтирани още тази година, догодина-три, през 2021 г.-три, и последните четири през 2022 г. При цялостната модернизация, която ще бъде направена, общината плаща 2,8 млн. евро за един метровлак и удължава живота му с 15 г. Ако се направи само ремонт, се плаща 1,8 млн. евро за 6 г. удължаване на експлоатационния срок. Ако се купят нови влакове, един би струвал над 7 млн. евро, срокът му би бил 30 години, но на двадесетата трябва да е прави ремонт, обясни Зарков. Директорът на столичния „Метрополитен“ Стоян Братоев обясни пред „Труд“, че за модернизация на следващата партида влакове може да се наложи да се говори след 15 г. Той допълни, че наскоро на метрото в Будапеща бе извършена цялостна модернизация, каквато ще бъде направена и за 48-те вагона на първите 12 влака на столичното метро. За унгарската столица са обновени на 210 стари руски вагона от същия тип.", "date": "2019.02.12", "title": " С над 33 млн. евро модернизират старите метровлакове\t\t\t"}
{"url": "https://trud.bg/%d0%b3%d1%80%d0%b0%d1%84%d0%b0-%d0%b7%d0%b0%d0%b2%d0%b5%d0%b4%d0%b5-%d0%b6%d0%b5%d0%bd%d0%b0-%d1%81%d0%b8-%d0%b8-%d0%b4%d0%b5%d1%86%d0%b0%d1%82%d0%b0-%d1%81%d0%b8-%d0%b2-%d0%bf%d1%83%d1%81%d1%82%d0%b8/", "text": "След като миналата година заведе семейството си на почивка в Париж, този път Влади Ампов – Графа рязко смени континента и дестинацията. В разгара на зимата известният музикант прекара няколко дни в Йордания заедно със съпругата си Мария и двете им пораснали деца – Крис на 9 години и Никол на 7. Четиримата преживели незабравими моменти в древния град Петра и не пропуснали да се разходят из феноменалната червена пустиня Вади Рум. „Децата се забавляваха много сред пясъците. Просторът, скалите, гледките – всичко беше вълнуващо за тях“, сподели Графа пред Би Ти Ви. Преди да замине за Индия, певецът пропътува хиляди километри и до още една мечтана дестинация. В Индия той снима клипове към две от новите си парчета. „Огън“ вече се завъртя в ефира, а видеото към втората му песен, направено край пресъхнало солено езеро в Гоа, се очаква през март. „Индия ми беше мечта от години. Трябва да се върна отново“, казва музикантът. Временно обаче Графа ще трябва да сложи край на пътешествията, защото в края на месеца го очаква нов сезон като треньор в „Гласът на България“. Музикантът и продуцент за трети път ще бъде жури в музикалното шоу, което стартира на 24 февруари по Би Ти Ви заедно с Иван Лечев, Камелия и новото попълнение Михаела Филева.", "date": "2019.02.12", "title": " Графа заведе жена си и децата си в пустинята"}
{"url": "https://trud.bg/%d1%81%d1%8a%d0%b4%d1%8a%d1%82-%d0%be%d1%81%d1%82%d0%b0%d0%b2%d0%b8-%d0%bf%d0%be%d0%b4-%d0%b4%d0%be%d0%bc%d0%b0%d1%88%d0%b5%d0%bd-%d0%b0%d1%80%d0%b5%d1%81%d1%82-%d1%81%d1%82%d0%b0%d0%b9%d0%ba%d0%be/", "text": "Апелативният спецсъд потвърди мярката на сина на алкохолния бос Миню Стайков – Стайко Стайков, с което го остави под домашен арест. В съдебната зала стана ясно, че 29-годишният мъж е с множество травми по тялото, а в „Пирогов“ е бил приет с контузия на главата. Любопитен е, че някои от нараняванията му са получени 8-10 дни, преди да бъде „отвлечен” и пуснат на от плен, каквато версия разпространиха той и неговите адвокати. Допълнителната експертиза от 8 лекари вещи лица е установила след изследване с ядрено магнитен резонанс, че има мозъчни увреждания (лезии) на две места. Категоричното заключение на медиците е, че има нужда от допълнителни изследвания, продължително лечение и здравословното му състояние не позволява да остане зад решетките или да получи адекватна помощ в МВР болница или лазарета към затвора. Стайков бе дошъл в съдебната зала, подпрян на патерица и с медицинска маска на лицето. Според съда има достатъчно доказателства, които го уличават в участие в организирана престъпна група, заедно с баща му Миню Стайков, за данъчни престъпления. Магистратите цитираха свидетелски показания и документи по делото, от които става ясно, че Стайко Стайков е бил управител в много от фирмите, контролирани от Миню Стайков. Данъчна ревизия е установила в едно от дружествата, че за периода 2013-2016 г. са избегнати плащания на 443 584 лв. данъци. От анализа на доказателства става ясно и че за Стайков-син не са били използвани СРС-та. Един от свидетелите, свързан с разбитата фабрика за нелегални цигари в Карнобат, в записан разговор говори за „шефа“, но не става ясно дали има предвид Стайков-син. Апелативният спецсъд не намери достатъчно доказателства, които да свързват Стайко Стайков с фабриката. Според магистратите обаче има опасност той да извърши друго престъпление, ако бъде с по-лека мярка за неотклонение, макар че повечето документи са иззети и вече са им назначени експертизи. Магистратите подложиха на съмнение и заявеното при ареста желание да съдейства, тъй като е отказал да даде образец на подписа си за сравнение с тези на документите по делото. Освен това е бил обявен за издирване както в България, така и с червена бюлетина на Интерпол, а до момента не са доказани твърденията му, че е бил отвлечен. Решението е окончателно и не може да бъде обжалвано. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.12", "title": " Стайко Стайков остава под домашен арест"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bd%d0%b5%d0%bd%d0%be-%d0%b4%d0%b8%d0%bc%d0%be%d0%b2-%d0%b4%d0%be%d0%b3%d0%be%d0%b2%d0%b0%d1%80%d1%8f%d0%bc%d0%b5-%d0%be%d1%89%d0%b5-%d0%b5%d0%b2/", "text": "Предстои да договорим още български общини да получат средства за подобряване качеството на въздуха. В Брюксел ще водим преговори да има още бенефициенти по Оперативна програма „Околна среда 2014-2020“ за предоставяне на безвъзмездна финансова помощ по Приоритетна ос 5 „Мерки за подобряване качеството на атмосферния въздух“ (КАВ). Това заяви министърът на околната среда и водите Нено Димов на форум „Европейски, национални и местни приоритети“, който се провежда в рамките на 32-рото Общо събрание на Националното сдружение на общините в България (НСОРБ). Димов припомни, че миналата година действащите програми по КАВ на седем общини са одобрени за общо финансиране на стойност 111 млн. лв. „100% от целия финансов ресурс от ЕК са договорени. Ще имаме остатъци – в Брюксел ще договорим за още общини да получат средства. Няма да бъдат всички (от 24 кандидатствали – б.а.). Не е ясно и какъв ще бъде останалият ресурс и доколко ЕК ще се съгласи, но съм сигурен, че ще има за още общини“, обясни министърът. „Ако започне разглеждането по същество на жалбите на общини по тази програма в съда, ще има забавяне. Тук се крие риск. Този тип решения не би трябвало изобщо да подлежат на обжалване, но независимият съд ще каже окончателно“, допълни Нено Димов във връзка с входираните от няколко общини, включително Горна Оряховица и Русе, жалби по опуснатите средства. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.12", "title": " Министър Нено Димов: Договаряме още евросредства за подобряване качеството на въздуха"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba%d0%b2%d0%be-%d1%89%d0%b5-%d1%80%d0%b5%d1%88%d0%b0%d0%b2%d0%b0-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d0%ba%d0%b8%d1%8f%d1%82-%d1%81-47/", "text": "1. ПРОЕКТ НА РЕШЕНИЕ ЗА ПРИЕМАНЕ НА ОПЕРАТИВНА ПРОГРАМА НА МИНИСТЕРСКИЯ СЪВЕТ ЗА ПЕРИОДА 1 ЯНУАРИ – 30 ЮНИ 2019 Г.  Внася: министър-председателят 2. ПРОЕКТ НА РЕШЕНИЕ ЗА ИЗМЕНЕНИЕ И ДОПЪЛНЕНИЕ НА РЕШЕНИЕ № 619 НА МИНИСТЕРСКИЯ СЪВЕТ ОТ 2009 Г. ЗА ПРИЕМАНЕ НА СПИСЪК НА РЕГУЛИРАНИТЕ ПРОФЕСИИ В РЕПУБЛИКА БЪЛГАРИЯ.  Внася: министърът на образованието и науката 3. ПРОЕКТ НА РЕШЕНИЕ ЗА РЕШАВАНЕ НА ВЪПРОСИ ПО РАЗПРЕДЕЛЕНИЕТО И ИЗПОЛЗВАНЕТО НА РАДИОЧЕСТОТИТЕ И РАДИОЧЕСТОТНИТЕ ЛЕНТИ, ОПРЕДЕЛЕНИ ЗА СЪВМЕСТНО ПОЛЗВАНЕ ЗА ГРАЖДАНСКИ НУЖДИ И ЗА НУЖДИТЕ НА НАЦИОНАЛНАТА СИГУРНОСТ.  Внася: министърът на транспорта, информационните технологии и съобщенията 4. ПРОЕКТ НА РЕШЕНИЕ ЗА ОПРЕДЕЛЯНЕ НА НАЦИОНАЛЕН КОМПЕТЕНТЕН ОРГАН ПО ПРИЛАГАНЕТО НА РЕГЛАМЕНТ (ЕС) 2017/821 НА ЕВРОПЕЙСКИЯ ПАРЛАМЕНТ И НА СЪВЕТА ОТ 17 МАЙ 2017 Г. ЗА ОПРЕДЕЛЯНЕ НА ЗАДЪЛЖЕНИЯ ЗА НАДЛЕЖНА ПРОВЕРКА НА ВЕРИГАТА НА ДОСТАВКИ ЗА ВНОСИТЕЛИТЕ ОТ СЪЮЗА НА КАЛАЙ, ТАНТАЛ И ВОЛФРАМ, НА РУДИТЕ НА ТЕЗИ МЕТАЛИ И НА ЗЛАТО С ПРОИЗХОД ОТ ЗАСЕГНАТИ ОТ КОНФЛИКТИ И ВИСОКОРИСКОВИ ЗОНИ.  Внася: министърът на икономиката 5. ПРОЕКТ НА ПОСТАНОВЛЕНИЕ ЗА ИЗМЕНЕНИЕ НА НАЦИОНАЛНИТЕ СЧЕТОВОДНИ СТАНДАРТИ, ПРИЕТИ С ПОСТАНОВЛЕНИЕ № 46 НА МИНИСТЕРСКИЯ СЪВЕТ ОТ 2005 Г.  внася: министърът на финансите 6. ДОКЛАД ОТНОСНО ИНФОРМАЦИЯ ЗА КАСОВОТО ИЗПЪЛНЕНИЕ НА ДЪРЖАВНИЯ БЮДЖЕТ И НА ОСНОВНИТЕ ПОКАЗАТЕЛИ НА КОНСОЛИДИРАНАТА ФИСКАЛНА ПРОГРАМА ЗА 2018 Г.  Внася: министърът на финансите 7. ПРОЕКТ НА ПОСТАНОВЛЕНИЕ ЗА ИЗМЕНЕНИЕ НА ПОСТАНОВЛЕНИЕ № 155 НА МИНИСТЕРСКИЯ СЪВЕТ ОТ 2015 Г. ЗА ОПРЕДЕЛЯНЕ НА ВТОРОСТЕПЕННИТЕ РАЗПОРЕДИТЕЛИ ПО БЮДЖЕТА НА МИНИСТЕРСТВОТО НА ПРАВОСЪДИЕТО.  Внася: министърът на правосъдието 8. ПРОЕКТ НА РЕШЕНИЕ ЗА ОБЯВЯВАНЕ НА ИМОТ – ПУБЛИЧНА ДЪРЖАВНА СОБСТВЕНОСТ ЗА ИМОТ – ЧАСТНА ДЪРЖАВНА СОБСТВЕНОСТ, И ЗА БЕЗВЪЗМЕЗДНОТО МУ ПРЕХВЪРЛЯНЕ В СОБСТВЕНОСТ НА ОБЩИНА ВАРНА, ОБЛАСТ ВАРНА.  Внася: министърът на регионалното развитие и благоустройството 9. ПРОЕКТ НА РЕШЕНИЕ ЗА ОБЯВЯВАНЕ НА ИМОТ – ПУБЛИЧНА ДЪРЖАВНА СОБСТВЕНОСТ. ЗА ИМОТ – ЧАСТНА ДЪРЖАВНА СОБСТВЕНОСТ.  Внася: министърът на регионалното развитие и благоустройството 10. ПРОЕКТ НА РЕШЕНИЕ ЗА ПРЕДЛОЖЕНИЕ ДО НАРОДНОТО СЪБРАНИЕ ЗА РАТИФИЦИРАНЕ НА СПОРАЗУМЕНИЕТО ЗА ПРЕГЛЕД НА МНОГОСТЕПЕННОТО УПРАВЛЕНИЕ МЕЖДУ МИНИСТЕРСТВОТО НА РЕГИОНАЛНОТО РАЗВИТИЕ И БЛАГОУСТРОЙСТВОТО НА РЕПУБЛИКА БЪЛГАРИЯ И ОРГАНИЗАЦИЯТА ЗА ИКОНОМИЧЕСКО СЪТРУДНИЧЕСТВО И РАЗВИТИЕ, ПОДПИСАНО НА 11 ДЕКЕМВРИ 2018 Г.  Внася: министърът на регионалното развитие и благоустройството 11. ПРОЕКТ НА РЕШЕНИЕ ЗА ОДОБРЯВАНЕ НА РЕЗУЛТАТИТЕ И УТВЪРЖДАВАНЕ НА ПРОТОКОЛА ОТ ПЕТОТО ЗАСЕДАНИЕ НА БЪЛГАРО-АЗЕРБАЙДЖАНСКАТА МЕЖДУПРАВИТЕЛСТВЕНА КОМИСИЯ ЗА ИКОНОМИЧЕСКО СЪТРУДНИЧЕСТВО, ПРОВЕДЕНО НА 6 И 7 НОЕМВРИ 2019 Г. В СОФИЯ.  Внася: министърът на енергетиката 12. ДОКЛАД ЗА ОДОБРЯВАНЕ ПРОЕКТ НА РАЗРЕШЕНИЕ ЗА ПРОУЧВАНЕ НА СТРОИТЕЛНИ МАТЕРИАЛИ – ПОДЗЕМНИ БОГАТСТВА ПО ЧЛ. 2, АЛ. 1, Т. 5 ОТ ЗАКОНА ЗА ПОДЗЕМНИТЕ БОГАТСТВА, В ПЛОЩТА „ТРИЗЪБЕЦ“, РАЗПОЛОЖЕНА В ЗЕМЛИЩАТА НА С. САМУИЛОВО И С. ПАНАРЕТОВЦИ, ОБЩИНА СЛИВЕН, ОБЛАСТ СЛИВЕН.  Внася: министърът на енергетиката 13. ПРОЕКТ НА РЕШЕНИЕ ЗА ПРИЕМАНЕ НА ЗАКОНОДАТЕЛНА ПРОГРАМА НА МИНИСТЕРСКИЯ СЪВЕТ ЗА ПЕРИОДА 1 ЯНУАРИ – 30 ЮНИ 2019 Г.  Внася: министър-председателят 14. ПРОЕКТ НА ПОСТАНОВЛЕНИЕ ЗА ПРИЕМАНЕ НА НАРЕДБА ЗА ВЪНШНИТЕ ЕКСПЕРТИ ПРИ ПРЕДВАРИТЕЛЕН КОНТРОЛ НА ОБЩЕСТВЕНИ ПОРЪЧКИ.  Внася: министърът на финансите 15. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА НАРЕДБАТА ЗА УСЛОВИЯТА И РЕДА ЗА ПРИЛАГАНЕ НА СХЕМИ ЗА ПРЕДОСТАВЯНЕ НА ПЛОДОВЕ И ЗЕЛЕНЧУЦИ И НА МЛЯКО И МЛЕЧНИ ПРОДУКТИ В УЧЕБНИТЕ ЗАВЕДЕНИЯ – СХЕМА „УЧИЛИЩЕН ПЛОД“ И СХЕМА „УЧИЛИЩНО МЛЯКО“, ПРИЕТА С ПОСТАНОВЛЕНИЕ № 251 НА МИНИСТЕРСКИЯ СЪВЕТ ОТ 2016 Г.  Внася: министърът на земеделието, храните и горите 16. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА НОРМАТИВНИ АКТОВЕ НА МИНИСТЕРСКИЯ СЪВЕТ.  Внася: министърът на труда и социалната политика", "date": "2019.02.12", "title": " Вижте какво ще решава Министерският съвет утре, 13 февруари 2019"}
{"url": "https://trud.bg/%d1%84%d0%b8%d1%80%d0%bc%d0%b8%d1%82%d0%b5-%d0%bf%d0%bb%d0%b0%d1%89%d0%b0%d1%82-%d0%b4%d1%8a%d0%bb%d0%b3%d0%be%d0%b2%d0%b5%d1%82%d0%b5-%d1%81%d0%b8-%d0%b7%d0%b0-28-%d0%b4%d0%bd%d0%b8/", "text": "Най-зле са в Португалия и Италия  Намалява срокът, в който фирмите в България се разплащат по между си, показва последният доклад на Intrum (European Payment Report 2018), който обхваща 9607 компании в 29 страни. Ако през 2017 г. компаниите у нас са покривали задълженията си средно за 38 дни, то през 2018 г. срокът намалява до 28 дни. За сравнение средноевропейското време за разплащане е 34 дни. Най-бързо се издължават фирмите в Латвия, Естония и Ирландия – съответно за 18, 19 и 20 дни. Точно обратна е ситуацията в Португалия – 66 дни, Босна и Херцеговина и Италия – по 56 дни. В отношенията между бизнеса и крайните клиенти е налице по-кратък срок за разплащане. В България срокът за погасяване на задълженията е 21 дни през 2018 г., а през 2017 – 20 дни. Лидер отново са Прибалтийските републики. Най-дълго време е нужно на компаниите в Испания – 45 дни, в Босна и Херцеговина – 39 дни, а в Португалия – 38 дни. 32 дни средно са били нужни на фирмите в България да изплатят задълженията си към публичния сектор през миналата година. За Европа този срок е около 40 дни. Лидер по този критерий е Латвия – с 18 дни срок за разплащане, а с най-лоши показатели е Италия – 104 дни. България обаче заема 3-то място от страните с най-много отписани приходи – 2,78% от общите годишни приходи. Само Ирландия и Сърбия са пред нас със съответно 3,10% и 2,88%, а Румъния е 4-та с 2,73% отписани приходи, според анкетата на Intrum. Средният процент за ЕС на загуба на приходи е 1,7%. Почти една трета от анкетираните фирми в България казват, че ще могат да наемат повече служители, ако длъжниците им са по-бързи с техните плащания. Това е по-висок резултат в сравнение с европейската средна стойност от 20%. 38% от анкетираните фирми в България също заявяват, че закъснелите плащания не им позволяват да растат в икономически план.", "date": "2019.02.12", "title": " Фирмите плащат дълговете си за 28 дни\t\t\t"}
{"url": "https://trud.bg/%d1%82%d1%80%d0%b5%d1%82%d0%b0-%d0%ba%d0%be%d0%bc%d0%bf%d0%b0%d0%bd%d0%b8%d1%8f-%d0%b7%d0%b0-%d0%b5%d0%bb%d0%b5%d0%ba%d1%82%d1%80%d0%be%d0%bd%d0%bd%d0%b8-%d1%80%d0%b0%d0%b7%d0%bf%d0%bb%d0%b0%d1%89/", "text": "Трета компания в България е подала документи до БНБ и очаква лиценз за електронни разплащания. Освен Европейската централна банка и националните банки, дружествата за електронни разплащания са единствените, които могат за издават и да изкупуват обратно електронни пари. Минималният изискуем капитал за тях е 700 хил. лв., а таксата за лиценза, издаван от БНБ е 10 хил. лв. По смисъла на Закона за платежните услуги и платежните системи електронните пари са парична стойност, съхранявана в електронна, включително магнитна форма, която представлява вземане към издателя, издава се при получаване на средства с цел извършване на платежни операции и се приема от физическо или юридическо лице, различно от издателя на електронни пари. Според публичния регистър на лицензираните в България дружества за електронни пари досега само две са получили лиценз за извършване на тази дейност. Законът обаче предвижда компаниите да работят с представители, които също се водят в регистъра, с което дейността им достига до по-широк кръг потребители. Кандидатът „Алтернатива файненшъл“ вече има лиценз за небанкова финансова институция, издаден от БНБ, както и лиценз от Министерството на финансите, който дава право на дружеството да взема клиентски средства и да търгува с инвестиционно злато и други благородни метали. За да получи лиценз и от БНБ компанията трябва да отговаря на условията за издаването му, описани в Закона за платежните услуги и платежните системи (ЗПУПС) и Наредба №16 за лицензиране на платежните институции, дружествата за електронни пари и операторите на платежни системи. В момента компанията се оглавява Румен Гълъбинов. Той коментира, че регулаторът в лицето на Комисията за финансов надзор ще направи по-силна компанията и че нейното ръководство уважава техните забележки и работи за подобряване на процедурите. През 2002 г. Румен Гълъбинов става първият председател на Агенцията по застрахователен надзор, а през 2003 г. – зам.-председател на новоучредената Комисия по финансов надзор (КФН). Членувал е в управителните съвети на международни застрахователни компании от България, Австрия и САЩ.", "date": "2019.02.12", "title": " Трета компания за електронни разплащания чака лиценз от БНБ"}
{"url": "https://trud.bg/%d0%b1%d0%b8%d0%b2%d1%88%d0%b8%d1%8f%d1%82-%d1%88%d0%b5%d1%84-%d0%bd%d0%b0-%d1%86%d1%81%d0%b1%d0%be%d0%bf-%d0%bd%d0%b5-%d0%b2%d1%8f%d1%80%d0%b2%d0%b0%d0%bc-%d0%bd%d0%b0%d0%bf%d1%8a%d0%bb%d0%bd%d0%be/", "text": "„Не вярвам напълно в тезата за отравянето на Емилиян Гебрев, понеже уж ядеш екочисти салати, а после те ти предизвикават някакви организмени разтройства – не ми звучи като отравяне”, коментира пред   бившият шеф на ЦСБОП (1991-1992 г.) Тихомир Стойчев. Според него всеки, който търгува с подобни неща – дали са психотропни вещества, дали са оръжия – стъпва по тънък лед и непрекъснато е изложен на рискове и опасности. „Там се пресичат много интереси”, добави той и коментира, че е много чудно, че за станало през 2015 г. се разнищва чак сега. „Много е чудно защо от 2015 г. досега не знаем какво се е случило, имам чувството, че България ще обслужи интереси на версии, издигнати във Великобритания”, каза още Стойчев. Токсикологът проф. Никола Александров пък коментира фосфороорганични съединения, като заяви, че за да се припадне от подобен пестицид, е необходимо количество под 1 грам. Той е силно токсичен и се ползва за борба срещу вредители по земеделските култури като от години не се продава на пазара. „Тези фосфороорганични пестициди и бойни отровни вещества спадат към групата на нервнопаралитичните отрови“, отбясни токсикологът. Александров открои, че разликата между пестицидите и бойните отровни вещества е степента на токсичност. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.02.12", "title": " Бившият шеф на ЦСБОП: Не вярвам напълно в тезата, че Гебрев е бил отровен"}
{"url": "https://trud.bg/%d0%bf%d0%be%d0%bc%d0%bf%d0%b5%d0%b9%d0%be-%d1%81-%d0%b0%d0%bd%d1%82%d0%b8%d0%ba%d0%b8%d1%82%d0%b0%d0%b9%d1%81%d0%ba%d0%b0-%d0%be%d1%84%d0%b0%d0%bd%d0%b7%d0%b8%d0%b2%d0%b0-%d0%b2-%d0%b8%d0%b7%d1%82/", "text": "Агитира за намаляване на енергийната зависимост от Москва На посещение в Будапеща в понеделник, американският държавен секретар Майк Помпейо, който е на официална в Източна Европа предупреди, че САЩ ще очакват от съюзниците си в региона да загърбят използването на съвременни високи технологии, внос от Китай, ако искат да запазят добри отношения с Вашингтон, предаде Ройтерс. САЩ защитават позицията, че електронните продукти, продавани от китайската компания “Хуавей”, могат да се използват за шпионаж в полза на Пекин и гледат на експанзията на компанията в Източна Европа като на стратегическа заплаха, припомнят наблюдатели. В Будапеща Помпейо също така потвърди плановете за подписване на двустранно споразумение между Унгария и САЩ за сътрудничество в областта на отбраната. Засегната бе и другата важна тема от обиколката на държавния секретар в Източна Европа – намаляването на енергийната зависимост на страните от региона от Русия. Визитата ще приключи утре в Полша, която е домакин на международна конференция посветена на проблемите в Близкия Изток и по-специално растящото влияние на Иран, срещу когото САЩ се опитват да сглобят нова международна коалиция.  ", "date": "2019.02.12", "title": " Помпейо с антикитайска офанзива в Източна Европа\t\t\t"}
{"url": "https://trud.bg/%d0%bf%d1%80%d0%b5%d0%b2%d0%be%d0%b4%d0%b0%d1%87%d0%ba%d0%b0-%d0%bd%d0%b0-%d1%83%d0%be%d1%80%d0%bb%d0%b8%d0%ba-%d1%84%d0%b0%d0%b2%d0%be%d1%80%d0%b8%d1%82-%d0%b7%d0%b0-%d1%81%d1%82%d0%be%d0%bb%d0%b0/", "text": "Социолог ще е посланикът ни в Тел Авив Бившата преводачка на посланик Джеймс Уорлик Христина Нинова е сочена за фаворит за стола на Румяна Бъчварова в Министерски съвет. Очарователната брюнетка с чувство за хумор и отлични комуникативни умения е най-вероятният бъдещ началник на кабинета на премиера Бойко Борисов. Дългогодишни служители в Министерски съвет коментират, че близо година Борисов имал повече доверие на Нинова, отколкото на провалилата се като вицепремиер и вътрешен министър Румяна Бъчварова. Затова не е изненада, че Бъчварова ще замине посланик в Израел. Още от лятото се заговори, че социоложката ще смени дипломата от кариерата Димитър Михайлов. Спънка за рокадата бе президентът Румен Радев, който имаше съображения по назначението. Вчера стана ясно, че президентът склонил да подпише указ не само за Бъчварова, но и за несменяемия Марин Райков. Този път Райков от Италия ще се прехвърли в Лондон. Докато беше служебен премиер и външен министър по времето на Росен Плевнелиев, Райков, самопредлагайки се уреди трансфера си от Париж в Рим.    ", "date": "2019.02.12", "title": " Преводачка на Уорлик фаворит за стола на Бъчварова\t\t\t"}
{"url": "https://trud.bg/%d0%b8%d0%bd%d0%b6-%d0%b8%d0%ba-%d0%b3%d0%b5%d0%be%d1%80%d0%b3%d0%b8-%d0%bd%d0%b5%d0%b4%d0%b5%d0%bb%d1%87%d0%b5%d0%b2-%d1%81%d1%8a%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb/", "text": "В последните години все повече се говори за безусловен базов доход (ББД). Тази идея се базира върху това, че всеки един гражданин – от директор до безработен, ще получава от републиканския бюджет фиксирани месечни плащания от момента на своето раждане до смъртта си. Утопия, абсурд или реалност е това? По тази тема разговаряме с един от най-големите застъпници на идеята инж.-ик. Георги Неделчев. – Господин Неделчев, идеята за базов доход, на която вие сте привърженик, доста се коментира напоследък, макар че тя не е нова. Утопия, абсурд или реалност е тя?  – Засилените коментари и обсъждания, както по целия свят, така и у нас се дължат преди всичко на засилващото се неравенство и обедняването на големи групи и цели слоеве на обществото. Системата е така устроена днес, че прави една много малка част от хората все по-проспериращи, а всички останали все по-застрашени от бедността. Търси се трайно решение и много мислещи граждани откриват, всеки по свой начин, идеята за по-добро преразпределение на националния доход в националната държава. За някои идеята е утопия заради своята универсалност, за други тя е абсурд заради споделянето на обществения резултат между всички членове на обществото, но всъщност тя е реалност, защото точно поради идеите на социалната справедливост, съчетана с личен просперитет, тя съществува частично или под някаква форма дори днес. – Но има ли места в света, където този проект да е успял и какви са резултатите от него?  – Напоследък, най-големият успех можем да кажем, че е в Италия, с въвеждането на така наречения Граждански доход. Това все още не е безусловен базов доход, все още е частична мярка, която повече прилича на поредна помощ за конкретна обществена група, но всъщност показва механизма за бъдещото приложение на политиката за гарантиран доход – обществена подкрепа за гражданска политическа организация, мнозинство в парламента, закон за държавния бюджет, преки плащания към гражданите. По този път се движи Индия, с най-успешния пилотен проект, проведен до сега. Идеята е била почти приета в САЩ през втората половина на XX век, мащабен пилотен проект в Канада тогава е дал крайно позитивни данни, а Финландия вече отчете положителни за хората резултати от проведения там експеримент. Много добри резултати от проведени пилотни проекти има в Африка. В Аляска функционира ресурсно базирана форма на безусловен базов доход при разпределението на приходите от нефтената промишленост между всички жители на щата. Нещо подобно се случва и в някои арабски държави. Идеята е обсъждана и вероятно щеше да бъде изпробвана във Венецуела, ако не бяха се случили последните събития… – Каква е целта на този проект и приложим ли е той в България?  – Да, изцяло приложим е за България по ред конкретни причини. Целта у нас би била прекратяване на тежката демографска катастрофа, която днес граничи с демографски апокалипсис, съчетана с изкореняване на бедността на територията на Република България. – И откъде ще се намерят пари за това, може ли да бъде обезпечена и по какъв начин приходната част, от която ще се насочват средства към отделните физически лица?  – Пари за тази мярка и за качественото функциониране на държавата у нас има предостатъчно. Въпросът опира до политическа воля в обществото и конкретни съпътстващи решения. Безусловният базов доход (ББД) е възможен при истински демократизирана система на държавно управление с пряко гражданско участие. Финансирането на преките плащания към гражданите всъщност представлява прогресивна ангажираност на данъчната система с драстично намаляване на администрацията и опростяване на данъчното и осигурително законодателство. Разбира се, при това положение, хората напускащи системата, която днес е изкуствено претоварена, се връщат по домовете си достойно, подсигурени, както и всички останали, със средствата от въведения гарантиран доход. – Всъщност, излиза, че пари ще има за всеки – от пеленачето до столетника, само защото се е родил, т.е. ще има екзистенц минимум доходи, дори да не работи?  – Да, това е грижата на обществото за всеки един гражданин, с валидни лични документи и постоянна активна адресна регистрация на територията на България. Самото ползване на средствата, поради това, че те са в електронна форма е възможно само на територията на страната за плащане на продукти и услуги, за които се приемат картови и други електронни форми на разплащане. Това са почти всички продукти в магазините, комунални услуги, наеми, вноски по заеми и т.н. Това не означава премахване на парите в брой, които се произвеждат от БНБ. Всички работещи самонаети, надомни или работници по трудов или граждански договор ще имат съответните доходи от труда си. Важно е тук да отбележим, че средствата за безусловния базов доход у нас няма да са от преки данъци върху доходите на гражданите или по-точно няма ситуация, в която работещи издържат неработещи. Принос има всеки един гражданин чрез своето потребление. – Но този ББД не може да бъде вечен двигател, трябва да се развива и икономиката?  – Точно така е. Икономика се развива с платежоспособно потребление. Гражданите ще имат възможността активно да участват чрез своя портфейл за развитието на родната икономика, а държавата ще инвестира директно в този портфейл на платежоспособността. – Не излиза ли, че заради развиването на технологиите, човек ще трябва да мързелува?  – Технологиите развиват дейност като машините, а вече автоматизацията и човешката роботизация, помагат на човека да се заеме с по-добра работа, да има повече време за себе си и за своите деца. Тук в България имаме нужда точно от това. Това, че ще си починете малко повече означава ли, че сте мързеливи? Това, че майките ще могат достойно да отглеждат децата си означава ли, че не полагат обществено полезен труд? – Знаете хубавата българска пословица „Който не работи, не трябва да яде“. Ако ББД навлезе, тази пословица вероятно ще трябва да я перифразираме на „И който не работи, и той ще яде“ или нещо подобно. Не звучи ли като комунистическа утопия?  – Този израз е придобил гражданственост от една реч на блаженопочившия комунистически лидер Георги Димитров. Леността не е комунизъм, както и комунизмът не е трудолюбие, но комунистическият режим е взел на въоръжение израза на Апостол Павел от Второто послание към солуняните с една проста цел. Да оправдае ползването на безплатен ентусиазиран, главно младежки труд по времето на най-тъмните години на комунистическия авторитарен режим. В този смисъл, безусловният базов доход не е милостиня, не е „помощ“, той е инвестиция в гражданите, срещу която те участват активно, но свободно в изграждането и спазването на правовия ред в държавата. Един от основните доказани ефекти на системата с безусловен базов доход е засилването на образованието, особено сред младите, но и не само сред тях.  – Добре, коя част от обществото ще спечели повече от този ББД?  – Тази, която живее в крайна бедност или в риск от бедност. Това е близо 80-90% от днешното българско общество. Полза и то сериозна, обаче, ще имат и останалите 10%, най-вече заради подобряването на общата среда, повишената платежоспособност, качество на живот и не на последно място опростена административно-данъчна система. Тоест, ползата е за цялото общество. – Какви ще бъдат негативните ефекти върху пазара на труда – например върху безработицата. Може би доста хора ще решат да живеят само от този доход, те дори няма да имат стимул за кариерно развитие?  – Стимулите за кариерно развитие са в доходите, които човек получава от труда си, а те са над базата, която осигурява гарантирания доход. Хората не се развиват кариерно, когато имат пари само за базовите си нужди. В този смисъл ще има подобряване на трудовия пазар, най-вече заради изравнените позиции при преговорите между работник и работодател, но и стабилизиране на вече установените отношения, тъй като ще липсва мотивът за миграция и безогледна смяна на работното място. Днешната ниска безработица у нас е нереална. – ББД няма ли да има ефект и върху увеличаването на разходите за труд на бизнеса? Т.е на работодателите ще им се наложи да увеличат заплатите, за да накарат хората да работят?  – Точно обратното е. Системата с базов доход замества настоящата осигурителна практика и премества данъчната тежест върху косвените данъци. Това е едно огромно облекчение най-вече за малкия и среден бизнес, но и за наетите работници и служители. По-скоро работодателите ще получат един нов своеобразен съдружник в бизнеса, но не по ироничния начин днес чрез отнемане на част от печалбата без принос при развитието на дейността, а като реална подкрепа при формирането на общия доход на работника. По-скоро можем да наблюдаваме случай, в който поради временни затруднения в деловата активност работодателят може да постигне съгласие с работниците да продължат своята работа без да напускат работните места до възстановяване на приходите в компанията. – А няма ли да се намали така и желанието за инвестиции, поради по-ниската възвращаемост на инвестирания капитал?  – Ефектът е точно обратният. Повишената платежоспособност привлича инвестициите, а възвращаемостта се подобрява. Освен това ефектът се разпростира и върху социалното предприемачество, внедряването на новите технологии, както и върху доброволчеството, културата и изкуствата. Свободните професии също получават сериозен стимул за развитие. – Обществото ни няма ли така да бъде изправено и пред класово и малцинствено противопоставяне?  – Не. По никакъв начин. Няма причина за подобни твърдения. Основна характеристика на базовия доход е неговата универсалност, стъпваща на универсалните човешки права. В конкретния случай това е човешкото право на достоен живот, а то е валидно за всеки един гражданин в Републиката без изключение, без сегрегация, без дискриминация, без разделение по какъвто и да е признак. – Това веднага води до въпроса как например ще убедите циганите да работят, като ще получават всеки месец достатъчна сума за преживяване?  – Циганите и днес „работят“, всеки, каквото намери или може. Фокусът при тях обаче е върху криминалното поведение и злоупотребата с настоящата система на помощи. Безусловният базов доход действа по точно обратния начин, тъй като не е помощ. Премахва мотивите на криминалитета и задължава всички да спазват правовия ред. Така правата на българите, както и на всички останали народности, се изравняват, а циганите получават реална възможност за свободна и естествена интеграция. Който не желае, получава арест, съд и затвор, като издръжката му в затвора не е, както днес, а е не повече от размера на въпросния базов доход. Това важи за всички и много хора, сред които и циганите, ще имат повод сериозно да се замислят преди да извършат някое престъпление. – Как ще се формира данъчното облагане на работещите на трудов договор хора за доходите им над 500 лв./месечно ББД? Или пък какво ще стане с пенсиите над 500 лв/месечно и т.н.?  – Данъчната система предстои да се ориентира предимно към косвените данъци. Преките данъци върху доходите от труд могат да отпаднат и да се покрият от облагането на по-сериозното потребление. Така гражданите реално ще разполагат с повече средства за достоен живот без да се променя сериозно консолидираната фискална програма на правителството. При пенсиите, базовият доход се добавя върху трудовите и замества социалните, което при всички положения е едно сериозно подобрение. Осигурителните партиди задължително ще бъдат гарантирани от държавата до момента на заместването на сегашната система, а впоследствие гражданите при желание, както и днес, ще могат да продължат да ползват съществуващите методи за доброволно допълнително осигуряване. – След като тази идея за ББД бе отхвърлена от гражданите на Швейцария с допитване, защо тогава трябва тук да бъде въведена?  – Идеята там беше приета от 23% от гласуващите и времето е изцяло пред тях. Те имат инструментите на директната демокрация и всяко едно поколение има възможност да постави въпроса на гласуване, както се прави вече 170 години в алпийската република. Защо да го правим у нас? Защото не Швейцария, а България изчезва. Нашата страна би била чудесен пилотен проект в рамките на ЕС с насочване на евросубсидиите пряко към гражданите вместо само към някои определени предварително бенефициенти. Така, както е в Аляска, както ще е в индийският щат Сиким, или на което и да е друго място по света. Нашият гост  Георги Неделчев е инженер-икономист. Завършил е Техническия университет в София и ИСК при УНСС. Доброволец в Международното движение за парична реформа Positive Money. Той е съпредседател на Българския съюз за директна демокрация (БСДД). Женен, с две деца.      ", "date": "2019.02.12", "title": " Инж.-ик. Георги Неделчев, съпредседател на Български съюз за директна демокрация (БСДД): Безусловният базов доход не е милостиня, а инвестиция\t\t\t"}
{"url": "https://trud.bg/%d1%87%d0%b5%d1%80%d0%b2%d0%b5%d0%bd-%d0%b1%d0%be%d0%b9%d0%ba%d0%be%d1%82-%d0%b2-%d1%81%d0%b4%d1%80%d1%83%d0%b6%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d0%be%d0%b1%d1%89%d0%b8%d0%bd%d0%b8/", "text": "Кметовете от БСП напуснаха демонстративно заседанието на Националното сдружение на общините (НСОРБ), което се проведе вчера в хотел “Рамада” в София. Предложението дойде от кмета на Гоце Делчев Владимир Москов, който бе аплодиран от съпартийците си на форума. Формалният повод за бойкота бе преразпределението на средствата за общините. Припомняме, че в края на годината бяха отпуснати 146 млн. лева за кметствата по места. Причината – тъй като БСП има най-малко кметове, общата сума в т.нар. “червени общини” е най-малко. Кметът на Плевен Георг Спартански се обърна към колегите си от БСП и ги предупреди да не се поддават на внушенията от партийните централи. А градоначалникът на Пазарджик Тодор Попов директно намекна за предизборен ход от страна на ръководството на социалистите: “Скъпи колеги, не забравяйте, че сте мажоритарен вот, не ви е назначил “Позитано”. Докажете, че служите на хората от вашия град”. След като обявиха решението си, кметовете-социалисти отидоха на среща с лидера на БСП Корнелия Нинова на “Позитано” 20, където е решено “кметовете от левицата, членове на УС на Сдружението на общините, да напуснат Управителния съвет на НСОРБ”. Кметовете на БСП се обявиха срещу “дългогодишната и целенасочена политика на правителството на премиера Бойко Борисов за разделение на кметовете според политическата им принадлежност”.   Петя Аврамова обеща: Повече пари за общински пътища – догодина От НСОРБ искат 20% от таксите През 2020 г. предвиждаме тол системата да работи напълно, така че в държавния бюджет да се освободят средства и общините да получат пари за четвъртокласната пътна мрежа. Това обяви министърът на регионалното развитие и благоустройството Петя Аврамова на 32-рото Общо събрание на Националното сдружение на общините в България (НСОРБ). По повод искането на НСОРБ част от бюджета на АПИ – 100 млн. лв., да се преразпредели към общините, Аврамова посочи, че това няма как да стане тази година, тъй като на 16 август ще бъде пусната тол системата в тестови режим. “Аз и АПИ твърдо стоим зад искането на общините да имат повече средства за пътищата и този диалог трябва да продължи. Но средствата, които ще се събират от тол таксите, няма как да бъдат преразпределени – каквото предложение има НСОРБ за 20% да отиват при общините, защото разпоредбите са залегнали в директива. И няма как да харчим средствата, събирани от тол такси, за други пътища освен за републиканската инфраструктура”, заяви Аврамова.", "date": "2019.02.12", "title": " Червен бойкот в Сдружението на общините (обзор)\t\t\t"}
{"url": "https://trud.bg/%d0%b7%d0%b0%d1%89%d0%be-%d0%b1%d1%8a%d0%bb%d0%b3%d0%b0%d1%80%d0%b8%d0%bd%d1%8a%d1%82-%d0%bc%d1%80%d0%b0%d0%b7%d0%b8-%d0%bf%d1%80%d0%b0%d0%b2%d0%b8%d0%bb%d0%b0%d1%82%d0%b0/", "text": "Защо българинът мрази правилата „Иииии, разбързали се! Какво пък толкова?“ Така обичайно посрещат молбата ми да освободят лявата „скоростна“ лента на ескалаторите в София – независимо дали става дума за метрото или в мола. Не, не е чак толкова голям проблем, ще се съглася. А в същото време е проблем. И не само защото ще се забавя с още няколко секунди, рядко минути. И не само, защото по един типичен влудяващ начин отново се сблъсквам с родната гордост от непознаването и/или незачитането на правилата. Най-много ми тежи поредното твърде явно натрапване на тъжната истина, че все още се борим с дълбоко вкорененото усещане, че времето ни е безценно – но тъкмо в обратния на обичайното смисъл, че е без стойност. Много лесно сме готови да го жертваме, често по безсмислен начин. Според мен не толкова защото живеем в щастливия балон на заблудата, че ще пребъдем вечно, а по-скоро защото голяма част от нас „закачиха“ от онзи строй, при който времето течеше сякаш по-бавно, изпълнено с лекотата на битие, лишено от твърде много избор и твърде много информация. Време, в което денят свършваше „с първа програма“. Дали масата все още е неподготвена за новата реалност и нормално ли е след десетилетия все още да говорим за „адаптация“? Промяната на нагласите не е процес за една нощ, неизбежно е и специфичното забавяне от издигането в национални герои на онези, които се борят срещу системата. За справка – Андрешко, на чиято ловкост да измами данъчните поколения наред се възхищавахме в училище. Но сякаш днес пропастта между онези, които вече приеха промяната, заживяха в нея и децата им също са в този „нов свят“, и другите – неприемащите, неразбиращите, нежелаещите да продължат напред – е все по-голяма. А като казват индианците (откраднато от една конференция), скоростта на племето се мери по бързината на най-бавните. За мен липсата на желание да се движим напред и липсата на разбиране да пуснем по-бързите има много по-сериозен аспект. И ако завистта е причина за второто, то много по-страшно е първото. Не само защото „движението е здраве“. А заради причината, която го обуславя. И това е чакането. Психологията на стадото, което се чувства добре и комфортно в своята неподвижност. Липсата на усещане, че за да продължиш напред, трябва да се движиш. Че от теб самия зависи дали ще продължиш и с каква скорост. А че ще стигнеш до края, по един или друг начин, е единственото сигурно, както знаем. Чакането, биволското търпение са още по-страшни, когато се комбинират с липсата на отговорност. Прехвърлянето й на някой друг, който трябва да се грижи за нас, сякаш сме неспособни да разсъждаваме, лишени от всякакъв опит живи същества (за разлика от “хора”), които трябва да бъдат отглеждани от … например държавата. По време на „Битката на талантите“ социологическа агенция „Тренд“ изнесе данните от проучване, според което не просто 330 хил. българи са демотивирани (и това само сред безработните), от дългите години, през които са изключени от пазара на труда, но огромната част считат, че държавата трябва да направи нещо по въпроса. Когато липсата на образование, липсата на квалификация и липсата на желание да се развиваш като индивид за теб не са проблем, тогава проблемът опредено лежи другаде. Единственото положително в случая е, че тъкмо тези професии, работните места в които евентуално биха били заети от сега демотивираните, изцяло ще бъдат поети от роботите. Последиците, от друга страна, биха могли да са негативни и тежки – какво могат да правят тези хора? Дали просто ще ги отглеждаме, например с минималния социален доход, за който е модерно да се говори през последните години? И – ако продължим в сферата на конспирациите и все по-актуалните на фона на бурното развитие на фармацевтичната и медицинската индустрия (надявам се) филми-фантастики – дали те просто ще станат донори на органи за онези, които искат (и имат възможността) да удължават живота си почти до безкрай? Има за какво да помислим. Докато пътуваме заклещени, пилеейки ценното си време, между неподвижните маси от хора на ескалаторите. Спим ли, чакаме ли някакво поредно „събуждане“ или просто това е мъдростта на древна нация, която знае, че светът не се променя за едно поколение? Но! От друга страна ще имаме ли времето като човечество да продължим достатъчно дълго, за да изпращаме отново позакъснелите си предприемачи (този път както личи по всичко на Изток, вместо на Запад), откъдето да се връщат с нови идеи, нови технологии и нови контакти. Инвестиционната политика на Китай, изследванията за „най-умни нации“ променят малко центъра на събитията, но едно е сигурно – този център не е България и по нищо не личи, че някога ще стане. Колкото и да се опитваме да покажем, че това не може да ни притесни, защото в живота най-важен е купонът и забавленията (в които май също не сме водещи, нито по оригиналност и пресичане на границите, слава Богу, нито по създаване на истински емоции – повече наблягаме на постоянното им притъпяване, най-често с алкохол) – та колкото и да демонстрираме безразличие, всяко нещо в ежедневието ни предизвиква сериозен сблъсък между действителността и нашите вътрешни потребности да подхранваме безграничното си его. И обратно по ескалаторите нагоре-надолу, защото те остават от малкото управляеми от нас инструменти за демонстрация на изкривена представа за собствено величие – аз правя, каквото реша и където реша, независимо какви са правилата (ако отново си припомним “народната мъдрост” за закона, който е просто ‘врaта у пoле’), независимо дали безсмисленото ни запъване по средата на лявата лента пречи на някого, а понякога и просто защото сме твърде уморени – да гледаме, да мислим,… да живеем. Това е нашето звездно време, в което излизваме единственото наистина ценно – времето си, за да си създаваме илюзията за контрол върху живота, за безгрижни забавления с още по-безсмислени дейности като разходки по магазините и споделяне на отсъстващи ценности с други мили хора, страдащи от същото. Бих сложила тук край, но предпочитам типично по американски да се обърна към позитивното. Към онези, които се противопоставят на затлачената липса на гъвкавост и тичат по ескалаторите в обратна посока, само и само да открият своята динамика, независимо от повсеместния сън утопия наоколо. Към онези, които на висок глас поставят въпроси. Защо не се спазват онези рисунки, които дори на 5 годинки можеш да ги разбереш, и без да умееш да четеш. Само малко тъга няма как да не се промъкне между цялото. Онази тъга, която тихо, но настойчиво шепне, че по нашите ширини не сме привърженици на американския хепи-енд, а по-скоро на гръцките (да не го модифицираме допълнително с други географски названия) трагедии. и че тези, младите, към които гледаме, най-вероятно ще продължат да тичат по ескалаторите. но не тук. не при нас. Ако още ни има. * Авторката е експерт по бранд мениджмънт.                                      ", "date": "2019.02.12", "title": " Расте пропастта между приемащите и нежелаещите промяна\t\t\t"}
{"url": "https://trud.bg/%d0%b4%d0%b5%d1%80%d0%bc%d0%b5%d0%bd%d0%b4%d0%b6%d0%b8%d0%b5%d0%b2-%d0%b2%d1%81%d0%b5-%d0%be%d1%89%d0%b5-%d0%b1%d0%b5%d0%b7-%d0%b4%d0%be%d0%b3%d0%be%d0%b2%d0%be%d1%80-%d0%bf%d0%be%d0%b4%d0%bf%d0%b8/", "text": "Георги Дерменджиев все още няма подписан договор с „Левски“. Това обяви самият специалист в началото на пресконференцията на „сините“, на която освен него бяха представени още новите попълнения Валери Божинов, Мартин Райнов и Живко Миланов. „Все още нямам договор – обясни бившият наставник на „Лудогорец“. – Надявам се до дни да парафирам с клуба. Няма нищо притеснително, важното е нещата да бъдат изпипани както трябва.“ А Дерменджиев даде да се разбере, че контрактът му няма да бъде краткосрочен, както се тиражираше през януари: „Не е вярна информацията, че договорът ми е за 6 месеца плюс 2 години. Ще разберете скоро истината.“    ", "date": "2019.02.12", "title": " Дерменджиев все още без договор, подписва до дни дългогодишен"}
{"url": "https://trud.bg/%d0%bf%d0%be%d0%b6%d0%b0%d1%80-%d0%b2%d1%8a%d0%b7%d0%bd%d0%b8%d0%ba%d0%bd%d0%b0-%d0%b2-%d0%bc%d0%b0%d0%b3%d0%b0%d0%b7%d0%b8%d0%bd-%d0%b7%d0%b0-%d0%bf%d0%b8%d1%80%d0%be%d1%82%d0%b5%d1%85%d0%bd%d0%b8/", "text": "Сигнал за възникнал пожар в търговски обект на партерен етаж на жилищна кооперация на ул. „Пещерско шосе“ в Пловдив е получен в 18 50 часа. Към мястото са насочени три специализирани автомобила с екипи от 9 пожарникари. Установено е, че в магазин за пиротехнически изделия е възникнал огън. Незабавно са изведени живеещите в сградата. За минути пожарът е локализиран, без да се разпространи извън обекта. ﻿ Няма данни за пострадали. Няма риск за живеещите наоколо и близките сгради. На мястото на инцидента съдействие оказват и полицаи от Второ  РУ-Пловдив. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.12", "title": " Пожар възникна в магазин за пиротехнически изделия в Пловдив\t\t\t"}
{"url": "https://trud.bg/%d0%b1%d1%83%d0%bc%d0%b5%d1%80%d0%b0%d0%bd%d0%b3%d1%8a%d1%82-%d0%ba%d0%be%d0%b9%d1%82%d0%be-%d0%b7%d0%b0%d1%81%d1%82%d0%b8%d0%b3%d0%b0-%d0%b0%d0%bc%d0%b5%d1%80%d0%b8%d0%ba%d0%b0/", "text": "Бившият държавен секретар Колин Пауъл веднъж спомена за „правилото на грънчарската работилница“. Ако счупиш нещо (например чуждестранно правителство), трябва да платиш за него. Дипломатът имаше предвид Ирак и Либия – страни, в които се възцари хаос след американските интервенции. За съжаление, САЩ, много често действат като тромав слон в магазин за порцелан и в резултат на това десетки бедни и неорганизирани страни се оказват в руини. Аз наричам този ефект „правилото на бумеранга“, именно защото САЩ трябва да се изправят пред непланираните последици от американските интервенции. Днес, американците и техните съюзници се бият и умират в редица страни заради „правилото за бумеранга“. САЩ грубо се намесваха там и се опитваха да формират правителства по западен образец и след поредния неуспех си тръгнаха от тези страни, оставяйки след себе си вакуум. Америка запали огнищата на конфликтите, щедро хвърляйки в пламъците пари, оръжия, осигуряваше разузнаване и военно обучение. Нямаше никакъв контрол върху местните власти. Хуманитарната помощ беше ограбена, оръжията попадаха в ръцете на племена и банди, а местните диктатори само усилиха своите позиции с помощта на нашата интервенция.  Ето някои от „държавите-бумеранг“: Афганистан. САЩ разпалиха кървавата конфронтация от 1979 г. насам, след влизането на съветските войски в тази страна. През 80-те години, САЩ и Саудитска Арабия въоръжиха муджахидините, местните бойци. Америка подстрекаваше муджахидините да върнат на Русия за доставените от нея оръжия за комунистически Виетнам, с които бе отнет живота на 58 000 американски войници по време на Виетнамската война. А Пакистан през това време доставяше американски оръжия и пари на най-екстремистките религиозни групи, от чийто редици по-късно се появиха талибаните, Ал Кайда и Ислямска държава. Афганистан е в състояние на война в продължение на 30 години до днес, а нашите войници все още умират в тази страна. Оръжията, предоставени от Америка, дори попаднаха в ръцете на Осама бин Ладен, който организира терористичните атаки на 11 септември. Това е най-висшата проява на „Правилото на бумеранга“. КНДР. Преди 24 години администрацията на Клинтън изпрати дипломата Робърт Галучи в Северна Корея да договори ядрено споразумение. КНДР се съгласи да затвори своя ядрен реактор и изрази готовност да се отърве от отработеното ядрено гориво. В замяна на това Северна Корея очакваше да получи нефт от САЩ и електричество от южнокорейските електроцентрали. Но след победата на републиканците на изборите за Конгреса този план се срина. Победителите решиха да анулират рамковото споразумение, постигнато от Клинтън (приблизително същото нещо направи и Доналд Тръмп с ядрения пакт, сключен от Обама с Иран). Властите в Северна Корея (по онова време те не бяха запознати с всички нюанси на политиката на махалото на САЩ) в отговор на това веднага възобновиха производството на ядрени бойни глави и на стратегически ракети. Ето още един пример за особено взривоопасна проява на „Правилото на бумеранга“. Хондурас: Децата и жените в тази страна днес търсят политическо убежище и стоят в близост до границите на Калифорния, но малцина от нас си спомнят какво направихме в тази страна. През 80-те години Роналд Рейгън подкрепи борбата на „контрите“ с оръжие и пари през Хондурас срещу комунистите от Никарагуа. Войната в Никарагуа постепенно затихна, но нейното ехо под формата на американски долари и оръжия предизвика вълна от насилие, която премина в Хондурас. И това е още един пример на „бумеранг“. Русия. След разпадането на Съветския съюз президентът Джордж Буш-старши обеща на Москва да се откаже от идеята за разширяване на НАТО до самите граници на бившата съветска империя. Но всяка американска президентска администрация живее според своите собствени правила, а президентите, които наследиха Буш, доведоха НАТО в Полша, Словакия, Чехия, в балтийските страни и в България. Тези действия възродиха авторитарния национализъм в Русия, и той се превърна в заклет враг на Запада. Твърдата политика на Владимир Путин е още един „бумеранг“. „Арабската пролет“. Държавният секретар на САЩ Хилари Клинтън пътува до Близкия изток с най-добри намерения. Там тя каза на местните диктатори, че дните им са преброени, а страните им трябва да бъдат управлявани само със съгласието на техните поданици. Като даваше толкова добри съвети, тя се опитваше да замени абсолютното управление с демокрация, т.е. да насади имплант, който никога не е работил в арабския свят. И въодушевената младеж излезе на улиците и започнаха въстанията в Сирия, Либия, Египет и Тунис. В Египет, в резултат на изборите, на власт дойдоха мюсюлманските братя, а след това избухна военен преврат. Не е ли това бумеранг? Сирийците избиха 400 000 от своите съграждани и клането все още продължава. И това е „бумеранг“. „Бумеранг“ в този случай означава непланирани последствия. Разбира се, за САЩ е трудно да остане настрана и мълчаливо да гледа как загиват невинни хора, а кървавите месари да завземат властта. Веднъж светът обеща, че геноцидът никога няма да се повтори, но преди това световната общност само наблюдаваше как Хитлер унищожи 6 милиона евреи.   В името на добро, а носи зло  Но нека си спомним колко често в миналото американските интервенции в името на доброто накрая донесоха само зло. Насаждането на демокрацията в Ирак, Египет, Украйна и други развиващи се страни бе увенчано с мрачни резултати. На нас ни предстои да разберем как точно тези страни могат да бъдат подпомогнати, за да се измъкнат от царуващия там хаос. И като „награда“ за тези усилия, САЩ твърде често се сблъсква с проявите на „правилото на бумеранга“.                  ", "date": "2019.02.12", "title": " Бумерангът, който застига Америка\t\t\t"}
{"url": "https://trud.bg/%d0%b3%d0%be%d0%bb%d1%8f%d0%bc-%d0%bf%d0%be%d0%b6%d0%b0%d1%80-%d0%b2%d0%b8%d0%bb%d0%bd%d1%8f-%d0%b2-%d0%b0%d0%b2%d1%82%d0%be%d1%81%d0%b5%d1%80%d0%b2%d0%b8%d0%b7-%d0%b2-%d0%bc%d0%be%d0%bd%d1%82%d0%b0/", "text": "Грамаден пожар опустоши автосервиз край Монтана. Унищожени са автомобили и техника на голяма стойност. Пострадали хора за щастие няма, съобщиха от Областната дирекция на МВР. Пламъците избухнали в сервиз за автомобили в края на града до пътя Монтана – Берковица към обед във вторник. Огънят бързо обхванал халето с площ 140 кв. метра и за кратко време овъглил  намиращите се в него автомобили и оборудване. На мястото пристигнали три екипа пожарникари и започнали борба със стихията. За около час огнеборците загасили пламъците, но те вече били съсипали изцяло джип, автовоз, друг автомобил, техника, инвентар и инструменти. На мястото е направен оглед, проучват се причините за пожара и нанесените щети. Заради близостта на изгорелия сервиз до квартал „Пъстренците”, където живеят няколко хиляди души, експерти проверяват и чистота на въздуха в района. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.12", "title": " Голям пожар вилня в автосервиз в Монтана"}
{"url": "https://trud.bg/%d1%83%d0%b2%d0%b5%d0%bb%d0%b8%d1%87%d0%b0%d0%b2%d0%b0-%d1%81%d0%b5-%d0%b1%d1%80%d0%be%d1%8f%d1%82-%d0%bd%d0%b0-%d0%be%d1%81%d1%8a%d0%b4%d0%b5%d0%bd%d0%b8%d1%82%d0%b5-%d1%81%d0%bb%d0%b5%d0%b4-%d1%81/", "text": "В Районен съд – Велико Търново са разгледани 6884 дела през миналата година. От тях 4348 са граждански и 2536 – наказателни дела. В тримесечния срок са приключени общо 5775 дела, което представлява 93 % от всички свършени дела. Постъпилите наказателни дела през 2018 г. са 2398 , а останалите несвършени от предходната година са 138 дела. Увеличава се делът на постъпилите наказателни дела от общ характер, сочи отчетът на Районен съд. Запазена е тенденцията от предходните години и най -голям отново е делът на общоопасните престъпления – 191. През отчетния период делата, свързани с престъпления против собствеността – кражба, грабеж, измама, документна измама, присвояване, са 91, против реда и общественото спокойствие – 17, документи престъпления – 16, против дейността на държавните органи и обществените организации – 15. Делата против стопанството са 11, престъпления против личността – телесни повреди – 8, престъпленията против брака, семейството и младежта – 3 и престъпления против правата на гражданите – едно. През отчетната година общо 389 са лицата, съдени в наказателните производства от общ характер, като 1 е оправдано и съответно 388 са осъдени. Най-голям дял заемат общоопасните престъпления, по които са съдени 191 лица. На следващо място са престъпленията против собствеността – 115 съдени лица, от които 114 осъдени и 1 оправдано. При наказателните дела от частен характер от 12 съдени лица, 10 са оправдани, а 2 са осъдени. При административно-наказателните дела по чл.78а от Наказателния кодекс от 61 съдени лица, 1 е оправдано, 60 са освободени от наказателна отговорност по чл.78а, като 57 са с наложено административно наказание глоба, а 3 броя лица са с наказание обществено порицание. Увеличен е значително броят на осъдените лица по споразумения спрямо предходните години – 294 броя през миналата година, в сравнение с 250 броя през 2017 г. Запазена е тенденцията спрямо предходните две години, като по 25 дела е използван институтът на съкратеното съдебно следствие. През 2017 г. са 27, а през 2016 г. са 26 дела. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.12", "title": " Увеличава се броят на осъдените след споразумения в Районния съд в Търново\t\t\t"}
{"url": "https://trud.bg/%d1%81%d1%82%d0%be%d0%bb%d1%82%d0%b5%d0%bd%d0%b1%d0%b5%d1%80%d0%b3-%d1%80%d1%83%d1%81%d0%b8%d1%8f-%d0%b8%d0%bc%d0%b0-%d0%bf%d0%be%d1%81%d0%bb%d0%b5%d0%b4%d0%bd%d0%b0-%d0%b2%d1%8a%d0%b7%d0%bc%d0%be/", "text": "Генералният секретар на НАТО Йенс Столтенберг призова днес Русия да запази съществуването на договора си със САЩ за ракетите със среден обсег. Русия има последна възможност да постъпи отговорно, като съхрани договора. Призоваваме да използва тази възможност. Подготвяме се за свят без този договор. Ще обсъдим какви мерки трябва да предприемем в присъствието на повече руски ракети. Няма да предполагам какви биха били тези стъпки. Всяка стъпка, която предприемем, ще бъде съгласувана, отбранителна и съразмерна. Не възнамеряваме да разполагаме нови ракети. Не искаме нова надпревара във въоръжаването, това не е в ничий интерес, каза Столтенберг. На пресконференция той заяви, че министрите на отбраната на държавите от алианса ще обсъдят утре и вдругиден в Брюксел въпроса с бъдещето на този договор. Столтенберг отбеляза изразената от САЩ готовност да се оттеглят от договора, сключен със СССР през 1987 г., защото днес документът не се прилага от Москва. Генералният секретар настоя, че в последните години Русия е разработила и разположила в Европа ракети в нарушение на договора, информира БТА. „Не възнамеряваме да повтаряме руските действия, но трябва да разполагаме с необходимите средства за сдържане“, уточни той. По думите му от подписването на договора през 1987 г. досега още държави са разработили или придобили ракети със среден обсег. Според него е възможно занапред да се обсъди възможността тези държави, сред които посочи Китай, Индия, Пакистан и Иран, също да бъдат обхванати в подобен договор. Това, че засега договорът обхваща само Русия и САЩ, не е извинение за неговото нарушаване. Договорът не дава сигурност, ако се изпълнява само от едната страна, поясни Столтенберг. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com              ", "date": "2019.02.12", "title": " Столтенберг: Русия има последна възможност да постъпи отговорно, като съхрани договора за ракетите"}
{"url": "https://trud.bg/%d0%b2%d0%b0%d1%80%d0%bd%d0%b5%d0%bd%d0%b5%d1%86-%d1%89%d0%b5-%d0%bf%d0%bb%d1%83%d0%b2%d0%b0-%d0%b1%d0%bb%d0%b0%d0%b3%d0%be%d1%82%d0%b2%d0%be%d1%80%d0%b8%d1%82%d0%b5%d0%bb%d0%bd%d0%be-22-%d0%ba%d0%bc/", "text": "33-годишен варненец ще плува благотворително в помощ на домовете за сираци в родния си град. В събота полупрофесионалистът Емил Атанасов ще опита да преодолее 2200-метровото трасе от Четвърта до Първа буна във Варна при температура на морската вода от 5-6 градуса. Стартът е планиран за 12 ч, като смелчакът ще бъде подкрепен от съпътстващи лодки, медицински екип и спасител. „С риск за живота и здравето си Емил Атанасов ще опита да преплува разстоянието, което е покорявано в смразяващо студени води само веднъж в историята на спорта“, анонсираха инициаторите от благотворителната организация „Отвъд предела“. Те апелират варненци да подкрепят събитието, чиято цел е да събере средства за три от домовете за сираци в града. Емил Атанасов има опит в плуването в ледено море. Той е редовен участник в ритуала по спасяване на кръста на Йордановден, а миналата година първи достигна до богоявленската светиня. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.12", "title": " Варненец ще плува благотворително 2,2 км в леденото море"}
{"url": "https://trud.bg/%d0%bc%d1%8a%d0%b6-%d1%83%d1%81%d0%bb%d1%83%d0%b6%d0%b8%d0%bb-%d1%81-%d0%b8%d0%bd%d1%81%d1%82%d1%80%d1%83%d0%bc%d0%b5%d0%bd%d1%82%d0%b8-%d0%b7%d0%b0-2200-%d0%bb%d0%b5%d0%b2%d0%b0-%d0%bf%d0%be%d1%81/", "text": "Полицията в Нова Загора започна разследване по жалба на 62-годишен мъж, съобщиха от ОД на МВР-Сливен. Човекът подал оплакване, че преди пет месеца услужил със свои машини на приятел. Но вместо да си ги получи обратно, той открил едната от тях в сайт за продажби от заложна къща в Стара Загора. Пострадалият дал две свои пробивни машини, от марката „Бош“, на 34-годишен мъж, за да си свърши работата. Вещите били скъпи, стрували около 2200 лева. Уговорката с приятеля му била да ползва машините за ден, след което да ги върне. Това не станало. Започнали множество телефонни разговори, отсрещната страна отговаряла с молби за отсрочка във връщането. И така се стигнало до 10 февруари, когато собственикът видял една от собствените си машини обявена за продан в интернет. По случая е образувано досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.12", "title": " Мъж услужил с инструменти за 2200 лева, после ги открил в сайт за продажби"}
{"url": "https://trud.bg/%d0%bf%d0%b8%d1%8f%d0%bd-%d1%80%d0%b0%d0%b7%d0%b1%d0%b8-%d0%ba%d0%be%d0%bb%d0%b0%d1%82%d0%b0-%d0%bd%d0%b0-%d0%b7%d0%bb%d0%b0%d1%82%d0%bd%d0%be%d1%82%d0%be-%d0%bc%d0%be%d0%bc%d0%b8%d1%87%d0%b5/", "text": "Едно от момичетата от ансамбъла по художествена гимнастика, който спечели световната титла в многобоя през 2014 г. и бронзов медал от олимпийските игри в Рио де Жанейро през 2016 г. – Ренета Камберова, се оплака в социалните мрежи, че стъклото на колата ѝ е било разбито. Тя публикува снимка, на която се вижда счупен прозорец от шофьорската страна и написа: „Наистина не знам как може да има такива хора..“. Неприятният инцидент стана в родния град на Камберова – Пазарджик. След отказването си от активна спортна кариера тя стана отговорник за спорта в града. За щастие грацията не е била в автомобила, когато е извършено посегателството. От него не е откраднато нищо, предаде БТВ. По непотвърдена информация, става дума за вандалски акт, за който вече има задържан. Той е добре познат на полицията в града и е бил в нетрезво състояние.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.12", "title": " Пиян разби колата на „златното момиче“ Ренета Камберова"}
{"url": "https://trud.bg/%d0%b4%d0%b2%d0%b0%d0%bd%d0%b0%d0%b4%d0%b5%d1%81%d0%b5%d1%82-%d0%b4%d1%83%d1%88%d0%b8-%d0%bf%d0%be%d1%81%d1%82%d1%80%d0%b0%d0%b4%d0%b0%d1%85%d0%b0-%d0%bf%d1%80%d0%b8-%d1%81%d0%b1%d0%bb%d1%8a%d1%81/", "text": "Френските власти съобщиха днес, че разследват рядък случай на сблъсък между два трамвая в предградие на Париж, при което пострадаха 12 души, един от тях сериозно, предаде АФП. Инцидентът станал късно вече в понеделник в югозападната част на френската столица, когато единият трамвай бил спрял, а друг го блъснал отзад. Едното превозно средство е дерайлирало, има нанесени щети на релсите и се очаква отстраняването им да отнеме поне няколко дни. Подобни инциденти в натоварената трамвайна мрежа са изключително редки, отбелязва АФП. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.12", "title": " Дванадесет души пострадаха при сблъсък на трамваи в Париж"}
{"url": "https://trud.bg/%d0%bf%d0%be%d0%b4%d0%b4%d1%80%d1%8a%d0%b6%d0%bd%d0%b8%d0%ba-%d0%bd%d0%b0-%d1%82%d1%80%d1%8a%d0%bc%d0%bf-%d0%bd%d0%b0%d0%bf%d0%b0%d0%b4%d0%bd%d0%b0-%d1%80%d0%b5%d0%bf%d0%be%d1%80%d1%82%d0%b5%d1%80/", "text": "Привърженик на американския президент Доналд Тръмп нападнал репортер на Би Би Си на митинг в Ел Пасо, щата Тексас, предаде  Мъж с шапка „Да направим Америка отново велика“ блъснал и наругал Рон Скийнс от Би Би Си и други новинари, преди да бъде дръпнат от други участници в митинга. Президентът видял нападението и потвърдил, че Скийнс е добре, правейки жест с вдигнат палец. Държавният глава има обтегнати отношения с медиите от началото на мандата си през 2017 г. Той твърди, че журналистите са „врагове на народа“ и често критикува разпространяваните „фалшиви новини“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.12", "title": " Поддръжник на Тръмп нападна репортер на Би Би Си"}
{"url": "https://trud.bg/%d0%bf%d1%80%d0%b5%d0%b4%d1%81%d1%82%d0%be%d0%b8-%d0%ba%d0%be%d0%bd%d0%ba%d1%83%d1%80%d1%81-%d0%b7%d0%b0-%d0%b4%d0%b8%d1%80%d0%b5%d0%ba%d1%82%d0%be%d1%80-%d0%bd%d0%b0-%d0%bf%d1%80%d0%b8%d1%80%d0%be/", "text": "Изпълнителната Агенцията по горите днес пенсионира директорката на Природен парк „Витоша“ Снежана Петрова, научи „Труд“. Това означава, че предстои обявяването на конкурс за избор на директор на Парка. Припомняме, че Снежана Петрова оглави Дирекцията на ПП „Витоша“ през февруари 2012 година, като тогава кандидат за поста бе и тогавашния директор Тома Белев, Тогава той остана на трето място. Прогнозата е, че ще има сериозна битка за длъжността, защото министър-председателят Бойко Борисов пое ангажимент пред президента на МОК Томас Бах, София да кандидатства за Младежка зимна олимпиада през 2024 година, като основните дисциплини ще се проведат на Витоша. За да се случи това събитие е належаща промяна в действащия План за управление на парка или приемането на новия, който чака утвърждаване от Висшия екологичен експертен съвет към Министерството на околната среда и водите. Междувременно към министъра на спорта Красен Кралев, беше създадена работа група, която излезе с конкретни предложения какви корекции трябва да се направят в сегашния План, за да може да се подменят старите и да се изградят нови лифтове и писти. През месец декември Столичният общински съвет излезе с декларация, с която подкрепи кандидатурата на София за Младежката зимна олимпиада през 2024 година. „За“ гласуваха съветниците от ГЕРБ, Патриоти за София, БСП, четирима общинари от СДС, Глас народен. „Против“ бяха Марта Георгиева и провалилия се кандидат за президент Трайчо Трайков от ДСБ. Със сигурност „зелените“, за да провалят кандидатурата на София за Младежката зимна олимпиада, ще бъдат много активни и агресивни в желанието си да бъде определен техен кандидат за директор на ПП „Витоша“. Имената, които се спрягат, са на Александър Дунчев и Добромира Димова и двамата бивши заместници на Тома Белев. Тоест, кръгът около него иска да си върне влиянието и контрола над ПП „Витоша“.  ", "date": "2019.02.12", "title": " Предстои конкурс за директор на Природен парк „Витоша“"}
{"url": "https://trud.bg/15-%d0%b3%d0%be%d0%b4%d0%b8%d0%bd%d0%b8-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d1%82%d1%8a%d1%81%d1%82-%d0%b7%d0%b0%d1%81%d1%82%d1%80%d0%b5%d0%bb%d1%8f%d0%bb-%d0%b1%d0%b8%d0%b2%d1%88/", "text": "Окръжният съд в Монтана произнесе присъда от 15 години затвор за 64 годишен мъж, прострелял с незаконно оръжие при скандал бившия си зет в село недалеч от Лом, съобщиха от Апелативна прокуратура. Трагедията се е разиграла в село Крива бара в началото на юни 2017 г. Подсъдимият Асен Д. живеел в съседство с бившия си зет Симеон Б./37 г./ и между двамата често пламвали кавги заради раздялата на младите и спорове за децата. И двамата подавали сигнали за разправиите и в полицията имало образувани преписки и досъдебно производство за конфликтите между тях. На 3 юни двамата мъже се срещнали пред дома на по-възрастния, скарали се и се нахвърлили един срещу друг. Местен жител, който минавал с колата си наблизо, подал сигнал за инцидента. В това време обаче бившият тъст извадил пистолет и стрелял няколко пъти в Симеон. Улученият паднал, а стрелецът се обадил за помощ на спешния телефон 112. На мястото пристигнал и кварталният полицай, на когото тъстът предал пистолета. Простреляният мъж бил откаран в болницата в Лом, където медиците констатирали смъртта му от огнестрелни рани в дробовете и сърцето. За убийството Асен Д. получи наказание от 15 години лишаване от свобода , а за незаконно притежаваното оръжие – още 5 години затвор. За двете престъпления съдът определи обща присъда от петнадесет години зад решетките. Наказанието може да се обжалва пред Софийския апелативен съд. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.12", "title": " 15 години затвор за тъст, застрелял бившия си зет в ломско село"}
{"url": "https://trud.bg/%d0%bf%d0%b8%d1%8f%d0%bd-%d0%bb%d1%8a%d0%b6%d0%b5-%d1%87%d0%b5-%d0%bc%d1%83-%d0%be%d1%82%d0%bc%d1%8a%d0%ba%d0%bd%d0%b0%d0%bb%d0%b8-%d1%82%d0%b5%d0%bb%d0%b5%d1%84%d0%be%d0%bd%d0%b0/", "text": "37-годишен мъж от Камено разигравал полицаите няколко часа, след като отишъл в местното РУП и заявил, че телефонът му е откраднат. После си признал, че се напил и загубил мобилния телефон на стойност 900 лева. Тъй като се притеснил, жена му да не му се кара, излъгал, че го обрали. При извършените допълнителни полицейски действия мобилния телефон е открит в пълна изправност в тревна площ в района на ул. «Царевец» в Камено в близост до поликлиниката на града. Работата по случая продължава от служители на Районно управление – Камено. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.12", "title": " Пиян лъже, че му отмъкнали телефона"}
{"url": "https://trud.bg/%d0%b1%d0%be%d0%bb%d0%bd%d0%b8%d1%86%d0%b0-%d0%bf%d1%80%d0%b5%d0%b4%d0%b8%d0%b7%d0%b2%d0%b8%d0%ba%d0%b2%d0%b0-%d0%b0%d0%b1%d0%b8%d1%82%d1%83%d1%80%d0%b8%d0%b5%d0%bd%d1%82%d0%b8-%d0%b4%d0%b0-%d1%81/", "text": "Държавната болница на Бургас – УМБАЛ, предизвиква абитуриентите да станат кръводарители. Вчера медиците презентираха нов проект -„Това не си го правил“. Целта му е да провокира младежите, които тази година навършват 18 г. /възрастта, която е прагът, за да си кръводарител/. Проектът промотира доброволното и безвъзмездно кръводаряване сред най-младите жители на региона и отправя предизвикателство към завършващите класове – да се обединят и да направят нещо добро заедно – групово кръводаряване и дори състезание по кръводаряване сред бургаските училища. Най-активните училища ще бъдат отличени на специална церемония на 14 юни – Световен ден на кръводарителя. „Напоследък са много популярни благотворителни каузи сред завършващите – „С тениска на бал“, „С автобус на бал“. Те са посветени на различни добри каузи. Нашата кауза спасява живот. Защото човешката кръв спасява живот и досега заместител няма. В Бургас има много активни млади хора – кръводарители, ние видяхме това и вярваме, че техният пример ще бъде последван“, каза д-р Светлозар Георгиев, зам.-директор на УМБАЛ Бургас. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.12", "title": " Болница предизвиква абитуриенти да станат кръводарители"}
{"url": "https://trud.bg/%d0%b1%d1%83%d1%80%d0%b3%d0%b0%d1%81%d0%ba%d0%b8%d1%82%d0%b5-%d0%b2%d0%bb%d1%8e%d0%b1%d0%b5%d0%bd%d0%b8-%d0%b1%d0%b5%d0%b7%d0%bf%d0%bb%d0%b0%d1%82%d0%bd%d0%be-%d0%bd%d0%b0-%d0%bc%d1%83%d0%b7%d0%b5/", "text": "На 14 февруари Бургаският музей обяви, че кани всички влюбени двойки и хора, свързани с лозарството и винарството, на безплатно посещение в Археологическата експозиция. 14 февруари е известен като празник на виното и любовта. На него хората почитат християнските светци Трифон Зарезан (стар стил) и Валентин. Малко известно е обаче, че на този ден българските археолози отбелязват професионалния си празник, съобщават от музея. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.12", "title": " Бургаските влюбени безплатно на музей"}
{"url": "https://trud.bg/%d0%bd%d0%b0%d0%b3%d1%80%d0%b0%d0%b4%d0%b8%d1%85%d0%b0-%d1%82%d0%b5%d0%bb-112-%d0%b2-%d0%b1%d1%83%d1%80%d0%b3%d0%b0%d1%81/", "text": "С грамоти за образцово изпълнение на служебните си задължения, на нарочна церемония заместник-министърът на вътрешните работи Красимир Ципов отличи началника на отдел „Районен център 112” – Бургас – Наталия Миткова и старши експерта в отдела Ирина Милева. ﻿ Заместник-министър Ципов благодари на работещите в специализираната дирекция служители за всеотдайния труд, като заяви, че той е от ключово значение за поддържане ефективността при извънредни ситуации и за гарантиране здравето и сигурността на българските и на пребиваващите на територията на страната чужди граждани. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.12", "title": " Наградиха тел. 112 в Бургас"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%b2%d1%8a%d0%bf%d1%80%d0%b5%d0%ba%d0%b8-%d1%84%d0%b0%d0%bb%d1%88%d0%b8%d0%b2%d0%b8%d1%82%d0%b5-%d0%bd%d0%be%d0%b2%d0%b8%d0%bd%d0%b8-%d0%bd%d0%b0/", "text": "Въпреки непрекъснатото генериране на фалшиви новини от нашите политически опоненти, държавата днес е стабилна, икономиката се развива, а резултатите от работата на ГЕРБ са видими във всяко едно населено място. Това заяви председателят на ПГ на ГЕРБ и зам.-председател на партията Цветан Цветанов по време на среща с представители на общинските структури на ГЕРБ в област Търговище, съобщават от партията. Зам.-председателят на ГЕРБ подчерта колко важно е структурите да бъдат мобилизирани и непрекъснато да запознават гражданите с реалните резултати от работата на законодателната, местната и изпълнителната власт. „Кога сме сред хората ние получаваме така важната обратна връзка за нашата работа. По този начин ние ще можем и да чуем техните проблеми и да търсим начини за тяхното решение“, подчерта Цветанов пред ГЕРБ-Търговище. По време на работната среща в Търговище бяха обсъдени още номинационните събрания за издигане на кандидати за евродепутати, както и тези за кметове и общински съветници, които ще започнат след края на европейските избори. Председателят на ПГ на ГЕРБ отбеляза, че веднага след приключването на евровота ще бъде направен обширен анализ на резултатите и изборът за кандидатите на ГЕРБ за местните избори ще бъде направен на базата на тяхната активност от европейския вот. Представителите на ГЕРБ от петте общини – Търговище, Омуртаг, Попово, Антоново и Опака обсъдиха с Цветан Цветанов и важни организационни въпроси. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.02.12", "title": " Цветанов: Въпреки фалшивите новини на нашите опоненти, държавата е стабилна, икономиката се развива"}
{"url": "https://trud.bg/%d0%bc%d0%b0%d0%b4%d1%83%d1%80%d0%be-%d1%82%d1%80%d1%8a%d0%bc%d0%bf-%d0%b8-%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%be%d1%82%d0%be-%d0%bc%d1%83-%d1%81%d0%b0-%d0%b1%d0%b0/", "text": "Президентът на Венецуела Николас Мадуро определи американския държавен глава Доналд Тръмп и членовете на правителството му като „банда екстремисти“ и ги обвини за кризата в страната си. В интервю за британския канал   Мадуро предупреди, че няма да позволи хуманитарна помощ да влезе във Венецуела, тъй като според него по този начин САЩ се опитват да се намесят във вътрешната политика на страната. Президентът на южноамериканската държава добави и че „моят народ има всичко необходимо и няма да молим за чужда помощ“. „Това е политическа война, която империята на Съединените щати води. Тяхното крайнодясно екстремистко правителство иска да завладее Венецуела“, смята Мадуро. Президентът стигна и по-далеч, като описа Доналд Тръмп като член на Ку Клукс Клан, който вярва в превъзходството на белите. Мадуро добави и че САЩ стоят зад тежката криза, в която се намира Венецуела. „Те се опитват да създадат условия, които да оправдаят евентуална военна намеса. Това е част от техния план. Затова ние, с цялото си достойнство, отказваме трохите, които ни подхвърлят“, заяви държавният глава. Мадуро за пореден път отказа да коментира отказа си да организира предсрочни президентски избори в страната. Според него „няма логика да повтаряме гласуване, която вече се е състояло“. Николас Мадуро е начело на Венецуела от 2013 г., след като наследи на поста покойния Уго Чавес. На 23 януари председателят на парламента и лидер на опозицията в страната  . Гуайдо  , като САЩ беше първата страна държава, която го призна за президент.          ", "date": "2019.02.12", "title": " Мадуро: Тръмп и правителството му са банда екстремисти, които искат да завладеят Венецуела"}
{"url": "https://trud.bg/%d1%82%d1%80%d0%b5%d0%bd%d0%b8%d1%80%d0%be%d0%b2%d0%ba%d0%b0%d1%82%d0%b0-%d0%bd%d0%b0-%d0%bb%d0%b5%d0%b2%d1%81%d0%ba%d0%b8-%d0%b2-%d1%81%d0%bd%d0%b8%d0%bc%d0%ba%d0%b8/", "text": "„Левски“ проведе открита тренировка на своята база на стадион „Георги Аспарухов“. В заниманието се включи и новото попълнение Живко Миланов, парафирал в понеделник с клуба. Около 20 привърженици изгледаха тренировката, която започна на едно от тренировъчните игрища, а след това продължи на помощното, на което се играят и част от контролите.", "date": "2019.02.12", "title": " Тренировката на „Левски“ в снимки"}
{"url": "https://trud.bg/%d0%bc%d0%bb%d0%b0%d0%b4%d0%b5%d0%bd-%d0%bc%d0%b0%d1%80%d0%b8%d0%bd%d0%be%d0%b2-%d1%81%d0%bb%d1%83%d1%87%d0%b0%d1%8f%d1%82-%d1%81-%d0%b5%d0%bc%d0%b8%d0%bb%d0%b8%d1%8f%d0%bd-%d0%b3%d0%b5%d0%b1%d1%80/", "text": "Предприети са действия по възобновяване на досъдебното производство по случая с Емилиян Гебрев. Това каза пред журналисти в Кюстендил министърът на вътрешните работи Младен Маринов. Според министър Маринов сигналът по случая „Гебрев” е подаден през 2015 година от страна на ВМА. Сигналът е бил свързан с настанено лице в безпомощно състояние. „Към този момент бяха неясни причините за неговото състояние и незабавно започнахме процесуално-следствени действия. Беше образувано досъдебно производство за опит за убийство срещу неизвестен извършител. В хода на разследването бяха проведени абсолютно всички оперативно-издирвателни мероприятия, процесуално-следствени действия и множество експертизи”, каза министър Младен Маринов. По думите му тогава всичко е било извършено в пълен обем.  „Случаят напоследък има и още развитие. При получаване на конкретната информация, незабавно бяха предприети действия по възобновяване на досъдебното производство. Незабавно на най-високо политическо и професионално ниво – лично от премиера и от Главния прокурор, бяха уведомени партньорските служби”, каза министър Младен Маринов. По думите му случаят през цялото време е бил в полезрението на МВР и са се извършвали активни действия по него. Работата е била в пълен синхрон със западните партньори. Има издадена международна заповед за разследване, която е изпратена във Великобритания. Според вътрешния министър не се изключва нито една версия до момента, в който може да се отхвърли от събраните факти и обстоятелства. Към момента е образувано досъдебно производство за опит за убийство срещу неизвестен извършител. Министърът посочи, че през 2015 година разследващите са работили по това, което са имали към момента. Изследвани са всички места, на които потърпевшият е бил, както и всички възможни начини за допир с евентуално отровно вещество. На въпрос, кога Емилиян Гебрев е уведомил МВР, че сам си е платил изследване във финландска лаборатория, министърът посочи, че това е било в края на 2018 година.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.02.12", "title": " Младен Маринов: Случаят с Емилиян Гебрев през цялото време е бил в полезрението на МВР "}
{"url": "https://trud.bg/%d0%b5%d0%b2%d1%80%d0%be%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d1%8a%d1%82-%d0%bf%d1%80%d0%b8%d0%b7%d0%be%d0%b2%d0%b0%d0%b2%d0%b0-%d0%b4%d0%b0-%d1%81%d0%b5-%d1%85%d0%b2%d1%8a%d1%80/", "text": "В отговор на продължаващите нарушения на основните права на ромите, Европарламентът изисква по-силни мерки за борбата срещу антиромските настроения в ЕС. Антиромските настроения са институционализарана и вкоренена в историята форма на расизъм, която се изразява в „насилие, реч на омразата, експлоатация, стигматизация“ и дискриминация, посочват евродепутатите в незаконодателната резолюция приета във вторник с вдигане на ръка, съобщават от пресслужбата на Европейския парламент. Училищната изолация, достъпът до пазара на труда, жилищното настаняване и здравеопазването са сред главните проблеми, на които продължават да бъдат изложени ромите в Европа. Текстът подчертава особено тежкото състояние на младите роми, сред които нараства броят на тези, които не са трудово заети, не учат или не се обучават. Евродепутатите призовават Европейската комисия и държавите членки да предложат по-широк набор от приоритетни области, „ясни и обвързващи“ цели, срокове и механизми за оценяване на напредъка относно интеграцията на ромите, след като изтече срокът на настоящата рамка на ЕС през 2020 г. Те също изискват „значителни публични средства“ и човешки ресурси за тези цели. Парламентът призовава за интегриране на принципа на равенството между половете и използването на ориентиран към децата подход в стратегическата рамка на ЕС, както и за по-близко участие на представители на ромите и неправителствени организации в изготвянето на интеграционните политики. Евродепутатите също подчертават необходимостта да се защити и насърчи равният достът до всички права за ромските деца. Парламентът призовава за специфични антидискриминационни цели, както и мерки за включване на ромите в политиките за устойчивост на околната среда и дигиталното общество. Текстът на резолюцията подчертава, че по-справедливо представяне на ромите във всички сфери е необходимо, включително в медиите, държавните институции и политическите органи. Структурните фондове на ЕС трябва да бъдат използвани за подобряване на условията за живот и бъдещите възможности на ромите, отбелязват евродепутатите. Те призовават държавите членки да проучат сегашните и минали злоупотреби със съответните фондове и да предприемат правни действия срещу нарушителите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com                  ", "date": "2019.02.12", "title": " Европарламентът призовава да се хвърлят много пари и труд за ромска интеграция"}
{"url": "https://trud.bg/%d1%82%d0%b5%d1%80%d0%b5%d0%b7%d0%b0-%d0%bc%d0%b5%d0%b9-%d0%b8%d1%81%d0%ba%d0%b0-%d0%be%d1%82%d1%81%d1%80%d0%be%d1%87%d0%ba%d0%b0-%d0%b7%d0%b0-%d0%bf%d1%80%d0%b5%d0%b3%d0%be%d0%b2%d0%be%d1%80%d0%b8/", "text": "Министър-председателят на Обединеното кралство Тереза Мей призова депутатите в Лондон да й дадат повече време за преговорите с Европейския съюз за предоговаряне на споразумението за Брекзит, предава AFP. „След като постигнахме споразумение с ЕС за по-нататъшни преговори, сега ни е необходимо известно време, за да завършим този процес“, подчерта Мей. Същевременно тя обеща, че следващата серия гласувания в парламента за Брекзит ще се проведе на 27 февруари. По план Великобритания трябва да излезе от структурите на Общността на 29 март тази година, припомня агенцията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.12", "title": " Тереза Мей иска отсрочка за преговорите за Брекзит"}
{"url": "https://trud.bg/%d0%b1%d1%80%d0%b8%d1%82%d0%b0%d0%bd%d1%81%d0%ba%d0%b8-%d0%b1%d0%b8%d0%b7%d0%bd%d0%b5%d1%81%d0%bc%d0%b5%d0%bd-%d0%be%d1%81%d1%8a%d0%b4%d0%b8-%d0%b1%d1%8a%d0%bb%d0%b3%d0%b0%d1%80%d0%ba%d0%b0-%d0%b8/", "text": "Върховният съд в Лондон осъди 37-годишна българка да върне 182 000 лири на бившия си любовник – 57-годишния бизнесмен Марсел Куутър, след като успяла да измъкне парите с измама, съобщиха британските медии. Мануела Радева се запознала с британеца в най-популярното приложение за запознанства в света „Тиндър“ през февруари 2017 г. Българката се представила като инвестиционен банкер, споделила, че няма партньор и търси любовта. По думите на бизнесмена, той бил привлечен от „атрактивната“ българка и двамата започнали връзка. Скоро след това Радева се преместила в жилището на 20 години по-възрастния британец в източния лондонски квартал Уулуич. По време на 9-месечната им връзка, бизнесменът направил много луксозни подаръци на българката, включително ски уикенди в скъпи хотели и чанта на „Шанел“. Приказката за 37-годишната Мануела обаче рязко приключила, след като Марсел Куутър разкрил, че тя не само не е инвестиционен банкер в Лондонското Сити, но и се е омъжила няколко седмици преди да се запознаят в „Тиндър“. Измаменият любовник завел дело във Върховния съд в Лондон, настоявайки българката да му върне дадените й от него 182 000 лири. Пред магистратите вчера Марсел Куутър заявил, че е дал парите на Мануела, вярвайки, че тя ще ги инвестира от негово име. Освен това бизнесменът дал и заем в размер на 36 000 евро на българката. Мануела Радева пък обяснила, че е омъжена, но се е разделила приятелски със съпруга си, а въпросните 182 000 лири й били дадени от Куутър, за да „поддържаме своя скъп и луксозен съвместен живот“. Съдия Джон Каванах обаче постанови, че Мануела Радева трябва да върне 182 000 лири на бившия си приятел заедно с 3641 лири законна лихва, както и да плати над 20 000 лири съдебни такси. Относно заема от 36 000 евро, които Куутър твърди, че е дал на бившата си любовница, съдът постанови, че няма доказателства за това. След изслушването в съда, Марсел Куутър заяви пред журналисти, че вече е напуснал жилището в Уулуич, заради „твърде многото негативни спомени“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com          ", "date": "2019.02.12", "title": " Британски бизнесмен осъди българка, измъкнала £182 000 от него"}
{"url": "https://trud.bg/%d1%82%d0%b5%d1%80%d0%b0%d0%ba%d0%be%d1%82%d0%b5%d0%bd%d0%b0-%d0%bc%d0%b0%d1%81%d0%ba%d0%b0-%d0%bd%d0%b0-%d0%b8%d0%bc%d0%bf%d0%b5%d1%80%d0%b0%d1%82%d0%be%d1%80-%d0%b1%d0%b5%d0%b7-%d0%b0%d0%bd%d0%b0/", "text": "Фрагмент от теракотена маска на император от 6 век са открили археолозите от Регионалния исторически музей /РИМ/ във Варна при разкопки на раннохристиянския манастир в местността Джанавара. „След консултации със специалисти от страната и чужбина артефактът е определен като единствен по рода си. Предстои да бъде направен опит за пълната му реконструкция“, съобщи един от ръководителите на експедицията Васил Тенекеджиев. Фрагментът е част от над 1000 нови експоната, постъпили във фонда на РИМ след разкопките в шест обекта във Варненско през миналата година, поясни началникът на отдел „Археология“ в музея Мария Манолова. Сред любопитните находки е огромен фосил от праисторически охлюв – амонит, намерен в скалите под крепостта Петрич кале край Аврен. Диаметърът му е 1 м, което го нарежда сред най-големите образци, открити у нас. След обработка през пролетта фосилът ще бъде изложен в секция „Природа“ на РИМ. В Музея на мозайките в Девня ще бъдат показани последните открития от древен Марцианопол – императорски печат и митническа пломба от 5 век. При разкопките в античната крепост Св. Атанас край Бяла, превърната в музей на открито, археолозите се натъкнали на централна улица, водеща от портите до базиликата. „Намерените миналата година над 50 древни кантарчета, съдове за зърно и четвъртата поред преса за вино доказват, че там е имало не просто крепост, а малък пристанищен и търговски град с много винарни“, поясни директорът на РИМ Игор Лазаренко. В земите на днешната правителствена резиденция „Евксиноград“ пък е кипял живот от дълбока древност. При последните проучвания в намиращата се там крепост „Кастрици“ под пластовете от Средновековието и късната античност археолозите открили керамика от халколита. Сред новите находки от този период са сечива и предмети от бита на земеделците от голямо селище с площ от 1 хектар в местността Корията край Суворово. То е било част от древна селищна крайбрежна мрежа, простираща се от бреговете на Мангалия до долината на р. Камчия, а пълното му проучване ще глътне още години. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.12", "title": " Теракотена маска на император без аналог откриха варненските археолози\t\t\t"}
{"url": "https://trud.bg/%d1%80%d0%b5%d1%81%d1%82%d0%b0%d0%b2%d1%80%d0%b8%d1%80%d0%b0%d1%82-%d0%bf%d0%b0%d0%bc%d0%b5%d1%82%d0%bd%d0%b8%d0%ba%d0%b0-%d0%bd%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8%d1%82%d0%b5/", "text": "Започнаха реставрация и почистване на Паметника на загиналите приморци в Сръбско-българската война. Това се извършва по инициатива на дирекция „Култура и духовно развитие“ към Община Варна. Проектът предвижда да бъдат премахнати компрометираните участъци от покритието на паметника, докато се достигне до здрава основа, да се ретушира пластичната украса, да се възстановят надписите и да се освежи и почисти околното пространство. Срокът на изпълнение е 6 месеца. Проектът е част от усилията на Община Варна за запазване и съхраняване на родовата памет и историческото наследство в града. През миналата година бе реставриран и освежен и Паметникът – портал на Осми Приморски полк. Паметникът на загиналите приморци в Сръбско-българската война се намира между община Варна и Археологическия музей. Той е обърнат с лице на юг и е единственият с позлатен кръст във Варна. Проектът му е бил възложен на инж. Павел Куракулаков, роден в Болград, Бесарабия. Паметникът е открит и осветен на 25 септември 1894 г., като за официалното събитие е пристигнал княз Фердинанд I. Само  за 4 дни в Сръбско -българската война са били 249 офицери и войници от Варненско- все млади момчета. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.12", "title": " Реставрират Паметника на загиналите в Сръбско-българската война"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-46-%d0%b3%d0%be%d0%b4%d0%b8%d1%88%d0%b5%d0%bd-%d0%bf%d1%80%d0%b5%d0%b1%d0%b8%d0%bb-%d0%bf%d1%80%d0%b8%d1%8f%d1%82%d0%b5%d0%bb%d1%8f-%d0%bd/", "text": "46-годишен мъж от разградското село Брестовене е задържан заради побой и закани към млад мъж, с който дъщеря му ходела, но бащата не харесвал. 22-годишният нежелан зет е станал жертва на заплахите и ударите в земеделската гимназия в град Завет пред очите на ученици, учители и помощен персонал сутринта в понеделник. Очевидците се намесили, извикали полиция и вбесеният баща бил арестуван. Към момента подробности не се разкриват, но вероятно побоят е станал в двора на училището. Там учила 18-годишната дъщеря на задържания за боя, уточниха от полицията. В края на миналата седмица баща й вече се бил карал с младежа, с който момичето ходело. Двамата се сдърпали, но разправията приключила само с размяна на реплики. Бащата вероятно е проследил момчето до училището и, след като вече бил забранил двамата да се срещата, се стигнало и до публичния скандал с побой над потенциалния зет в училищния двор. По случая е образувано бързо производство за нанасяне на телесна повреда по хулигански подбуди. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.12", "title": " Арестуваха 46-годишен, пребил приятеля на щерка си в училище"}
{"url": "https://trud.bg/%d1%82%d0%b5%d1%80%d0%b2%d0%b5%d0%bb-%d1%82%d1%80%d0%b5%d0%bd%d0%b8%d1%80%d0%b0-%d1%81-%d0%b1%d0%b8%d0%b2%d1%88-%d1%88%d0%b0%d0%bc%d0%bf%d0%b8%d0%be%d0%bd/", "text": "Тервел Пулев получи възможността да попие от майсторството на бившия световен шампион в тежка категория Бърмейн Стивърн. По-малкият от братята Пулеви и канадецът от хаитянски произход се засякоха в залата и направиха спаринг. Доскоро Стивърн бе единственият, изкарал цял мач срещу Дионтей Уайлдър – през 2015-а той загуби по точки титлата на WBC. В реванша две години по-късно обаче бе нокаутиран в първия рунд.  „Хубави и ползотворни рундове днес, заедно с Бърмейн Стивърн“, написа Тервел в социалните мрежи. Той се подготвя за галата на 23 март в Лос Анджелис, в която трябва да вземе участие и Кубрат Пулев.", "date": "2019.02.12", "title": " Тервел тренира с бивш шампион"}
{"url": "https://trud.bg/%d1%80%d0%b8%d0%b0%d0%bb%d0%b8%d1%82%d0%b8-%d0%b7%d0%b2%d0%b5%d0%b7%d0%b4%d0%b0%d1%82%d0%b0-%d0%bb%d0%b8%d0%bb%d0%b8-%d0%b0%d0%bd%d0%b3%d0%b5%d0%bb%d0%be%d0%b2%d0%b0-%d1%81%d1%8a%d0%b1%d0%b8%d1%80/", "text": "Бившата риалити звезда от Big Brother 3 и бивша репортерка на тв предаването „Папараци“ Лиляна Ангелова замина на слънчева ваканция на остров Мавриций, съобщава  . Ангелова, която в последните месеци е отдадена на почти 8-месечния си син Мартин, си подари екзотична почивка. Тя показа секси снимки на фона на разкошни плажове с палми и кристалните води на Индийския океан. Лили е позирала с 3 различни бански костюма, с които е подчертала пищния си бюст. Ангелова е сгодена за пловдивския ресторантьор Станислав Костов, с когото има връзка от няколко години. Двамата се сгодиха в края на 2016 година, когато любимият ѝ ѝ направи предложение в луксозен ресторант на езерото Комо в Италия. През юни 2018 година Ангелова дари годеника си със син. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.12", "title": " Риалити звездата Лили Ангелова събира слънце на остров Мавриций"}
{"url": "https://trud.bg/%d1%83%d0%b0%d0%b9%d0%bb%d0%b4%d1%8a%d1%80-%d1%84%d1%8e%d1%80%d0%b8-%d1%89%d0%b5-%d1%81%d0%b5-%d0%b1%d0%b8%d1%8f%d1%82-%d0%b7%d0%b0-65-%d0%bc%d0%bb%d0%bd/", "text": "Дионтей Уайлдър и Тайсън Фюри отново ще се изправят един срещу друг в бой за 65 милиона долара. Лагерите на двамата асове в тежката категория на профибокса вече почти са договорили всички условия за реванша след равния мач в Лос Анджелис миналата година. Тогава американецът запази титлата на Световния боксов съвет (WBC) след спорно съдийско решение, тъй като Фюри беше спечелил значително повече рундове според повечето специалисти и фенове. За сметка на това Бронзовия бомбардировач два пъти свали Краля на циганите в нокдаун и имаше претенции, че реферът на ринга е дал твърде много време на претендента да се изправи.  „Често ме питат какво си мислех тогава – заяви британецът. – Истината е, че не си мислех нищо. Все пак в онзи момент бях много близо до мозъчно увреждане. Но аз винаги ставам отново.“  Арената на втория сблъсък ще е „Медисън Скуеър Гардън“ в Ню Йорк, а датата е 18 май. Очаква се мачът да бъде потвърден в близките дни. Така в рамките на две седмици в една и съща зала ще бъдат решени всички титли в тежка категория, тъй като на 1 юни носителят на останалите четири пояса Антъни Джошуа (Великобритания) ще се бие с местния любимец Джарел Милър. Уайлдър – Фюри обаче със сигурност ще е по-скъпият от двата мача. Според информациите 60% от хонорара са за шампиона, а за Тайсън ще останат около 25 милиона долара. Това все пак е значително повече от деветте милиона, които получи за първия мач и впоследствие дари за благотворителност. Тогава той заяви, че се е трогнал при вида на многобройните бездомници в Лос Анджелис.  ", "date": "2019.02.12", "title": " Уайлдър – Фюри ще се бият за $65 млн."}
{"url": "https://trud.bg/%d0%bf%d1%80%d0%b0%d0%bd%d0%b4%d0%b8-%d0%b4%d0%b0%d0%b4%d0%b5-%d1%81%d1%80%d0%be%d0%ba-%d0%bd%d0%b0-%d0%ba%d0%b0%d0%b7%d0%b8%d0%b9%d1%81%d0%ba%d0%b8/", "text": "Силвано Пранди очаква Матей Казийски да му отговори дали ще се връща в националния отбор по волейбол до Лигата на нациите през май. В началото на годината италианецът бе назначен за селекционер на „лъвовете“ на мястото на Пламен Константинов, чийто договор изтече и не бе подновен. Професора разкри, че е говорил с Казийски, който бойкотира представителния тим от 2012-а.  „В момента разговорите ми с него са замразени, защото той поиска време, за да помисли – заяви Пранди. – Разбрахме се да се видим след няколко седмици. Не сме си поставяли срок, но ще чакам отговора му до момента, в който ще изпратя повиквателните за Лигата на нациите.“  Селекционерът остави и още една вратичка – след летния комерсиален турнир, който е от 21 май до 14 юли, той ще избере още един състав. Някои от играчите ще получат почивка за Лигата на нациите и ще тренират по-малко, за да свежи за олимпийската квалификация във Варна на 9-11 август.  „В Лигата на нациите ще изграждаме състав и начин на игра за олимпийската квалификация и за бъдещето – добави Пранди.- Домакинството във Варна не е предимство за нас. В днешно време всички зали са хубави, а съдиите свирят все по-добре.“", "date": "2019.02.12", "title": " Пранди даде срок на Казийски"}
{"url": "https://trud.bg/%d1%88%d0%b0%d0%bc%d0%bf%d0%b8%d0%be%d0%bd%d0%b0%d1%82%d1%8a%d1%82-%d0%bf%d0%be-%d1%82%d0%b5%d0%bd%d0%b8%d1%81-%d0%bd%d0%b0-%d0%bc%d0%b0%d1%81%d0%b0-%d1%89%d0%b5-%d0%b3%d0%be%d0%bd%d0%b8-%d1%80%d0%b5/", "text": "Петото издание на открития шампионат на България по тенис на маса „Асарел оупън“ ще гони рекорд. Тази година ще могат да заявят участие до 310 състезатели, а през миналата бяха 230. Освен това наградният фонд ще бъде увеличен с 30 000 долара, като най-добрите ще си разпределят $190 000. През 2018-а у нас дойдоха 89 тенисисти от топ 100 на света. А фурор направиха азиатците. Китай си тръгна с три титли, а Япония с една. На сингъл при мъжете триумфира Сю Син (Китай), №2 на планетата. Той ликува и на двойки в дует с Ма Лонг. А при жените триумфира олимпийската шампионка Динг Нинг (Китай). Единствената титла за японците бе при женските дуети. Касуми Ишикауа и Мима Ито защитиха златото си от 2017-а.", "date": "2019.02.12", "title": " Шампионатът по тенис на маса ще гони рекорд"}
{"url": "https://trud.bg/%d1%81%d1%82%d0%be%d0%bb%d0%b8%d1%87%d0%bd%d0%b0%d1%82%d0%b0-%d0%be%d0%b1%d1%89%d0%b8%d0%bd%d0%b0-%d0%b8%d0%b7%d0%b3%d1%80%d0%b0%d0%b6%d0%b4%d0%b0-%d1%83%d1%87%d0%b8%d0%bb%d0%b8%d1%89%d0%bd%d0%b0/", "text": "Кметът на София Йорданка Фандъкова проведе работна среща за обсъждане на проект за изграждане на училищна библиотека към 192. СУ „Христо Ботев“ в с. Бистрица. В срещата участваха Василка Ванчева – зам.-председател на  Асоциация „Българска книга“, зам.-кметовете на София Ирина Савина и Тодор Чобанов, кметът на район „Панчарево“ Димитър Сичанов, кметът на с. Бистрица Николай Гюров и  директорът на училището Лилия Николова, съобщиха от Столична община. Проектът се реализира по идея на кмета Йорданка Фандъкова и на Асоциация „Българска книга“  с активното участие на  Българската библиотечно-информационна асоциация. Целта на проекта е да бъде изградена училищна библиотека, която да отговаря на всички съвременни насоки за училищни библиотеки на Международната федерация на библиотекарските асоциации и институции (IFLA) и Юнеско. По-късно моделът ще бъде използван за разкриване на нови библиотеки в други училища. Изискванията са свързани както с площта, така и с броя на библиотечните единици на ученик, с броя компютри, организация на работните места на учениците и читалнята. Проектът предвижда  надстрояване на една от сградите на училището с втори етаж. Металната конструкция изцяло опасва съществуващата сграда. В подпокривното пространство ще бъде разгърната многофункционална площ за разполагане на библиотеката и читалнята. Пространството предполага четене на книги от хартиен носител, но дава възможността за използване и на електронни формати. Важен елемент в проекта е естественото осветление. Новото културно пространство ще може да се ползва както от учениците на 192. СУ „Христо Ботев“, така и от всички деца в с. Бистрица. Архитектурният проект е направен безвъзмездно от арх. Александър Генчев, арх. Иглика Люцканова, арх. Румен Несторов, арх. Енрико Репуц и арх. Милен Тодоров. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.12", "title": " Столичната община изгражда училищна библиотека по изискванията на IFLA в с. Бистрица"}
{"url": "https://trud.bg/%d0%be%d1%81%d1%8a%d0%b4%d0%b8%d1%85%d0%b0-%d1%83%d1%81%d0%bb%d0%be%d0%b2%d0%bd%d0%be-%d1%82%d1%8a%d1%81%d1%82-%d0%be%d0%bf%d0%b8%d1%82%d0%b0%d0%bb-%d0%b4%d0%b0-%d1%83%d0%b1%d0%b8%d0%b5-%d0%b7%d0%b5/", "text": "50-годишен варненец получи условна присъда от 1 г. и 4 месеца с 4-годишен изпитателен срок заради опит да убие мъжа на дъщеря си. Драмата се разиграла на 25 юли 2017 г. в местността „Крушова градина“ край с. Константиново, където Георги Г. живеел със съпругата си и майка си. Малко преди това при тях се преместила и дъщеря му, заедно с едногодишното си дете. Младата жена избягала от мъжа си, тъй като й посягал. Той обаче пристигнал в къщата на тъст си и поискал да вземе детето. След като получил отказ, започнал да души жена си. Счупил и ръката на баба й, която опитала да се притече на помощ. След това си тръгнал, но вечерта се върнал отново. Пламнал скандал между зет и тъст, при който младият мъж засипал по-възрастния с обиди и закани. Вбесен от тях и от насилието, упражнено срещу близките му, Георги извадил нож и намушкал опонента си. Само бързата намеса на лекарите спасила живота му. Две години и половина след инцидента обаче пострадалият лично се яви в съда и помоли бащата на дъщеря му да бъде освободен от наказателна отговорност, тъй като противоречията помежду им вече били изгладени. Делото бе решено в едно заседание, след като Георги си призна вината, а първоначалното му наказание от 2 г. бе редуцирано с 1/3. Присъдата може да се обжалва или протестира в 15-дневен срок пред Апелативния съд във Варна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.12", "title": " Осъдиха условно тъст, опитал да убие зет си\t\t\t"}
{"url": "https://trud.bg/%d0%bf%d0%b5%d1%82%d1%8f-%d0%b0%d0%b2%d1%80%d0%b0%d0%bc%d0%be%d0%b2%d0%b0-%d0%bf%d1%80%d0%b8%d1%85%d0%be%d0%b4%d0%b8%d1%82%d0%b5-%d0%be%d1%82-%d1%82%d0%be%d0%bb-%d1%82%d0%b0%d0%ba%d1%81%d0%b8%d1%82/", "text": "Приходите от тол таксите няма как да бъдат преразпределени към общините. Това каза министърът на регионалното развитие и благоустройството Петя Аврамова по време на форум „Европейски, национални и местни приоритети“, който се провежда в рамките на 32-рото Общо събрание на Националното сдружение на общините в България. „Проблемът с пътищата както от републиканската пътна мрежа, така и на общинските пътища е и на МРРБ, и на общините. И общините, и държавата имат нужда от средства, с които да ги рехабилитират“, заяви Аврамова и посочи, че отговорността е обща. „Аз и АПИ твърдо стоим зад искането на общините да имат повече средства за пътищата и този диалог трябва да продължи. Но средствата, които ще се събират от тол таксите няма как да бъдат преразпределени – каквото предложение има НСОРБ за 20% да отиват при общините, защото разпоредбите са залегнали в директива. И няма как да харчим средствата, събирани от тол такси, за други пътища освен за републиканската инфраструктура“, заяви Аврамова. През 2019 г. предстои актуализация на действащата Национална концепция за пространствено развитие, каза още министърът. „Приех с удоволствие да участвам в този форум, защото НСОРБ е наш стратегически партньор и вярвам, че с общи усилия ще подобрим качеството на живот в България“, заяви Аврамова. Тя посочи, че новите европейски приоритети предвиждат засилена роля на местните власти по отношение на политиката за сближаване. „Така ще се фокусираме върху специфичните нужди и потенциали на конкретните територии. Водеща роля за изработването на стратегиите, за подбора на мерките ще имат съответните градски, местни и други териториални органи или организации. През 2019 г. предстои актуализация на действащата Национална концепция за пространствено развитие, която ще послужи за основа за програмирането на следващия програмен период. Предвиждаме в новата оперативна програма за регионално развитие средствата да бъдат разпределени по два основни приоритета – с градско и с регионално направление“, обясни регионалният министър. Аврамова посочи, че в предстоящия период не би трябвало да има бели петна. Тя уточни, че е важно да се намали делението на градски и селски територии. „Предложения от МРРБ проект за Закон за изменение и допълнение на Закона за регионалното развитие е с цел да се използва по-добре натрупаната обща база от информационни ресурси и капацитет. Страната ни със своите природни дадености има нужда от диференциран подход на развитие за всеки един регион. Затова през 2019 г. предстои изграждане на плановете за пространствено развитие от ниво две. Те ще отразят конкретните проблеми на дадения регион, както и неговите нужди“, обясни Аврамова. Регионалният министър посочи, че по отношение на градското измерение подборът на проектите ще бъде отговорност на градските общини, като тези проекти ще играят ролята на интегрирани териториални стратегии за градско развитие. „По отношение на регионалното измерение – регионалните съвети за развитие от ниво две имат потенциал да бъдат натоварени с допълнителни функции, като местните власти ще имат своята роля в тях“, заяви Аврамова. Като добър пример за регионален подход тя посочи изразеното желание на две общини – Сливен и Ямбол, за изграждане на четирилентов път помежду им. През 2020 г. АПИ ще осигури рехабилитацията на пътищата с приходите от тол таксите и от бюджета ще остават средства за четвъртокласната пътна мрежа, допълни тя. Във връзка с искане на НСОРБ част от бюджета на АПИ – 100 млн. лв., да се преразпредели към общините, Аврамова коментира: „На 16 август 2019 г. ще пуснем тол системата в тестови режим. Така че 2019 г. не е годината, в която АПИ ще разполага с много голям собствен бюджет, събран от приходите от тол и от винетни такси, така че да разчита само на тях и да не получи средства от бюджета на държавата. Но през 2020 г. предвиждаме системата да работи вече в пълния си капацитет. И поехме ангажимент да се самозидържаме във връзка с рехабилитацията на пътищата“. Аврамова посочи, че по този начин в държавния бюджет ще могат да се освободят средства, които да отидат за четвъртокласната пътна мрежа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.12", "title": " Петя Аврамова: Приходите от тол таксите няма как да бъдат преразпределени към общините"}
{"url": "https://trud.bg/%d0%b7%d0%b0%d0%bf%d0%bb%d0%b0%d1%82%d0%b8-%d0%bd%d0%b0-%d0%b3%d0%b5%d1%80%d0%b5%d0%bd%d0%b0-%d0%bf%d1%80%d0%b5%d0%b4%d0%b8-%d0%bf%d1%8a%d1%80%d0%b2%d0%b8%d1%8f-%d0%bc%d0%b0%d1%87/", "text": "Футболистите на „Левски“ трябва да получат до края на седмицата месечните си възнаграждения за декември. Това разкри треньорът Георги Дерменджиев, призовал за спокойствие, каквото има и в съблекалнята на тима. Очаква се в дните преди първия шампионатен мач през пролетта – този с „Локо“ (Пд) в неделя, да бъдат преведени дължимите суми по сметките на футболистите, за да могат да излязат с чиста глава на терена. Наставникът призна, че вече е разузнал съперника, а в дните до срещата ще запознае подробно и отбора. „Ще се подготвим добре за мача с „Локомотив“ – обясни Дерменджиев. – Проучил съм ги. Наясно сме, че имат нови футболисти, които са картотекирани за подновяването на първенството. Имаме достатъчно информация, която ще предадем на футболистите“. Треньорът на изключи възможността през следващите дни един или двама футболисти да бъдат преотстъпени под наем в други отбори. Снимка: Денислав Стойчев", "date": "2019.02.12", "title": " Заплати на „Герена“ преди първия мач"}
{"url": "https://trud.bg/%d1%81%d1%8a%d0%b4%d1%8f%d1%82-%d1%82%d1%80%d0%b8%d0%bc%d0%b0-%d0%be%d0%bf%d0%b8%d1%82%d0%b0%d0%bb%d0%b8-%d1%87%d1%80%d0%b5%d0%b7-%d1%84%d0%b0%d0%bb%d1%88%d0%b8%d0%b2%d0%b8-%d0%b4%d0%be%d0%ba%d1%83/", "text": "Районна прокуратура – Велико Търново предаде на съд трима, направили опит да получат мобилни телефони за 14 247 лева, като ползвали неистински документи. Обвиняемите решили да си набавят противозаконно имотна облага, като закупят мобилни телефони на преференциални цени от офиси на мобилните оператори, чрез сключване на договори за бизнес-абонаменти на името на търговски дружества и след това да продадат телефоните на пазарната им цена. Проучили тарифните планове и възможностите за закупуване на последни модели телефони на преференциални цени, както и за безплатно предоставяне на мобилни устройства. За целта били необходими неистински пълномощни от името на лица, управляващи и представляващи действащи търговски дружества, които изготвили на името на обвиняемия В. П. Така на 7-ми и на 9-ти май 2016 г. В.П. и С.Л. посетили общо четири магазина, поискали да вземат телефони, които да купят в брой, като сключат договора на тарифен план „Бизнес безкрай 70”, като представили неистинските документи. При извършване на кредитна проверка, служители си усъмнили, че се прави опит за измама. Предстои насрочване на делото за разглеждане от съда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.12", "title": " Съдят трима, опитали чрез фалшиви документи да получат телефони за над 14 000 лева"}
{"url": "https://trud.bg/%d0%bf%d1%80%d0%b5%d0%bc%d0%b0%d1%85%d0%b2%d0%b0%d1%82-%d0%b8-%d0%be%d0%b1%d0%b5%d0%b7%d0%b2%d1%80%d0%b5%d0%b6%d0%b4%d0%b0%d1%82-%d0%b8%d0%b7%d0%bb%d0%b5%d0%b7%d0%bb%d0%b8-%d0%be%d1%82-%d1%83%d0%bf/", "text": "Започна премахване и обезвреждане на излезли от употреба пестициди и други препарати за растителна защита, съхранявани прилежно и по всички правила за безопасност в общински склад в покрайнините на Велико Търново. През идните две седмици ще бъдат изнесени всички количества, събирани от 2015 година – 110 тона токсични препарати, от които 85 тона прахообразни и 25 000 литра течни. Пестицидите и химическите вещества ще бъдат транспортирани в Швейцария. Дейността се извършва по българо-швейцарски проект, към който Община Велико Търново се присъедини. Финансирането е от Предприятието за управление на дейности по опазване на околната среда /ПУДООС/. След изнасянето на веществата предстои саниране на складовете за съхранение, както и почистване на терените. Проектът „Екологосъобразно обезвреждане на излезли от употреба пестициди и други препарати за растителна защита“ се реализира в общо 216 склада в цяла България. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.12", "title": " Премахват и обезвреждат излезли от употреба пестициди в Търново"}
{"url": "https://trud.bg/%d0%ba%d0%be%d0%bd%d1%81%d1%82%d0%b0%d0%bd%d1%82%d0%b8%d0%bd-%d0%bc%d0%b8%d1%85%d0%b0%d0%b9%d0%bb%d0%be%d0%b2-%d1%81%d1%8a%d0%b6%d0%b0%d0%bb%d1%8f%d0%b2%d0%b0%d0%bc-%d1%81%d0%b0%d0%bc%d0%be-%d1%87/", "text": "Съжалявам само, че не се пробвах в голям отбор, за да сверя часовника си – заяви Константин Михайлов, който стана първият българи, приет в Залата на славата на НХЛ.  Именитият ни вратар има зад гърба си 28 световни първенства, единствен на планетата с подобно постижение. А през годините на три пъти е имал възможност да опита късмета си навън. Още 18-годишен е на лагер в славната школа на „Динамо“ (Москва). А след тридневен тест руснаците са впечатлени от уменията му и искат веднага да го вземат. „Бяха казали, че имам един път и половина по-бърз рефлекс от нормалния човек – разкри Михайлов. – Но нашите категорично отхвърлиха предложението. Казаха, че аз съм 50 процента от отбора.“ После още на два пъти получава подобни оферти, но резултатът е същият. „Имаше една комична ситуация, връщахме се от световното през 1994-а – спомня си Стоян Бъчваров, генсек на федерацията. – Бяхме загубили всичките си мачове, головата разлика бе 103:7. На границата със Словакия митничарите влизат да ни проверят. А един се провиква: „Я да стане да го видим този вратар, който е оцелял със 103 гола“. Та това бяха 600-700 шута за седем мача!“ Всъщност кариерата на Михайлов започва, като футболист. Играе 3 години, но след това се насочва към хокея. На две световни първенства е обявяван за най-добър вратар. А активно на леда остава до 50-годишна възраст. Сега е на 55 г. и тренира млади таланти. Но си изкарва прехраната като шофьор. Церемонията по приемането му в Залата на славата ще бъде на 26 май в Братислава по време на световното по хокей. Константин Михайлов получил телефонно обаждане от самия президент на Международната федерация по хокей Рене Фазел, а неговата асистентка му разяснила точно кога ще бъде церемонията по приемането му в Залата на славата.", "date": "2019.02.12", "title": " Константин Михайлов: Съжалявам само, че не се  пробвах в голям отбор"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba%d0%b2%d0%be-%d0%be%d1%82%d0%b3%d0%be%d0%b2%d0%be%d1%80%d0%b8-%d0%b0%d0%bd%d0%b0%d1%82%d0%be%d0%bb%d0%b8%d0%b9-%d0%bc%d0%b0%d0%ba%d0%b0%d1%80%d0%be-2/", "text": "Посолството на Руската федерация публикува във фейсбук втора част от отговорите на посланик Анатолий Макаров на въпроси „по същество“, зададени от българи в социалната мрежа. Вчера дипломатическата мисия публикува  – на „въпроси, на които ние нямахме право да не отговорим“.   #ПопитайПосланика: Част II – Въпроси по същество /запазваме авторската орфография и пунктуация/ Господин Посланик, защо Русия дава на ГЕРБ газов хъб Балкан?  – Ние подкрепяме стремежа на България към енергийната сигурност и в тази връзка приветстваме идеята за хъб «Балкан», чрез която България може да стане енергиен център на Югоизточна Европа. Най-важното е диверсифициране на източниците на енергийни доставки, за което много се говори в ЕС, да не накърнява националните интереси. :   Ваше Превъзходителство, възможно ли е Русия едностранно да премахне визата за българи? Много хора искат да посетят, да живеят и да работят в РФ, но визовият режим е голям проблем.  –  Съгласни сме, че облекчаване на визовия режим би допринесло за взаимно развитие на туризма. Първата стъпка в тази посока е свикване на консултации по тази тема между Министерствата на външните работи на Русия и България, които ние отдавна предлагаме да проведем, обаче засега не сме получили отговор от българската страна. : Аз бих желал да получа разяснения относно безвизовия транзит от Русия към Беларус за притежатели на билети за Европейските игри на спорта. Някои източници твърдят, че ще е разрешен престой без виза на територията на Руската федерация, но нищо конкретно от официални руски източници (като напр. продължителност на престоя). Интересува ме също така и дали всички гранични пунктове ще бъдат разрешени за безвизов транзит за притежатели на билети за игрите в Минск.  –  Очаква се, че този въпрос ще бъде решен в най-скоро време. : Ще има ли акция – георгиевска лентичка тази година?  – Да, ще организираме тази акция в края на април – началото на май, както винаги. Благодарим за интереса! : Може ли да направите банкови сметки – български, в които, тези които имаме пари, да даряваме за определени каузи . – Вече има такива, направени от български инициативни групи. Ето, примерно, можете да помогнете за ремонта на паметника на Съветската Армия. Сметката в левове е открита в АСЕТ БАНК: BG50IABG8098100213410. :   И аз исках да питам за директен транспорт България-Крим без значение дали до Севастопол, Ялта, Феодосия или Гурзуф. Ако и да не е директен, то поне до Новоросийск, защото България не е признала Крим за руска територия.  – Напълно подкрепяме Вашата идея, но  въпросът  трябва да се решава на ниво правителства. В момента, когато българското правителство е готово за това, ние от своя страна ще направим всичко възможно директен транспорт до Крим да стане реалност. :   Ваше Превосходительство, господин Посол!  Что для Вас является самым большим сюрпризом, что больше всего удивило Вас в нашей прекрасной стране? Заранее спасибо!  – Наверное то, насколько бережно вы относитесь к истории. Каждый год к каждому памятнику Русско-турецкой войны несут цветы – мало где в нынешние времена можно встретить такое уважение к павшим героям. :   Здравейте г. н Макаров! Благодаря за дадената възможност да зададем въпроси към Вас! Аз се интересувам от образованието в Русия. Има ли вече отпуснати бройки за безплатно обучение учебната 2019/2020г? Има ли ограничение във възрастта? Също се интересувам дали е възможно да приемете емигранти от България? Какви са условията? Благодаря предварително за отделеното време и внимание!  – Образованието в Русия е напълно реална възможност, за която няма ограничения като възраст или място на живеенето. Програмата за безплатно образование в Русия действа и тази година, квотата за България вече е получена  – тя е над 220 души . Заявките се подават в сайта Russia.Study, а конкурсната комисия избира кандидати според тяхната успеваемост. Уважаеми Г-н Посланик, във връзка с въпрос от мои близки, които нямат фейсбук, искам да попитам, какви са условията за получаване на Руско гражданство?  –  Ако сте над 18 години и нямате поне един родител, който живее в Русия, за вас е достъпен общ ред на получаване на руското гражданство. Той изисква поне 5 години живеене в Русия и работа в руска компания. Повече подробности можете да научите от нашия сайт   в раздела «Консулски въпроси». : Господин Посланик, чрез вас поздравявам целият руски народ. Въпросът ми е следният: можете ли да инициирате облекчена процедура за кандидатстване и получаване на руско гражданство за българи, които години наред са живели, работили или учили в Русия?  –  Ако сте работили в руска фирма и плащали данъци, тогава можете да се обърнете в Министерството на вътрешните работи на Русия за получаване на гражданство. Всички други варианти засега не се предвиждат от нашето законодателство и пак трябва да се решават на ниво Правителства. : Възможно ли е да става стокообмена между двете страни ,спокойно и лесно. Много бих се радвал ако може нашите земеделци да произвеждат за Русия. Няма зеленчуци с такъв вкус никъде по света.  – Вашите зеленчуци са наистина уникални, аз много ги харес в ам. Сигурен съм, че и на пазара в Русия т ях  би  ги  купували  много , стига да има производители, готови да ги изнасят.  Голяма пречка в тази насока остава режим на санкциите. Обаче добре знаете, че не ние бяхме инициатори на тази санкционна война. :   Уваж еми г-н. Посланик, искам да ви попитам-Всички знаем, че проекта Южен поток се провали заради безумните решения на Българското правителство. Ще имали отклоняване на търба от Турски поток през България или Българското правителство лъже за пореден път.  – Сега наблюдаваме активни опити отвън да се зачер тае  потенциалната възможност тръбата на «Турски поток» да се продължи по територията на България. Затова бих казал, че бъдещето на проекта зависи от това, доколко правителството ви е готово да го отстоява както пред Европейската комисия, так а  и пред тези, които се противопоставят на него. Иначе от наша страна такава готовност има.   Уважаеми г-н Посланик Макаров, бих желал да попитам какво ще направи Русия срещу платените журналисти и СМИ, които постоянно ни заливат с фалшиви новини с излъчвана омраза срещу руския народ . В България се знае коя фондация плаща съвсем легално за това. Не е ли време да посочите проблема с думи и действия?  – Проблемът е очевиден, дори няма смисъл да го посочваме с думи. Ако искате да знаете алтернативна гледна точка – четете нашите информационни агенции, вашите обективни медии, има такива.   Уважаеми господин Макаров, какво можем да направим, ние инициативните граждани за плавното, но закономерно и така желано от повечето български граждани отстраняване на вредните западните политики налагани на територията ни, което би било във взаимен интерес?  – България е демократична държава, така че народът й има право да определя сам своето бъдеще – чрез избори, граждански инициативи, медии. Така че всичко е във вашите сили и ръце!   Добър Ден. От няколко години в руските СМИ се наблюдава тенденцията България да се представя в негативен план и да се използват глаголи в адрес на България от типа на предавам, продавам и подобни. Причините затова няма да коментирам, но въпросът ми към Вас, е какво може да се направи за повишаване на имиджа на българо-руските отношения, за представянето им пред широката публика в Русия, в позитивен план? Как можем и Вие, като посланик, и ние, като симпатизанти на руската култура и руския мир, да допринесем за достигането до повече хора на позитивното в нашите отношения? Благодаря.  – Въпросът Ви е наистина важен, защото за съвременните медии е характерно да преувеличават лошото и да не забелязват доброто. Създалата се ситуация с  понякога доста критично  отражение на България в руската преса се решава, според мен, с последователна позиция на българското правителство, с твърдо отстояване на националните интереси – за да се разчупят появилите се стереотипи.   Защо няма оферти на руски туроператори за екскурзии от България в Русия?  –  Работим по този въпрос. Имаме много нови туристически насоки в Русия. Информация за тях може да бъде намерена на  туристическия портал  Russia.travel. Освен това по време на  големи  спортни събития има хубав шанс да посетите нашата страна  без визи, само с билети на мероприятието . Надявам се, че тази година ще има по-голям интерес от българите към Русия. Нека бъдем обективни. Открито признавам, че по убеждения съм русофоб, но стараейки се да погледна безпристрастно на въпроса искам да попитам: кога ще ни върнете архивите? Допускате ли за нормално нашите архиви, нашата история да е в чужда държава и да нямаме свободен достъп до тях?  –  Архивните материали, за които вие казвате, са достъпни за българските архивни служби и изследователи, в това число за копиране. Общо до април 2018 г. на българската страна бяха предадени около 10 хиляди копия. Що се отнася до оригиналите, част от тях бяха връчени на България през 1949 и 1958 години по време на Съветския Съюз. Сега обаче оригиналите не могат да се предават в съответствие с Федералния закон №64 от 15 април 1998 г. «За културни ценности, преместени в резултат на Втората Световна война и намиращите се на територията на Русия». Но пак ще повторя, достъп към тях за българите е открит.  След като много държите на българо-руската дружба защо на 24 май обидихте целия български народ, като обявихте че писмеността ви е дошла не от България, а от Македония? Също така поддържате ли тезата формулирана от Белград и Москва, че съществува „македонска“ нация и език?  – Не сме се канили да обиждаме българите и не искаме да влизаме пак в празни разсъждения. Напълно признаваме българския принос за създаването на общата ни писменост, както и за цялата славянска култура. Аз вече казвах, че и моя син се казва Кирил – нали нещо значи за уважението ни към светите братя Кирил и Методий? Ще може ли да се пътува отново по жп направлението София-Москва? Благодаря!  – Засега този въпрос не стои на дневния ред. Иначе, ако има интерес във възстановяване на тази жп линия, това трябва да бъде обсъдено между ресорните институции и компании на Русия и България.  Г-н Посланик, САЩ, чрез фондацията си Америка за България и не само, прави много благотворителни акции в страната. Русия, освен една новогодишна елха нищо не е подарила на „братушките“ си. Въпросът ми е кога ще направите детски музей – в отговор на американския „Музейко“, например?  – Наистина не сме дарили на вас музей, но с цената на руска кръв сме Ви дарили свобода. Иначе въпросът е интересен и мога като отговор да ви попитам за същото: а какви благотворителни каузи подкрепя България в Русия? Нека да не бъркаме опити за влияние с благотворителност.  Защо плащаме най-скъпия руски газ в цяла Европа (от което следва повишение на цените на абсолютно всичко)?  – В същност  България в момента плаща едни от най-ниски те  цени за газ в Европа. Енергийна та  истерия в страната беше създадена изкуствено , най-вече от посредниците, които доставят газ до стопанствата,  и заради използването на различни методологии от НСИ и «Булгаргаз» , което  беше потвърдено  от  НСИ. Ако наистина цените на газ  бяха най -високи, то «Булгаргаз»  щеше  да трупа милиони лева загуби. Вместо това, то отчита печалб и .  Ваше Превъзходителство, първо извинение за всички тролове тук. Но за съжаление, някои от тях са истински хора, предимно млади, които са промити мозъци и напълно не познават историята и културата си, причислявайки се към англо-саксонския кенеф, вместо към братските славянски народи. Какво правите за преустановяване на промиването на младите мозъци и връщането към едно интелигентно и нормално общуване?  – Господин Пенчев, Вашия въпрос засяга самия корен на проблема. Доста усилия ни трябват да поддържаме доброто ниво на руско-българските отношения, но още по-сложно е да се  включи в това сътрудничество младото поколение. От своя страна насърчаваме всички двустранни контакти по младежка линия – само когато видят със своите очи как живее друга държава, ще разберат какво е истината и какво е лъжата.  От преобладаващите коментари може да се направи извод, че наистина има хибридна война и тя е антируска (това по повод сънародниците ми). Ваше превъзходителство, въпросът ми към Вас е има ли в България медии и издания, финансирани от руското правителство или от руски фондации по подобие на „Америка за България“?  – Такива фондации няма. Съществува фонд «Руски мир», но той се занимава основно с подпомагане на изучаване на руски език в чужбина. Иначе от  българските  медии грантове получава само двуезичен вестник «Русия днес – Россия сегодня». :  И още един въпрос: На какво се дължи отливът на руски туристи (предвид данните от министър Ангелкова, че ранните записвания са намелили с 25% за тази година)?  –  Тази година според Министерството на туризма на България брой на руски туристи в България  се е  намали л  с 8,3%. Основ ният  проблем в сравнение с други насоки като Турция и Гърция  са  високи цени на хотели и самолетни билети, визов режим и липса на многократни туристически визи.  Ваше превъзходителство, какво е Вашето мнение по въпроса за преодоляване на отдалечаването на двата родствено-близки славянски народа: руския и българския? Това, и за слепите е очевидно, е по вина на политиците, и руски и български. Как да се справим ние, уважаващите и обичащите се? Май само с „гол интусиазъм“ не се получава! Пожелавам Ви здраве и щастие, за Вас, за семейството Ви, за руския народ!  – Благодаря Ви за добрите думи. Според  мен  ключ ът  е в ъв  взаимно изучаване на нашите история и култура, в стремежа да се разбираме и да уважаваме един друг. И тук много може да свърши всеки един човек, стига да не се хваща за насажданите тези, а да мисли и да усеща сам.  Гн Макаров,радвам се, че имам възможност да се докосна до вас! Въпроса ми е:-Чувствате ли обичта и подкрепата на болшинството Българи към нашата по голяма сестра РУСИЯ?  – Да, много добре ги усещам, особено когато пътувам из България. Винаги ме посрещат с топлина и радушие – разбирам, че това е отношението не точно към мене, а към страната, която представям тук.   Защо връзките (икономически, политически, социални и др. общо от всякакъв вид) ЕС – РФ въпреки взаимните интереси не могат да достигнат ниво или дори да задминат нивото на връзките ЕС – САЩ?  – Това е въпросът към ЕС, въпросът на интереса.  Честит празник Ваше Превъзходство! Когато става въпрос за съвместни проекти на Русия и европейските държави, все по-често се използва термина „икономическа зависимост“. Основателните ли са страховете и ако не са, как най-лесно могат да бъдат разсеяни?  –Всеки икономически проект, ако той наистина е такъв, се диктува от взаимен интерес на осъществяващите го страни. За «зависимостта» обикновено казват тези, които биха искали да развалят добрия диалог и сътрудничество – в името на своите политически и икономически интереси. Бих ви посъветвал да не вярвате  сляпо  на това, което се казва, а да преосмисляте критически думите. И тогава и страховете лесно се разсейват.  Предвижда ли се среща между Путин и Тръмп, по въпроса за подновяване на договора за стратегическите оръжия.  – Аз като Посланик на Русия в България за такава  информация нямам. : Ваше превозходительство, Россия и США естественные союзники. В природе любой их конфликт искусственный или нецелесообразен. Россия во все века была донором ума и красоты для США, а Америка по-своему помогала России!  Болгария любит Россию и высоко ценит потенциал США. Не может ли Болгария стать, той маленькой точки конструктивного пересечения интересов и доверия этих великих сил? Без компромиса етих структуроопределяющих гегемонов, старой Европе не найти добра. Просто ЕС не будет прежним, ровно как и перспективы перед Болгарии.  – Думаю, может, если поставит перед собой такую задачу.    ", "date": "2019.02.12", "title": " Вижте какво отговори Анатолий Макаров на въпроси на българи във фейсбук"}
{"url": "https://trud.bg/%d0%bb%d0%b5%d0%b2%d1%81%d0%ba%d0%b8-%d1%81%d0%bc%d0%b5%d0%bd%d1%8f-%d0%b8-%d1%84%d0%b8%d0%bb%d0%be%d1%81%d0%be%d1%84%d0%b8%d1%8f%d1%82%d0%b0/", "text": "Промените в „Левски“ протичат с пълна сила. Освен очакваната смяната на собствеността, в клуба вече се води и процес по внедряването на нова философия. На „Герена“ са твърдо решени да прекъснат традицията с обявяването на високи цели, които в крайна сметка се превръщат в празни обещания. Новите попълнения в лицето на Мартин Райнов, Валери Божинов и Живко Миланов, както и самият треньор Георги Дерменджиев, дадоха да се разбере, че трябва да се гледа реално на нещата, случващи се в клуба, а не да се замазват очите на фенове и ръководството. През лятото все още действащият мажоритарен собственик Спас Русев лично обяви за цел място в групите на Лига Европа, а седмици по-късно тимът катастрофира в опита си да отстрани „Вадуц“ от Лихтенщайн. Сега на стадион „Георги Аспарухов“ отново имат начертан план, но за целта първо трябва да бъде поставена основата. По време на пресконференцията по повод представянето на новите попълнения най-силни думи изрече Миланов, който е и юноша на клуба. „Ако говоря за разликата от първия ми престой в „Левски“, то тя е много голяма – призна последният новопривлечен футболист. – Тогава равният резултат се приемаше за трагедия и след мач не можех да се добера до колата. Сега виждаме, че след 20 кръга тимът изостава на 10 точки от лидера „Лудогорец“, а освен това е аут от турнира за купата. Затова нека първо върнем феновете по трибуните, да наберем скорост и да опитаме да съкратим разликата. Всичко това трябва да започне с раздаването на терена. „Левски“ винаги има големи цели, но трябва да бъдем реалисти. Не казвам, че сме се отказали, има и преки двубои. От лятото вече ще стартираме наравно с конкурентите и ще бъде различно.“ Бранителят бе подкрепен и от Валери Божинов: „Живко го каза най-добре и трябва да следваме неговите думи. Повече да работим и по-малко да приказваме. Дела трябват, а не думи. Ако оставяме всеки мач сърцето и душата на терена, нещата ще се получат и феновете ще го оценят. Това и причината в момента да не мислим за дербито с ЦСКА. Никой в съблекалнята не говори за този мач. Концентирани сме единствено за предстоящия двубой с „Локо“ (Пловдив).“ Подобна теория разви и самият Дерменджиев, разкрил рецептата за преобразяване на тима.  „Левски“ винаги е бил марка, но в продължение на 10 години назад няма нищо във витрината. Всяка година отборът е тръгвал с обещания – ще бъде шампион, ще играе в Лига Европа или дори по-нагоре. И сега трябва да бъдем максимално реални, за да нямаме излишни очаквания. Проектът, който се задейства, е изключително перспективен, но трябва да има и търпение, за да може да направим тим, който да се върне на върха. Това е и нашата цел. Реалните очаквания за тази пролет е да вземем максимален брой точки, но това е един период, в който трябва да бъдем добре организирани във всяко едно ниво. Не може да се бърза! Всички наши почитатели искат „Левски“ да е шампион и ние ще се стараем това нещо да го направим, но искам да оползотворим времето със солидна работа, а не с обещания и заиграване с феновете.“ Опитният специалист даде да се разбере, че клубът поема по нов курс и относно изходящите трансфери: „Не е нормално да се продават играчи за 300-400 хиляди евро. Не може току-така да се дава футболист. Това говори за ниско ниво. Ще ви дам един пример с Божидар Краев. Каква е тази цена 400 000 евро? Вие знаете в съвременния футбол какви суми се плащат за футболисти.“ Интересното е, че Дерменджиев продължава да тренира отбора без парафиран договор. Тактикът призна, че е въпрос на време това да стане факт, но уточни, че ще бъде дългосрочен контракт, а не както се тиражираше през януари, че ще е за период само от 6 месеца плюс опция за удължаване за още 2 години.  Обявените за ненужни играчи Божидар Митрев, Мартин Полачек и Фелипе Нашименто няма да бъдат реабилитирани при новото ръководството, а клубът прави всичко възможно, за да се раздели с тях.", "date": "2019.02.12", "title": " „Левски“ сменя и философията"}
{"url": "https://trud.bg/%d1%8e%d0%b2%d0%b5%d0%bd%d1%82%d1%83%d1%81-%d0%b2%d0%b0%d0%b4%d0%b8-200-%d0%bc%d0%bb%d0%bd-%d0%b5%d0%b2%d1%80%d0%be-%d0%b7%d0%b0-%d1%81%d0%b0%d0%bb%d0%b0%d1%85/", "text": "Италианският шампион „Ювентус“ вади 200 млн. евро за Мохамед Салах от „Ливърпул“. Звездата на „мърсисайдци“ е трансферна цел номер 1 на „Старата госпожа“. Нападателят е желан за заместник на Пауло Дибала, който по всяка вероятност отива в „Реал“ (Мадрид) след края на сезона. Аржентинецът имаше среща през уикенда с треньора Масимилиано Алегри, на която е заявил, че желае да напусне. Причината – играта на отбора вече се гради около Кристиано Роналдо, а това доведе до загубата на блясъка на Дибала. През настоящия сезон той има едва два гола в 20 мача за „Ювентус“ в Серия „А“. През миналия сезон аржентинецът вкара 22 попадения в 33 срещи Именно Роналдо стои зад опита на клуба да вземе Салах. Португалецът е одобрил привличането на египтянина, с който желае да си партнира в атака. Ако подобна сделка стане факт, то тя ще е втората най-скъпа в историята, след трансфера на Неймар в ПСЖ за 222 млн. евро. А „Ливърпул“ взе Салах от „Рома“ през 2017-а за 42 млн. евро без бонусите.  Бъдещето на Дъглас Коста, друг офанзивен играч на „черно-белите“, също е под въпрос. Бразилецът е желан от „Манчестър Юнайтед“. Самият футболист засили слуховете за възможен трансфер, след като хареса статия в социалната мрежа туитър, в която се твърди, че „червените дяволи“ го искат в редиците си.", "date": "2019.02.12", "title": " „Ювентус“ вади 200 млн. евро за Салах"}
{"url": "https://trud.bg/%d0%b4%d0%b2%d0%be%d0%b9%d0%bd%d0%b8%d1%8f%d1%82-%d1%83%d0%b1%d0%b8%d0%b5%d1%86-%d0%be%d1%82-%d1%8f%d0%b7%d0%be%d0%b2%d0%b8%d1%80-%d0%b2%d1%8a%d1%87%d0%b0-%d0%b5-%d0%be%d1%81%d1%8a%d0%b4%d0%b5%d0%bd/", "text": "Върховният касационен съд определи 22 години затвор за двойния убиец от язовир Въча Виктор Траянов. Решението по делото не подлежи на обжалване. Софийският градски съд призна Траянов за виновен за извършването на четири престъпления: убийство на двама души, извършено през 2009 г. на плаваща база „Персенк“ във водите на язовир Въча, за което е осъден на 20 години затвор; придобиване и държане на огнестрелно оръжие и боеприпаси, за което е осъден на 2 години затвор; противозаконно повреждане на чужд лек автомобил, за което е осъден на 2 години затвор; кражба на чуждо моторно превозно средство в пияно състояние, за което му е наложено наказание в размер на 3 г. лишаване от свобода. С присъдата са уважени и граждански искове на частни обвинители в размер на по 150 000 лв. По-късно Софийският апелативен съд намали присъдата на СГС за три от престъпленията и постанови общо наказание в размер на 22 години затвор. Според съдебния състав на ВКС касационните жалби са неоснователни. Той не открива нарушение на процесуалните правила при недопускането на съкратено съдебно следствие от първоинстанционния съд. По повод оплакванията на частните обвинители за неправилно оправдаване на подсъдимия в мотивите на решението на ВКС се посочва, че при извършване на убийството не е имало основание да се приеме подсъдимият да е обмислял извършването му предварително. Според ВКС поведението на подсъдимото лице след извършване на убийството, което е определено от въззивния съд като подредено и целенасочено, по никакъв начин не влиза в конфликт с изводите за липса на предумисъл. Относно оплакванията в касационните жалби за явна несправедливост на наложеното наказание съставът на ВКС не констатира нарушения при индивидуализацията на наказанията на подсъдимия за извършените престъпления. По тази причина той оставя в сила присъдата на Софийския апелативен съд от 28 юни 2018 г.", "date": "2019.02.12", "title": " Двойният убиец от язовир Въча е осъден на 22 години затвор"}
{"url": "https://trud.bg/%d0%b1%d0%b5%d0%bd%d0%b8%d1%82%d0%b5%d1%81-%d0%bf%d1%80%d0%b5%d0%b2%d1%8a%d1%80%d1%82%d1%8f-%d1%81%d0%bb%d0%b5%d0%b4-%d1%80%d0%b5%d0%bc%d0%b8/", "text": "Мениджърът на „Нюкасъл“ Рафаел Бенитес избесня след края на мача между неговия тим и „Уулвърхямптън“. Двубоят завърши 1:1 като „свраките“ получиха спорен гол в добавеното време. Уили Боли се сбори с вратаря Мартин Дубравка, стражът изпусна топката, а бранителят на „вълците” реализира за крайния резултат. Футболистите на „Нюкасъл“ и Бенитес сериозно протестираха за нарушение срещу стража. „В Англия реферите не разбират правилата – избухна треньорът, който поиска обяснение от тях още на терена. – Мога да кажа много неща, но това няма да промени нищо. Не ми хареса предизвикателството в края. Трябваше да предпази вратаря. Ние сме тук от години и знаем какво се случва, но все още е много трудно да си го обясним. Не съм доволен от някои отсъждания на рефера, но като цяло той се справи добре“.  С ремито „свраките“ са на точка от изпадащите, докато „Уулвърхямптън“ са седми, но на 11 пункта от шестия „Челси“. Снимка: Twitter", "date": "2019.02.12", "title": " Бенитес превъртя след реми"}
{"url": "https://trud.bg/%d1%80%d1%83%d1%81%d0%b8%d1%8f-%d1%89%d0%b5-%d0%bf%d0%b0%d0%b7%d0%b8-%d1%81%d0%b2%d0%be%d1%8f-%d0%b8%d0%bd%d1%82%d0%b5%d1%80%d0%bd%d0%b5%d1%82/", "text": "Държавната Дума на Русия прие на първо четене законопроект за гарантиране на устойчивото функциониране на руския сегмент на интернет в случай на външна заплаха, който предвижда мерки при изключване от глобалната мрежа, съобщи РИА “Новости”. Текстът на документа изрично подчертава, че е изготвен в отговор на агресивния характер, застъпен в приетата през септември от американския Конгрес Стратегия за националната киберсигурност на САЩ, която посочва Русия сред основните заплахи. Законопроектът предвижда създаването на “инфраструктура, която да позволи гарантиране на функционирането на руските интернет ресурси, в случай на невъзможност руските оператори да се свържат с интернет източници от чуждестранни сървъри”. Стратегията бе критикувана от руската Сметна палата заради стойността си от 20 млрд. рубли (270 млн. долара), но получи подкрепата на Кремъл с уговорката да бъде доизпипана преди второ четене.", "date": "2019.02.12", "title": " Русия ще пази „своя“ интернет"}
{"url": "https://trud.bg/%d0%b6%d0%b8%d0%bb%d0%b8%d1%89%d0%b0%d1%82%d0%b0-%d0%bf%d0%be%d0%b4-%d0%bd%d0%b0%d0%b5%d0%bc-%d1%81%d0%b0-%d1%85%d0%b8%d1%82-%d0%b2-%d0%b8%d0%bd%d1%82%d0%b5%d1%80%d0%bd%d0%b5%d1%82/", "text": "Повечето хора са похарчили над два пъти повече за онлайн пазаруване през 2018 г. Спортните стоки са сред най-купуваните Апартаментите под наем станаха хит в интернет, показват данни на платформата за онлайн продажби OLX. Търсенето на обяви за жилища под наем през 2018 г. се е увеличило с 86%. От компанията отчитат и 59% ръст на търсенето на апартаменти за продажба, 45% на къщи и вили, 50% на парцели и 38% за наем на магазини. Най-много обяви за продажба на апартаменти се публикуват през януари, а най-малко през декември, посочват онлайн експертите. Средната цена за наем на тристаен апартамент в София е 990 лв. според предлагането в онлайн платформата. Една от най-активните категории е „Авточасти“ с 55% ръст на търсенето през 2018 г. и с 58% увеличение на предлагането. Потребителите имат и по-голям интерес към покупката на машини и инструменти (50% ръст през миналата година) и велосипеди (+47%). С 53% се увеличават обявите в категория „Рокли“, като традиционно най-много модни артикули се публикуват от София и областта й, докато в централна България предлагат предимно почивки във вили под наем. В Русе най-често пускат обяви за продажба на детски артикули. С 10% са се увеличили новите продавачи, отчитат още от компанията. 45% от потребителите на платформата са похарчили над 500 лв. за онлайн покупки през 2018 г., а други 20% от тях са отделили над 1000 лв. От всички запитани в анкетата 65% са отговорили, че са похарчили поне два пъти повече за онлайн покупки отколкото офлайн по магазините. Отчита се ясна тенденция, че най-често онлайн потребителите пазаруват модни артикули и аксесоари, следвани от спортни стоки, продукти за бебето и детето, както и домакински уреди. За предстоящия Свети Валентин българите харчат с 37% повече за подаръци спрямо миналата година, като покупките на цветя нарастват със 178%.", "date": "2019.02.12", "title": " Жилищата под наем са хит в интернет\t\t\t"}
{"url": "https://trud.bg/%d0%bc%d0%b0%d0%b9%d0%ba-%d0%bf%d0%be%d0%bc%d0%bf%d0%b5%d0%b9%d0%be-%d0%bf%d1%83%d1%82%d0%b8%d0%bd-%d0%b7%d0%b0%d0%bf%d0%bb%d0%b0%d1%88%d0%b2%d0%b0-%d0%b4%d0%b5%d0%bc%d0%be%d0%ba%d1%80%d0%b0%d1%86/", "text": "Държавният секретар на САЩ Майк Помпейо каза, че руският президент Владимир Путин е заплаха за демокрациите по света, предаде Франс прес. „Владимир Путин е решен да подкопае демокрациите по света, не си правете илюзии! Ние трябва да бъдем много откровени по този въпрос“, каза Помпейо пред студенти по журналистика в словашката столица Братислава – втори етап от европейската му обиколка, включваща визити в пет страни, сред които три от Централна Европа. Той отправи предупреждение към словаците да се предпазят срещу икономически и други средства, разгърнати от Китай, за да се създаде зависимост и да се манипулира политическата система. По-рано днес Помпейо имаше срещи поотделно със словашките лидери. Пред президента Андрей Киска Помпейо заяви, че „твърде отдавна Америка не е била дълбоко ангажирана тук“, посочва Ройтерс и припомня, че неговата визита е първа на американски държавен секретар в Словакия от 14 години, припомня Ройтерс. Помпейо разговаря и с петима бивши политически затворници пред мемориала „Порта към свободата“ при границата с Австрия, където бяха убити 400 души между 1945 и 1989 г. при опити да проникнат през Желязната завеса. На тази среща той каза, че „тук, където някога е имало бодлива тел и въоръжена охрана, днес свободно преминават хора, стоки и информация“. „САЩ стоят редом до словашкия народ като приятели и партньори през последните 30 години и ще продължим да го подкрепяме и в следващите десетилетия“, допълни Помпейо. Той разговаря и със словашкия премиер Петер Пелегрини. Преди срещата им Пелегрини каза: „САЩ имат важна роля в протичащата модернизация на въоръжените ни сили“. Премиерът изтъкна, че в Словакия работят над 120 американски компании. След срещата със словашкия външен министър Мирослав Лайчак, Помпейо заяви: „САЩ нямат нищо против конкуренцията между фирми на световния пазар, но тя трябва да протича открито и прозрачно“, предаде Ройтерс. Той каза това на пресконференцията с Лайчак в отговор на въпрос за присъствието на китайски компании като Хуавей. „Конкуренцията между компаниите трябва да е честна, открита и прозрачна и да има само икономически мотиви“, добави държавният секретар. От Словакия Помпейо заминава за Полша, където утре и в четвъртък ще се състои конференция за влиянието на Иран в Близкия изток.  Визитата на Помпейо в трите централноевропейски страни – Унгария, Словакия и Полша – има за цел противопоставяне на растящото влияние на Русия и Китай в региона, отбелязва Франс прес. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2019.02.12", "title": " Майк Помпейо: Путин заплашва демокрациите в целия свят"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-341/", "text": "Фалшиви новини саботират магистрала „Струма” Би Ти Ви разпространява претоплена и лъжлива история. Поредният шантаж срещу българските строители може да коства загуби от 1.5 млрд. лева.       По следите на една зловеща манипулация Защо Емилиян Гебрев, Цветан Василев и Бойко Ноев съчиниха версията „Новичок“ – анализ на „Труд“.         Шведският бизнес гледа с оптимизъм на България 100% от нашите фирми очакват или да продължат работата си в България в същия обем, или да растат, казва посланикът на Швеция в България Н. Пр. Луиз Бергхолм, в интервю за „Труд“.             Българин за президент на Венецуела Теодоро Петкоф три пъти се кандидатира за високия пост – „Легенди и истини в българската история“ с Росен Тахов.           Полярният Христо(с) на 2х33 Силует на проф. Христо Пимпирев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.12", "title": " Вижте акцентите в броя на вестник „Труд“ в сряда, 13 февруари 2019"}
{"url": "https://trud.bg/%d0%bf%d0%bb%d0%be%d0%b2%d0%b4%d0%b8%d0%b2-%d0%b5-%d1%81%d1%80%d0%b5%d0%b4-%d0%bd%d0%b0%d0%b9-%d0%b4%d0%be%d0%b1%d1%80%d0%b8%d1%82%d0%b5-%d0%b8%d0%bc%d0%be%d1%82%d0%bd%d0%b8-%d0%bf%d0%b0%d0%b7%d0%b0/", "text": "Пловдив беше включен от Forbes сред най-добрите нововъзникващи имотни пазари в Европа. След като някои компании напуснат Великобритания заради Брекзит и се установят в други страни, на Стария континент ще се появят нови центрове на търговия, а инвеститорите в имоти се мъчат да прогнозират къде е най-добре да вложат ресурсите си. Имотите в градовете, където големи компании прехвърлят дейността си заради Брекзит, се очаква сериозно да поскъпнат. Дейността си местят компании с глобално присъствие, които се нуждаят от достъп до големи летища и квалифицирана работна ръка. Те ще донесат високи заплати в градовете, в които инвестират, и жилищните пазари бързо ще се приспособят. LeadingRe, консорциум от близо 600 имотни агенции в 70 страни, следи как се представят пазарите на имоти и е предоставил данните си на Forbes. Пловдив е вторият по големина град в България, който от началото на тази година е Европейска столица на културата, което означава, че ще бъде във фокуса на туристите до декември, поясняват от Forbes. Тенденциите при цените на имотите в Пловдив са сходни с тези в София, където жилищата от среден клас поскъпнаха с около 9% през миналата година. Жилищата в луксозния сегмент са поскъпнали с 6%. Въпреки че това не е двуцифрен растеж, инвестициите, които ще дойдат заради факта, че Пловдив е Европейска столица на културата, ще увеличат значително ръста само след една година, прогнозира Forbes. Сред другите пазари с добри перспективи са Загреб (Хърватия), Лисабон (Португалия), Фелдкирх и Блуденц (Австрия) и Ротердам (Холандия).", "date": "2019.02.12", "title": " Пловдив е сред най-добрите имотни пазари"}
{"url": "https://trud.bg/%d1%84%d0%b0%d0%bb%d1%88%d0%b8%d0%b2%d0%b8-%d0%bd%d0%be%d0%b2%d0%b8%d0%bd%d0%b8-%d1%81%d0%b0%d0%b1%d0%be%d1%82%d0%b8%d1%80%d0%b0%d1%82-%d0%bc%d0%b0%d0%b3%d0%b8%d1%81%d1%82%d1%80%d0%b0%d0%bb%d0%b0/", "text": "Историята за нерегламентирано строителство по маршрута на новия участък на лот 3.2 от автомагистрала „Струма” е лансирана на европейско ниво още в края на ноември 2018 година. Тогава никой не й е обърнал внимание, защото било очевидно, че става въпрос за фалшива новина и откровена манипулация и опит за шантаж над българския строителен бизнес, показа разследване на „Труд”. Сателитните снимки на „новите” пътища по трасето в бъдещата част на аутобана в района на Кресна бяха излъчени от телевизия БиТиВи като „разследване”, което показвало как изборът на изпълнител за изграждането на лот 3.2 в посока София е предрешен. Причината – някой вече извършвал сондажи и строителство, тоест още преди обществената поръчка там вече се работело. Източници на „Труд” разкриха, че сателитните снимки, дадени на БиТиВи от неправителствената организация „Антикорупционен фонд”, са показвани преди 3 месеца по време на заседанието на Постоянния комитет към Бернската конвенция. Страната ни се присъединява през 1991 година към Конвенцията, която гарантира спазването на екологичното законодателство в Европа. Повече от 10 години „зелените” неправителствени организации се опитват да спрат строежа на АМ „Струма” именно през Комитета, с чийто решения се съобразява Европейската комисия. Именно при разглеждането на казуса с аутобана през ноември представителите на „еколозите” показали снимките, които са правени през лятото на 2018. Фотосите са отхвърлени като доказателство за някаква незаконна дейност, заради която страната ни може да бъде наказана от европейските институции. Няколко месеца по-късно снимките се появяват и стават основа за „разследването” на БиТиВи, като за източник е посочена НПО-то „Антикорупционен фонд”. Пред камерата на телевизията е Николай Стайков, който е известен като основен участник в „Протестна мрежа” и шеф на вече несъществуващ сайт, бълвал лъжи срещу кабинета „Орешарски”. Сега Стайков е представен като член на „Антикорупционния фонд”, който е създаден и финансиран от фондация „Америка за България” (виж стр. 3). Информацията е подадена на БиТиВи точно навечерието на отварянето на офертите за изпълнението на източния участък на АМ „Струма”. Според източниците на „Труд”, телевизията най-вероятно е подведена, за да обслужи интересите на неправителствените организации за забавяне на магистралата. Именно под техен натиск първоначално лот 3.2 трябваше да представлява 16-километров тунел, на стойност над 1 милиард лева. След многогодишни спорове държавата взе предвид аргументите на българския строителен бранш – че такова съоръжение ще е опасно, защото ще минава през земетръсна зона – Кресненския пролом, а в близост има и бивши уранови мини. Заради натиска за тунела изграждането на АМ „Струма” се забави и България е на път да изпусне сроковете. Ако това стане, страната ни трябва да връща на Брюксел финансирането за целия аутобан на стойност 1.5 милиарда лева. Няма незаконни дейности Разследването на БиТиВи бе излъчено в понеделник и продължено във вторник с внушението, че някоя от големите български строителни фирми знае, че ще спечели обществена поръчка. Сред споменатите дружества бе и „Главболгарстрой“, откъдето в понеделник излязоха с позиция, че нямат общо със случая. В отвореното си писмо от фирмата обясниха, че отговор може да даде авторът на идейния проект за бъдещия участък от лот 3.2 на АМ „Струма“ – „Пътпроект-2000“. Оказа се, че истината е именно там. Пред „Труд“ управителят на дружеството Любен Симеонов обясни, че става въпрос за допълнителни сондажи, извършени по негово искане и няма нарушения на закона. Грант от 900 хил лв. зад сигнала до БиТиВи Неправителстевната организация „Антикорупционен фонд” е създадена през есента на 2016 година. Мастилото по съдебната регистрация на НПО-то още не е изсъхнало, когато доскорошният протестър Николай Стайков и сподвижниците му получават грант от „Америка за България” на стойност от 902 хиляди лева. Преди да дадат сателитните снимки на представителите на „зелените”, за да ги пробутат на Бернската конвенция, от Фонда се занимават основно с „екологични” казуси по Черноморието. На сайта на неправителствената организацията първото, което прави впечатление е, че се работи на базата на анонимни сигнали. Любен Симеонов, управител на „Пътпроект – 2000”, пред „Труд”: Някой иска „Струма” да не бъде завършена „Труд” потърси за коментар управителя на „Пътпроект – 2000” инж. Любен Симеонов. Той обясни, че сондажите са направени по негова инициатива, тъй като фирмата му е автор на идейния проект за участъка. Стойността на допълнителната работа е 100 000 лева и е за сметка на дружеството. „Причината е, че при изготвяне на идейния проект за строителството на тази отсечка правихме сондажи през зимата на 2017 г, които искахме да повторим и в по-топло време, за да закараме сондите на място и да сме сигурни в изводите за геоложкото състояние на терена. Той е изключително сложен, проектът стратегически и скъп и аз не бих си заложил на карта 50-те години в професията и трудовия си стаж като проектант, за да прибера пари за нещо, който не съм направил добре”, аргументира се специалистът. Той добави, че допълнителната работа е извършена, след като съдът окончателно е отхвърлил жалбата на „зелените”. „Нямам идея каква е целта на тези нападки срещу проекта. Понякога си казвам – като че ли има хора, които са загрижени АМ „Струма” да не бъде завършена – да провалят проекта, да се върнат парите, които сме усвоили от Европа за останалите лотове и не мога да си отговоря на въпроса защо правят това. Питам се какво значи Антикорупционен фонд? Кой го финансира? За това ли им дават заплата – да слухтят, да пречат и да говорят срещу такива важни проекти”, коментира още инж. Симеонов. Тома Белев дава нареждания в социалните мрежи – „Зелените” пак ще бавят аутобана Тома Белев дава съвети във фейсбук как да се подаде нова жалба до съда, за да се забави строежа на лот 3.2 от АМ „Струма”. Доказателството, че „зелените” са замесени във фалшивата новина за АМ „Струма”, се появи в социалните мрежи. „Екологът” Тома Белев започна да дава съвети как може да бъде пусната нова съдебна жалба срещу лот 3.2. Миналата година българският съд се произнесе окончателно по делото, заведено от „зелените”, според които изобщо не трябва да има път в района на Кресненското дефиле, а тунел. Магистратите бяха категорични, че сегашният източен вариант на участъка не нарушава екологичното законодателство. Така АМ „Струма” при Кресна ще бъде с две платна – едното ще е по сегашния път, който ще се ремонтира и разшири, а другото ще води в посока София, минавайки през Кресненското плато. Делата на „еколозите” са сред основните причини аутобанът още да не е готов. Според Белев има основание за жалба, защото имало нови обстоятелства – извършените сондажи не влизали в обхвата на екологичната оценка на проекта за лот 3.2 и съдът можело да приеме този аргумент. Пред „Труд” специалисти по право коментираха, че няма шанс подобна жалба да бъде приета сериозно от никое съдилище у нас. Подписан е договорът за тунел „Железница“  Агенция „Пътна инфраструктура” и избраният изпълнител ДЗЗД „АМ Струма тунел 2018” подписаха договора за изграждане на тунела „Железница”. Съоръжението от АМ „Струма” с дължина от близо 2 км, ще бъде най-дългият пътен тунел у нас. В сдружението, с което вчера бе подписан контрактът, участват компаниите „Джи Пи Груп” АД, „Глобал Кънстръкшън” ООД и „Виа План” ЕООД. Договорът е на стойност 185,3 млн. лв. без ДДС, а финансирането е от Европа. От „Джи Пи Груп” АД бяха обявили предварително, че ще се оттеглят от поръчката „заради обществения интерес и манипулативната обстановка, която се опитваше да отъждестви граденото десетки години име на компанията в строителния бранш с престъпни квалификации”. За да не бъде провален търгът за изграждане на магистрала „Струма” от управата на дружеството съобщиха, че са решили да се съобразят със законодателството и да сключат договора. Причината – ако обществената поръчка се провали сега, държавата няма да успее да организира нов конкурс и да изгради отсечката в срок, така че да не бъде загубено еврофинансирането за цялата магистрала.  ", "date": "2019.02.12", "title": " Фалшиви новини саботират магистрала „Струма”\t\t\t"}
{"url": "https://trud.bg/18-%d0%b3%d0%be%d0%b4%d0%b8%d1%88%d0%b5%d0%bd-%d0%b8%d0%b7%d0%b2%d1%8a%d1%80%d1%88%d0%b8%d0%bb-%d1%87%d0%b5%d1%82%d0%b8%d1%80%d0%b8-%d1%82%d0%b5%d0%bb%d0%b5%d1%84%d0%be%d0%bd%d0%bd%d0%b8-%d0%b8%d0%b7/", "text": "18-годишен жител на Радомир е извършил четири телефонни измами в Габрово, като ощетил жертвите с над 15 000 лв. и неустановено количество златни накити. Измамите били извършени през август е септември м.г., като от най-крупната пълнолетният мошеник прибрал 6 482 лв., 80 евро и 25 броя златни накити от възрастна габровка. Друга жертва от града на хумора се простила с 3 250 лв. и 1 000 евро. 3 000 лв. дала на измамника трета габровка, а четвъртата жертва се разделила с неустановено количество златни накити. И по четирите измами са образува досъдебни производства в полицейското управление в Габрово, като работата по документирането на цялостната престъпна дейност на измамника продължава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.12", "title": " 18-годишен извършил четири телефонни измами за над 15 000 лева в Габрово\t\t\t"}
{"url": "https://trud.bg/%d0%bb%d1%83%d0%b4%d0%be%d0%b3%d0%be%d1%80%d0%b5%d1%86-%d0%b2%d0%b7%d0%b5-%d0%be%d1%81%d0%bc%d0%b8-%d0%b1%d1%80%d0%b0%d0%b7%d0%b8%d0%bb%d0%b5%d1%86/", "text": "„Лудогорец“ вече може да се похвали с осми бразилски играч. Ръководството на българския шампион обяви, че е привлечен 20-годишният талант Дейвид Рибейро. Перспективният халф изкара успешно пробния период в клуба и трансферът му от бразилския „Санто Андре“ бе финализиран. Полузащитникът, който подписа и личния си контракт, ще получи фланелката на седемкратния шампион в четвъртък на официално представяне. В кариерата си Рибейро е играл за кратко като преотстъпен в гранда „Сао Пауло“. Той е четвъртият нов футболист на „Лудогорец“, привлечен по време на зимната пауза, след Адриан Попа, Пламен Илиев и Серкан Юсеин. 20-годишният полузащитник е осмият бразилец в редиците на „орлите“. Той се присъединява към Ренан, Рафаел Фостер, Сисиньо, Натанаел, Лукас Саша, Вандерсон и Марселиньо. Новият играч се размина с други трима свои сънародници. Става въпрос за Жоао Пуало, Жуниор Брандао и Густаво Кампаняро, които напуснаха лидера в Първа лига тази зима. Конгоанското крило Мавис Чибота от израелския „Бней Йехуда“ също е близо до трансфер в „Лудогорец“. А точно „орлите“ ще открият срещите в шампионата през новата година. В петък тимът от Разград гостуват на „Верея“.", "date": "2019.02.12", "title": " „Лудогорец“ взе осми бразилец"}
{"url": "https://trud.bg/%d1%81%d0%b8%d0%bd%d0%be%d0%b4%d1%8a%d1%82-%d0%bd%d1%8f%d0%bc%d0%b0-%d0%b4%d0%b0-%d0%ba%d0%b0%d0%bd%d0%be%d0%bd%d0%b8%d0%b7%d0%b8%d1%80%d0%b0-%d0%bb%d0%b5%d0%b2%d1%81%d0%ba%d0%b8/", "text": "През 1996 г. алтернативният синод канонизира Йеродякон Игнатий Националният изпълнителен комитет на партия “Национален фронт за спасeние на България” (НФСБ) призова Светия Синод на Българската православна да канонизира Васил Левски. От формацията настояват и за лична среща с патриарх Неофит. Призивът е подписан от лидера на НФСБ Валери Симеонов, съпредседателят на партията Данчо Хаджиев и депутатите Валентин Касабов и Борис Ячев. Те припомнят, че преди година отново са се обърнали към Светия синод с молбата да бъде разгледан въпросът с канонизацията на Левски. “Васил Левски няма да бъде канонизиран, тъй като в биографията му пише, че неволно е убил дете”, коментира пред “Труд” отец Николай, който отговаря за връзките с обществеността в Светия синод. Въпросът е поставян поне пет пъти през годините от неправителствени организации, от кмета на Карлово, както и от патриотични организации. През 1996 г. комисията по канонизация към алтернативния синод извършва канонизира Левски. Актът не е признат от владиците в Светия синод. На 21 юли 2004 г. официалният синод анулира канонизацията му. В същия ден иконата с образа на Свети Йеродякон Игнатий бе насечена и изгорена.  ", "date": "2019.02.12", "title": " Синодът няма да канонизира Левски\t\t\t"}
{"url": "https://trud.bg/%d0%b8%d0%b7%d0%b4%d0%b8%d1%80%d0%b2%d0%b0%d1%82-%d0%bc%d1%8a%d0%b6-%d0%bd%d0%b0-%d0%ba%d0%be%d1%81%d1%8a%d0%bc-%d0%b4%d0%b0-%d0%bf%d1%80%d0%b5%d0%b3%d0%b0%d0%b7%d0%b8-%d0%bf%d0%be%d0%bb%d0%b8%d1%86/", "text": "МВР издирва 37-годишния Валентин Чаушев, търговец на дървесина от Айтос. По неофициални данни, бягайки от полицейско задържане заради сигнал за наркотици, той за малко щял да прегази униформени и блъснал патрулката им. Според свидетели на екшъна, за да спрат Чаушев полицаите дори стреляли във въздуха и един от куршумите заседнал в стъклото на автомобила на беглеца. Чаушев търгувал с дървесина. От известно време живеел в луксозен комплекс в Бургас заедно с дъщерята на известен айтоски бизнесмен, по прякор Кокала. В деня на полицейската акция по задържането му заради сигнал за държане на наркотични вещества, той избягал, заедно с жената и детето в колата. Според Кокала, той е отвлякъл дъщеря му и внучето му.", "date": "2019.02.12", "title": " Издирват мъж, на косъм да прегази полицаи"}
