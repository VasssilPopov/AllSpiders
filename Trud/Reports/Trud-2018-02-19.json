{"url": "https://trud.bg/%d1%87%d1%83%d0%b6%d0%b4%d0%b5%d0%bd%d1%86%d0%b8-%d1%80%d0%b0%d0%b7%d0%b1%d0%b8%d1%85%d0%b0-%d1%81%d0%bb%d0%b0%d0%b4%d0%ba%d0%b0%d1%80%d0%bd%d0%b8%d1%86%d0%b0-%d0%b2-%d1%81%d0%be%d1%84%d0%b8%d1%8f/", "text": "Камери уловиха как трима младежи разбиват сладкарница в центъра на София, информира  Морковена торта с карамел и канела и торта „Павлова“ – тези два десерта са откраднати от разбитата сладкарница на Дияна Пинджурова. Тя и съпругът й получават обаждане в 6 ч. сутринта. „Звъннаха ни от СОТ, за да кажат, че има пробив и че се е задействала алармата“, разказва Дияна. Заварват разбита врата, празна витрина и кокосови стърготини по земята. Някои от тортите са паднали по земята, а други са успели да си ги вземат и явно да си ги хапнат някъде другаде“, предполага тя. Първата теория на Дияна е обир. С изненада обаче установява, че единственото липсващо от сладкарницата са четири торти. „За мен е необяснимо как за толкова кратко време за успели да вземат толкова неща от витрината“, казва тя. Завършекът на историята обаче е щастлив – нарушителите сами търсят Дияна, за да признаят вината си. Оказва се, че са чужденци. Спомен за случилото се твърдят, че нямат. И вече са платили стойността на нанесените щети. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.19", "title": " Чужденци разбиха сладкарница в София и откраднаха десерти\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-118/", "text": "Проучване на „Барометър България” сочи, че одобрението към правителството е стабилно.           Спираме мигрантите с охрана на границите, центрове извън ЕС и споразумение с Турция, отсече българският министър-председател.         Ново движение “Боянски клуб – Кубрат” се учредява, за да смени формата на управление на България, обяви пред “Труд” проф. Божидар Димитров.         Трудово-правна консултация на “Труд”.             Президентът Румен Радев направи историческо посещение в манастира „Йоан Бигорски“ в Македония – анализ на Костадин Филипов.           Амбицията ми е градът да стане център на плувните спортове, казва бургаският кмет Димитър Николов в интервю за “Труд”.         Пускаме американците да тренират на базите ни, но срещу по-ниски цени на самолетите и бойните машини – коментар на Спирдон Спирдонов.       Силует на Виктор Орбан. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.19", "title": " Вижте акцентите в броя на вестник “Труд” във вторник, 20 февруари 2018"}
{"url": "https://trud.bg/%d0%bd%d0%be%d1%89%d0%b5%d0%bd-%d1%82%d1%80%d1%83%d0%b4-%d1%81%d0%b0%d0%bc%d0%be-%d1%81%d0%bb%d0%b5%d0%b4-%d0%bc%d0%b5%d0%b4%d0%b8%d1%86%d0%b8%d0%bd%d1%81%d0%ba%d0%b8-%d0%bf%d1%80%d0%b5%d0%b3%d0%bb/", "text": " Здравейте, искам да попитам дали има някакви специални законови особености по отношение на полагането на нощен труд. Какво следва да осигури работодателят за работниците, които работят нощем?  Съгласно чл. 140, ал. 2 от Кодекса на труда (КТ), нощен е трудът, който се полага от 22,00 ч. до 06,00 ч., а за работници и служители, ненавършили 16-годишна възраст – от 20,00 ч. до 06,00 ч.  Работодателят е длъжен да осигурява на работниците и служителите топла храна, ободряващи напитки и други облекчаващи условия за ефективно полагане на нощния труд. Нощният труд е забранен за: 1. Работници и служители, които не са навършили 18-годишна възраст; 2. Бременни работнички и служителки както и работнички и служителки в напреднал етап на лечение ин-витро; 3. Майки с деца до 6-годишна възраст, както и майки, които се грижат за деца с увреждания независимо от възрастта им, освен с тяхно писмено съгласие; 4. Трудоустроени работници и служители освен с тяхно съгласие и ако това не се отразява неблагоприятно на здравето им съгласно заключение на здравните органи; 5. Работници и служители, които продължават образованието си без откъсване от производството освен с тяхно съгласие. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.19", "title": " Нощен труд – само след медицински преглед"}
{"url": "https://trud.bg/%d1%83%d1%87%d0%b5%d0%bd%d0%b8%d0%ba-%d0%bf%d0%be%d0%bc%d0%be%d0%b3%d0%bd%d0%b0-%d0%b7%d0%b0-%d0%b7%d0%b0%d0%bb%d0%b0%d0%b2%d1%8f%d0%bd%d0%b5%d1%82%d0%be-%d0%bd%d0%b0-%d0%ba%d1%80%d0%b0%d0%b4%d0%b5/", "text": "История като от филм се разигра в Ямбол. Ученик помогна за залавянето на крадец, който се опитал да разбие къща, информира  На 14 февруари, по време на последния час по английски език, от прозореца на класната стая Иван вижда как мъж прескача оградата на отсрещната къща. “Виждам как се опитва да счупи прозореца, но човекът го усети, той тръгна да бяга, прескочи оградата и избяга”, разказа ученикът Иван Димитров. На връщане от училище, Иван отново вижда мъжа и го разпознава. Проследява го и се обажда на баща си – полицай с 20-годишен стаж. “Аз го видях с какви обувки е, с какво е облечен… не бях толкова директен, за да види, че го следя, вървях си и си говорех по телефона”, разказа още Иван. Следва бърза акция на полицията и крадецът е задържан на улицата. “Един престъпник по-малко… “Чувствам се горд, че залових престъпник и повече няма да краде”, сподели ученикът. „Определено е въпрос на възпитание, той е израснал в такова семейство и вижда как се държим ние”, категоричен е бащата Димитър Димитров. В квартала са благодарни на момчето. Съседите разказват и за други кражби. За смелата постъпка днес, на рождения си ден, ученикът беше награден от полицията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.19", "title": " Ученик помогна за залавянето на крадец, опитал да разбие къща"}
{"url": "https://trud.bg/%d0%b2%d0%b8%d0%ba%d1%82%d0%be%d1%80-%d0%be%d1%80%d0%b1%d0%b0%d0%bd-%d0%ba%d1%8a%d0%bc-%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%b7%d0%b0-%d0%b7%d0%b0%d0%bf%d0%b0/", "text": "Премиерът Бойко Борисов си е забил брадвата в голямо дърво, да се надяваме, че ще постигне голям успех. Това каза унгарският министър-председател Виктор Орбан относно един от основните приоритети на българското европредседателство за Западните Балкани. Еднодневната визита на Орбан протече в резиденция “Бояна”, като по молба на унгарската страна двамата премиери направиха само изявления – без обичайните журналистически въпроси. “Историческа е тежестта е на гърба на българското европредседателство, защото сега се отвори една нова врата да вземем важно решение за интеграцията на Западните Балкани в Европейския Съюз, подчерта Орбан. И пожела успех на инициативата на Борисов за решаващата среща на върха между лидерите на ЕС и страните от региона, която е фиксирана за месец май. Орбан заяви категорично, че страната ни трябва да бъде пълноправен член на Шенгенското пространство, но не е. Той вметна, че ако се налага, границите на Шенген могат да бъдат преместени. И връчи на Борисов унгарско предложение за кризата с мигрантите. Борисов лаконично отбеляза, че то ще бъде разгледано. Но отсече, че проблемът с бежанците минава през силна охрана на границите, ново споразумение с Турция и хотспотове или центрове, но извън границите на ЕС, за да може след приключване на конфликтите, хората да се върнат в страните си. “Ако ние гарантираме тези три точки – охрана на външната граница, хотспотове, споразумения със съседите, в България дискусията ще върви много по-лесно”, каза Борисов на унгарския си колега. Както вече “Труд” съобщи, днес Борисов ще приеме в резиденция “Бояна” и федералния канцлер на Австрия Себастиан Курц. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.19", "title": " Виктор Орбан към Бойко Борисов за Западните Балкани: Заби брадва в голямо дърво (обзор)"}
{"url": "https://trud.bg/%d0%bf%d1%8a%d1%80%d0%b2%d0%b8%d1%82%d0%b5-%d0%bd%d0%be%d0%b2%d0%b8-%d0%b0%d0%b2%d1%82%d0%be%d0%b1%d1%83%d1%81%d0%b8-%d0%b7%d0%b0-%d0%b3%d1%80%d0%b0%d0%b4%d1%81%d0%ba%d0%b8%d1%8f-%d1%82%d1%80%d0%b0/", "text": "Водачи на общинската фирма “Пътнически превози” в Сливен докараха от Чехия първите 9 от общо 27 автобуса, с които ще бъде изцяло обновен автопарка за градския транспорт. Автобусите са производство на фирма “СОР Либхави”, моторите им са от 2017 г., с най-висок клас стандарт за вредни емисии – сертификат “Евро 6 С”. “В Сливен досега не е имало автобуси с най-високата степен на екологични изисквания. Тези, които ще заменим, са с много по-нисък стандарт, масово са със сертификат “Евро 2”, има и с “Евро 3″. Новите автобуси са възможно най-екологичните дизелови автобуси”, заяви кметът на община Сливен Стефан Радев. Той и част от екипа му бяха сред първите пътници, които изпробваха качествата на новия транспорт. Европроектът за интегриран градски транспорт на Сливен е на стойност близо 14 млн.лева и предвижда изграждането на нови спирки и навеси, въвеждането на нова билетна система, ще има и нови велоалеи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.19", "title": " Първите нови автобуси за градския транспорт пристигнаха в Сливен"}
{"url": "https://trud.bg/%d1%87%d1%83%d0%b6%d0%b4%d0%b8%d1%82%d0%b5-%d0%b8%d0%bd%d0%b2%d0%b5%d1%81%d1%82%d0%b8%d1%86%d0%b8%d0%b8-%d0%b2-%d0%b8%d0%bc%d0%be%d1%82%d0%b8-%d0%bf%d0%b0%d0%b4%d0%bd%d0%b0%d1%85%d0%b0-%d1%81-83/", "text": "Преките чужди инвестиции в страната през 2017 г. са 901,9 млн. евро, като нарастват с 242 млн. евро (36,7%) спрямо предходната година, обявиха от БНБ. Това обаче не се дължи на сериозен приток на чуждестранни капитали, а на това, че по-малко средства са напуснали страната спрямо предходната 2016 г. През декември 2016 г. привлеченото от чуждите инвеститори финансиране за техните предприятия в България е намаляло с 255 млн. евро, при спад само с 88 млн. евро през декември 2017 г. В резултат за цялата 2017 г. нетните задължения на български дружествата към техните компании майки нарастват с 482,7 млн. евро, при отрицателна стойност от 313,8 млн. евро за 2016 г. Именно на това се дължи отчетеният ръст на чуждите инвестиции през 2017 г. Привлеченият през миналата година дялов капитал е само 189 млн. евро. Това е спад с 443 млн. евро, или със 70% спрямо 2016 г. Нетните чужди инвестиции в имоти през 2017 г. са 10,8 млн. евро, което е спад с 83% спрямо предходната година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.19", "title": " Чуждите инвестиции в имоти паднаха с 83%\t\t\t"}
{"url": "https://trud.bg/%d1%81%d0%b0%d0%bd%d0%b8%d1%80%d0%b0%d1%82-%d0%b0%d0%ba%d0%be-%d0%bd%d0%b0%d0%bc%d0%b5%d1%80%d1%8f%d1%82-%d0%be%d1%89%d0%b5-%d0%bf%d0%b0%d1%80%d0%b8/", "text": "Санирането ще продължи, само ако се осигурят допълнителни средства, става ясно от промени в Национална програма за енергийна ефективност, внесени от регионалния министър Николай Нанков. Сгради, които имат сключени договори, но ремонтите не са започнали, ще бъдат финансирани, едва след като приключат всички дейности по тези, в които обновяването вече тече. Това обаче ще стане, само ако има финансов ресурс, потвърден от Министерство на регионалното развитие и благоустройството. Ако се установи, че общината не е упражнила контрол, вследствие на което са извършени некачествени ремонти, тя ще възстанови щетите за сметка на своя бюджет, пише в предложението. От регионалното министерство уточняват, че приемането на нови заявления е преустановено, а към края на 2017 г. в общо 1992 сгради са започнали дейности по обновяване.", "date": "2018.02.19", "title": " Санират, ако намерят още пари\t\t\t"}
{"url": "https://trud.bg/%d0%bd%d0%be%d0%b2%d0%b0-%d0%b7%d0%b0%d0%b3%d0%be%d1%80%d0%b0-%d0%b8%d1%81%d0%ba%d0%b0-%d0%b4%d0%b0-%d0%bd%d0%b0%d0%bc%d0%b0%d0%bb%d0%b8-%d0%b1%d1%80%d0%be%d1%8f-%d0%bd%d0%b0-%d0%bf%d0%b5%d1%88%d0%b5/", "text": "Общината в Нова Загора иска да бъде направен анализ от вещо лице, което след обход на уличната мрежа в 23-хилядния град да определи къде действително има нужда от пешеходни пътеки тип „зебра”. Искането ще бъде внесено в Агенция „Пътна инфраструктура” – съобщиха от областната администрация в Сливен. Общината очаква, че след подобен анализ броят на пешеходните пътеки ще бъде чувствително намален, а с това – и разходите за привеждането им в съответствие с последните нормативни промени. С тях се увеличава размера на пътеките тип „зебра” и ширината им вече трябва да е 3 метра, задължителни стават надписът „Погледни” върху асфалта, както и вертикалната маркировка с предупредителните знаци „Деца” и „Пешеходна пътека” от двете страни на пътеките. През последните години общината успя да ремонтира цялата улична мрежа в града, бе поставена и маркировка. Но привеждането на пътеките според новите изисквания би струвало близо 100 хил.лева, а толкова средства не могат да бъдат осигурени от местния бюджет. Само поставянето на един предупредителен знак, включително с поръчката, доставката и монтажа, излиза около 100-ина лева. Към момента  339 са пешеходните пътеки тип „зебра” в Нова Загора. Половината от тях са в много добро състояние, 88 имат надпис „Погледни”. Необходими са общо 1 086 предупредителни знака. Всички пътеки тип „зебра” са с ширина от 2,5 метра, каквито бяха изискванията преди промените. Подобно е състоянието на уличната маркировка и в община Сливен. В двете малки общини в областта – Котел и Твърдица, пътеките са „тесни”, в лошо състояние или липсват пътни знаци. Преначертаването на пешеходните пътеки, купуването и поставянето на всички необходими предупредителни знаци ще струват десетки хиляди левове, а подобен свободен ресурс в местните хазни няма – оплакват се общински експерти. Общините се надяват на помощ от държавата, за да могат да приведат маркировката според изискванията на закона. В същото време статистиката е стряскаща. По данни на МВР за 2016 г., една четвърт от всички катастрофи в страната с ранени, пострадали и загинали са били пътните произшествия с пешеходци. Юристи съобщиха, че вече имало прецеденти в съдебната практика – произшествия с блъснати пешеходци на пътека тип “зебра” претърпявали обрат след влизането в зала, тъй като пътеката не отговаряла на изискванията на закона и не представлявала зона за пресичане, ако лентите са боядисани в червено и бяло, например. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.19", "title": " Нова Загора иска да намали броя на пешеходните пътеки"}
{"url": "https://trud.bg/%d0%bf%d0%be%d0%ba%d0%bb%d0%be%d0%bd%d0%b5%d0%bd%d0%b8%d0%b5%d1%82%d0%be-%d0%bf%d1%80%d0%b5%d0%b4-%d0%bf%d0%b0%d0%bc%d0%b5%d1%82%d1%82%d0%b0-%d0%bd%d0%b0-%d0%b2%d0%b0%d1%81%d0%b8%d0%bb-%d0%bb%d0%b5/", "text": "Пред паметника на Апостола на свободата в София се проведе церемония-поклонение по повод 145-ата годишнина от гибелта Васил Левски. Речи произнесоха столичният кмет Йорданка Фандъкова и  Преди това в храма „Света София” беше отслужена панихида, а след това се проведе и литийно шествие до паметника на Апостола. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.19", "title": " Поклонението пред паметта на Васил Левски в София през обектива на “Труд”"}
{"url": "https://trud.bg/%d0%bf%d0%be%d1%87%d0%b5%d1%82%d0%be%d1%85%d0%b0-%d0%bb%d0%b5%d0%b2%d1%81%d0%ba%d0%b8-%d0%b2-%d1%81%d0%bb%d0%b8%d0%b2%d0%b5%d0%bd-%d0%b8-%d0%be%d0%b1%d0%bb%d0%b0%d1%81%d1%82%d1%82%d0%b0/", "text": "С едноминутно мълчание и възпоменателни церемонии бе отбелязана 145-годишнината от гибелта на Васил Левски в Сливен и Нова Загора. Десетки граждани, представители на военни от резерва, на патриотични организации, историци, деца и техните преподаватели почетоха Апостола. Присъстваха кметовете на двете общини Стефан Радев и Николай Грозев, народни представители, областният управител, ръководители на териториалните структури на МВР, ДАНС, МОН. В областния град цветя и венци пред паметника на Левски, който се намира на едноименния площад, бяха поднесени под звуците на военен духов оркестър, с участието на служещи от военно формирование 22 220. В Котел деца от клуб “Млад възрожденец” към Средното училище “Г.Раковски” изнесоха литературен спектакъл в общинската библиотека. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.19", "title": " Почетоха Левски в Сливен и областта"}
{"url": "https://trud.bg/%d1%84%d1%80%d0%b0%d0%bd%d1%86%d1%83%d0%b7%d0%b8%d1%82%d0%b5-%d0%b8%d0%b7%d0%b3%d0%be%d0%bd%d0%b8%d1%85%d0%b0-%d0%b3%d0%b0%d0%b4%d0%b6%d0%b5%d1%82%d0%be-%d0%bd%d0%b0-%d1%88%d0%b8%d1%84%d1%80%d0%b8/", "text": "Френският тим изгони гаджето на олимпийската шампионка в гигантския слалом Михаела Шифрин (САЩ) заради остър език.  Матио Фавр се изказа гневно, след като завърши седми в гигантския слалом. „Тук съм да карам само за себе си, не за отбора – каза 26-годишният алпиец. – Бесен съм от резултатите, от подготовката, това седмо място е като юмрук в лицето ми.“ А запитан за колектива в тима, спортистът отвърна: „Само, ако знаехте какво мисля по този въпрос…“  Реакцията на Френския олимпийски комитет не закъсня. Ръководството отне акредитацията на Фавр и му връчи самолетен билет за Париж.  „Не исках да звучи неуважително – съжали малко по-късно Фавр, който е световен шампион в отборното. – Но 10 минути след финала бях много разочарован. Аз съм южняк, емоционален съм и думите изпревариха мисълта ми.“ Приятелката му Шифрин не стартира в супергигантския слалом, като се оправда с вирус. И даде назаем ските си на чешката сноубордистка Естер Ледецка, която шокира всички, със спечелването на олимпийската титла. Във втората свободна тренировка американската звезда даде едва 16-то време, а малко по-късно обяви, че няма да стартира в днешното спускане.  „Искам да спестя сили за комбинацията – обясни решението си Шифрин. – Заради времето програмата често се пренареждаше и стартовете твърде много се сгъстиха.“ Сънародничката й Линдзи Вон най-бърза в първата тренировка и даде трето време във втората. Олимпийската шампионка в дисциплината от Ванкувър 2010 е смятана за фаворитка. Тя обаче пропусна предишните игри в Сочи 2014 заради операция на коляното.", "date": "2018.02.19", "title": " Французите изгониха гаджето на Шифрин"}
{"url": "https://trud.bg/%d1%81%d0%b5%d1%81%d0%b8%d1%8f%d1%82%d0%b0-%d0%bd%d0%b0-%d0%bc%d0%be%d0%ba-%d0%bf%d1%80%d0%b5%d0%b4-%d0%bf%d1%80%d0%be%d0%b2%d0%b0%d0%bb-%d0%b7%d0%b0%d1%80%d0%b0%d0%b4%d0%b8-%d0%bb%d0%b8%d0%bf%d1%81/", "text": "Сесията на МОК на 25 февруари е пред провал заради липса  на кворум. Според устава заседанието може да бъде легитимно, ако присъстват 50 плюс един от членовете, които са 100 или 51 делегати. Авторитетното издание „Inside the Games“ разкрива, че ръководството на МОК изказва сериозни опасение за набирането на кворум. Засега нито веднъж в историята сесия не се е проваляла поради тази причина. А форумът трябва избира нови членове комисията на спортистите. И все пак, ако това се случи гласуването може да стане по пощата, но не електронната, а най-обикновена. Преди това обаче Съветът на директорите на МОК следва да реши дали да върне на Русия флага и химна за церемонията по закриването на игрите. А трябва да присъстват 8 от 15 членове. Там кворумът също е под въпрос.", "date": "2018.02.19", "title": " Сесията на МОК пред провал заради липса на кворум"}
{"url": "https://trud.bg/34000-%d0%bb%d0%b5%d0%b2%d0%b0-%d1%81%d0%b0-%d0%b8%d0%b7%d0%bf%d0%bb%d0%b0%d1%82%d0%b5%d0%bd%d0%b8-%d0%bd%d0%b0-%d1%81%d1%82%d0%be%d0%bf%d0%b0%d0%bd%d0%b8-%d1%87%d0%b8%d0%b8%d1%82%d0%be-%d0%bf%d1%82/", "text": "Близо 34 хиляди лева обезщетения са изплатени на 75 стопани заради унищожените им домашни птици в огнището на инфлуенца в сливенското с. Глушник – съобщиха от Областната дирекция по безопасност на храните в Сливен. Първичното огнище на птичи грип бе констатирано в началото на ноември. За да бъде пресечено разпространението на остро заразната болест, освен санитарни мерки, бе предприето унищожаване на болните птици. Общият брой на ликвидираните пернати възлиза на 1 362. Сред тях най-голям е броят на унищожените кокошки – 850, следван от гълъбите – 315 броя. Най-висока бе стойността на обезщетенията за пуйки и гълъби – по 40 лева, най-малко бе  обезщетението за болните пилета – по 2 лева и за токачките – по 15 лева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.19", "title": " 34000 лева са изплатени на стопани, чиито птици бяха унищожени заради инфлуенца"}
{"url": "https://trud.bg/%d0%b2-%d1%81%d0%bb%d0%b8%d0%b2%d0%b5%d0%bd-%d0%b8-%d0%bd%d0%be%d0%b2%d0%b0-%d0%b7%d0%b0%d0%b3%d0%be%d1%80%d0%b0-%d1%89%d0%b5-%d0%b8%d0%bc%d0%b0-%d0%bf%d0%b0%d1%80%d0%b0%d0%bb%d0%b5%d0%bb%d0%ba%d0%b8/", "text": "Три професионални гимназии в Сливен и Нова Загора планират да разкрият през новата учебна година паралелки от типа “обучение чрез работа” – съобщиха от областната администрация, където бе съгласуван държавния план-прием за учебната 2018-2019 година. “Обучение чрез работа” или дуално обучение означава, че гимназистите ще усвояват професии не само на чина, а в реалните условия на местни предприятия и заводи, които имат нужда от конкретни кадри. В двата града интерес са проявили два машиностроителни завода, както и едно електроразпределително дружество. Половин паралелка за машинни техници ще бъде разкрита в Нова Загора, а в Сливен – паралелката ще е цяла, с брой на децата до 26. Половин паралелка, но за ел.техници, ще бъде открита в гимназията по електротехника в областния град. Големината на тези паралелки се определя според заявения от бизнеса интерес. Новост за Сливенска област е, че ще бъде разкрит прием и по две нови професии. Професионалната гимназия по техника и технологии ще има обучение за приложни програмисти. Особен интерес представлява и новото обучение за сътрудници в социалните дейности. “В Сливен и региона има голям глад за обучени кадри със средно образование в това направление” – коментираха специалистите. Държавният план-прием бе съгласуван на заседание на Постоянната комисия по заетост в областната администрация. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.19", "title": " В Сливен и Нова Загора ще има паралелки “обучение чрез работа” и две нови професии"}
{"url": "https://trud.bg/%d0%b1%d0%be%d1%8f%d0%bd%d1%81%d0%ba%d0%b8%d1%8f%d1%82-%d0%ba%d0%bb%d1%83%d0%b1-%d0%b8%d1%81%d0%ba%d0%b0-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%81%d0%ba%d0%b0-%d1%80%d0%b5%d0%bf/", "text": "Ново движение “Боянски клуб – Кубрат” се учредява, за да смени формата на управление на България от парламентарна на президентска република. Това обяви пред “Труд” проф. Божидар Димитров, който е сред основните двигатели на проекта. Учредителното събрание е планирано за 5 март. Сдружението няма да става партия. Веднага след учредяването от ръководството на новото формирование ще започнат работа, по провеждането на референдум за свикване на Велико народно събрание и смяна на формата на управление в България. Движението съществува повече от 2 години, нарича се Боянски кръг. Казват му още професорско движение, защото в него първоначално членуват 22-ма професори. Събира ги общата кауза да спасят граничаря Вълкан от Грудово, от чийто рикошет загина бежанец. “След 2 годишни анализи на политическата обстановка в България стигнахме до заключението, че парламентарната република се е изчерпала, като възможност за развитие на държавата и народа. Затова ще се борим за минаване към друга форма на управление – президентска република”, обясни проф. Димитров. Той даде за пример периода от 1935 до 1943 година, когато държавата се е управлявала от професорски правителства, назначавани от цар Борис, и когато България прави най-големия скок в своето развитие. Сред учредителите наред с професорите Нина Дюлгерова, Михаил Константинов, Константин Тотев, Георги Атанасов, Георги Манолов, Димитър Иванов и академик Георги Марков се открояват имената на драматурга Христо Бойчев, певеца Костадин Георгиев – Калки, Кубрат Пулев, Цонко Цонков и отец Боян Саръев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.19", "title": " Боянският клуб иска президентска република\t\t\t"}
{"url": "https://trud.bg/%d0%b4%d1%8a%d1%89%d0%b5%d1%80%d1%8f%d1%82%d0%b0-%d1%83%d0%b1%d0%b8%d0%bb%d0%b0-%d0%bc%d0%b0%d0%b9%d0%ba%d0%b0-%d1%81%d0%b8-%d0%bf%d0%be%d0%bb%d1%83%d1%87%d0%b8%d0%bb%d0%b0-%d0%b8%d0%bd%d1%81%d1%83/", "text": "Лекарите в общинската болница в Лом продължават да се борят за живота на 66-годишната  . Тежкото състояние на жената от раните, които си е нанесла сама, допълнително се е усложнило от получен инсулт, съобщиха медици. Кървавата драма стана в събота в ломския квартал “Младеново”. След месеци на грижи за майка си Екатерина А. (84 г.), която била прикована на легло със счупен таз, дъщеря й Иванка И. не издържала. Грабнала нож, прерязала гърлото на родителката си и после забила острието и в себе си. Двете били открити от другата дъщеря на старицата – В. И. (62 г.). Според местни хора семейството от години живеело в мизерия, но след падането на бабата на легло проблемите се задълбочили, започнали и конфликти между жените. Дъщерята Иванка все повече се отчайвала и споделяла, че вече не издържа и ще сложи край на живота си. След като убила майка си, Иванка И. написала на лист хартия “Мъките свършиха!” и забила два пъти ножа и в себе си. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.19", "title": " Дъщерята, убила майка си, получила инсулт\t\t\t"}
{"url": "https://trud.bg/%d0%b4%d0%b5%d0%bb%d1%8f%d0%bd-%d0%bf%d0%b5%d0%b5%d0%b2%d1%81%d0%ba%d0%b8-%d0%bf%d1%80%d0%b5%d0%b4-%d0%b2-%d1%82%d0%b5%d0%bb%d0%b5%d0%b3%d1%80%d0%b0%d1%84-%d0%b2%d0%be%d0%b9%d0%bd%d0%b0%d1%82/", "text": "– Аз вече изразих своето отношение в изявлението си до медиите. Не приемам да бъда замесван в техните конфликти, било то личностни или от друг характер. Най-лесно е да се лепи етикетът „Пеевски” на всеки проблем, но това не е решение. Ако смятат, че аз съм нещо „лошо”, да кажат защо. Президентът Радев заяви, че имам обвързаности с премиера и че той ми разпределял обществени поръчки, да каже сега и кой му е дал такава информация. Защото това са лъжи, разпространявани от медиите на една група олигарси с единствената цел да оказват натиск върху премиера и институциите и да манипулират общественото мнение. Не ми се иска да вярвам, че и президентът Радев е попаднал под влиянието на този кръг олигарси. Очевидно е обаче, че той заговори именно с тяхната риторика. И това няма как да не ме обижда, защото е лъжа. А за лъжите се дължи извинение. И до мен стигат приказки как разни хора, близки до Радев, ходят по чаршията и обясняват, че моделирали мнението на президента. Но не коментирам слухове. И ако президентът е бил подведен или заблуден, да каже от кого. Държавните мъже трябва да се отнасят по-отговорно към държавата и да преодоляват търканията си, тъй като поведението, което наблюдаваме сега, е твърде лош знак към хората. – Това са медиите на кръга „Капитал” на Иво Прокопиев, както и сайтовете на Огнян Донев и Цветан Василев. Има и такива, които гравитират около тях. – Те никога не са били истински врагове. Да, вярно е, че „Капитал” на Прокопиев пръв разкри факти за банковата пирамида КТБ още през 2012 г., ако не се лъжа. Но генезисът на Прокопиев и Василев е един и същ, както и един е техният създател. Имам предвид Иван Костов. Именно Костов назначи Прокопиев за милионер за една нощ с приватизацията на „Каолин”. Всички знаете историята на тази сделка. Именно при управлението на Костов и Василев успя да придобие контрола над КТБ при доста неясни обстоятелства. Така че войната между Прокопиев и Василев, ако въобще можем да я наречем така, бе война на двама създадени от Костов олигарси за сърцето на своя създател. Или казано просто – война за първото място до Костов. Ще ви кажа и какво според мен породи конфликта между двамата. Прокопиев винаги е искал да има своя банка и е започнал да работи по такъв проект, мисля, че се е казвал „Финансиа банк”, а Василев всячески не е допускал това да се случи, защото е искал да бъде единствен финансов център в групата на Костов. Предполагам, че страхът на Костов сблъсъкът между двамата да не извади на светло още тогава пирамидата КТБ, го е мотивирал бързо да ги сдобри. Всички те много добре са знаели какво се е вършило в банката. Поради тази причина и днешната симбиоза между Прокопиев и Василев, както я наричате, не е нещо изненадващо за мен. Въпреки приятелските ми отношения с Цветан Василев тогава, аз винаги съм стоял встрани от КТБ и никога не съм искал да бъда част от отбора на Костов, тъй като олигархията, която той създаде, или по-точно назначи, по време на своето управление, ограби България. Това е и причината днес да бъда атакуван по всякакъв начин от същата тази олигархия. Защото я разобличавам през моите медии. – Натоварващо е, разбира се. Но така работи медийната машина на олигархията. Те създадоха образа на „универсалното зло Пеевски”, защото им бе удобно години наред да се крият зад него. Каквото и да се случеше в държавата, цялата им машина за манипулации започваше да повтаря „виновен е Пеевски” и да сипе едни и същи лъжи по мой адрес. Колко медии се прехранват единствено с писане против мен можете да прецените сами. Всичко това има своето логично обяснение. На олигарсите на Костов им трябва прикритие, трябва им образ, който да обира общественото неодобрение, за да не стигнат хората до истината за техните кражби. Няма нищо вярно в купищата фалшиви новини по мой адрес, нито един факт, само инсинуации, обиди и клевети. За съжаление късно си дадох сметка за причината за поръчковото ми омаскаряване. Първоначално не им обръщах внимание, но лъжите и манипулациите вече минават всякакви граници. Какво ли не чета за себе си и се учудвам как успяват да съчинят толкова откровени небивалици, явно много болни мозъци работят при тях. Превърнат съм в мишена на тази огромна армия за дезинформация, впрегната да работи за поддържането на негативния образ на Пеевски. Но въпреки всичко целта, която съм си поставил – да осветявам същите тези олигарси и кражбите им, ми носи истинско удовлетворение. – Не е гняв, а равносметка. Аз съм само на 37 години, а вече толкова време тези хора се упражняват върху името ми. Когато те са забогатявали от бандитската приватизация на Костов, аз съм бил ученик. Години наред олигарсите крадат националния ни капитал, докато същевременно лъжат и манипулират обществото, че са „бели” и „чисти”. Но аз няма да спра да казвам истината за тях, каквото и да ми струва. А българските избиратели винаги са имали усет към фалшивото и са разпознавали кой иска да се възползва нечестно от тях. Затова и партиите на същите тези олигарси ДСБ и „Да, България” останаха без представителство в парламента. – Законопроектът, който внесохме с колегите ми от ДПС, се отнася за всички медии – печатни издания, интернет сайтове, радия и телевизии, и цели публично да се разкрият собствеността и финансирането на медиите. Законопроектът е гаранция за медийната прозрачност, за която толкова много се говори. Разбира се, винаги има и недоволни, но именно по недоволството ще познаете кой се страхува от осветяването на собствеността и финансирането. Защо? Може би защото лъжите им че съм медиен монополист и притежавам разпространението на вестници в страната ще лъснат. Все пак не питайте мен за причините, питайте тези, които атакуват законопроекта. Собствеността в медиите и тяхното финансиране трябва да са публични. Само така хората ще могат да направят преценка на коя медия да се доверят, коя е наистина обективна и независима. Несериозно е как „Капитал” на Прокопиев се самоопределя като „независима” медия, вероятно за да отговори на изискванията за получаване на следващия финансов грант. Само читателите могат да определят една медия като обективна или независима, а днес има прекалено много медии, особено интернет сайтове, които са постоянен източник на фалшиви новини. – Обвиненията произлизат от лица, които се прехранват от грантове и не е изненада, че се включват в общата говорилня против законопроекта. Говоря за политици, командвани от олигарсите Прокопиев и Донев. Намирам тезите им за напълно фалшиви. Какъв конфликт на интереси може да има при законопроект, който отговаря на обществения интерес, не увеличава административната тежест и не е насочен към един или друг субект, а към всички медии? В случая аз упражнявам едно конституционно право на народен представител – правото на законодателна инициатива. Нищо повече. Дали ще гласувам в пленарната зала или не е друг въпрос, но дори и тогава според мен конфликт няма, защото нямам никакъв „частен интерес” или „облага” по смисъла на закона. Въпреки това съм сезирал дирекция „Правна” на Народното събрание и ще се съобразя с нейното становище, каквото и да е то. Всъщност въпросът за конфликта на интереси не е толкова важен, важен е законопроектът. Явно текстовете в него притесняват кръга „Капитал” и затова търсят всевъзможни начини да отклонят общественото внимание. Нека Христо Иванов първо да прочете препоръките на европейските институции за медийна прозрачност и да види какво от законопроекта не отговаря на тези препоръки. И не само да прочете, а да отговори, след като е толкова заинтересуван от медиите, защо докато беше министър, а неговите приятелчета от ДСБ бяха в парламента, не внесоха закон, който да отговори на тези препоръки? Сега явно ги е заболяло много, защото такъв законопроект е внесен от Пеевски, а те само празнословят. – Не става въпрос за регулация, а за деклариране и публичен списък, чрез който всеки ще може да види има ли монопол в тази дейност. Между другото, това е поредната лъжа на медиите на Прокопиев – че съм бил монополист на този пазар, след като нямам нито един обект за продажба на вестници и нито една фирма, която да дистрибутира печатни издания. Тази лъжа се повтаря от години. Ще ви кажа как на практика работи машината им за манипулации. Първо пишат в „Капитал” и „Дневник” – „говори се”, „спряга се”, „както се смята” или нещо друго от рода „една жена каза на пазара”, а след десетата статия по темата вече започват да твърдят „така е”, „той е собственик”, „той е монополист”. Приписват ми собственост и връзки къде ли не. Така работи машината им за фалшиви новини. После тези лъжи се препечатват в свързаните с „Капитал” медии и колелото се завърта. Целта им е чрез многото повторения на фалшивата информация хората най- накрая да започнат да й вярват. Как ще ги наречете – това са хора с напълно фалшив морал. Затова сега говорят против законопроекта, защото ще стане ясно кой лъже и кой не. Но искам ясно да заявя – не съм вносител заради тях, а заради принципната ми позиция, че медиите трябва да са на светло и да е видно как се финансират. За какъв монопол въобще говорят, след като аз притежавам няколко вестника, а срещу мен работи огромна машина, включваща вестници, сайтове и най-важното – националните телевизии. Да, и трите големи телевизии са превзети изцяло от хора на Прокопиев и Христо Иванов. Дори в скандалните стенограми АРГО от конспиративната среща на олигарсите с техните придворни журналисти и политически слуги самият Прокопиев признава, че контролира мейнстрийма. Те се разобличиха сами. Отделно достатъчно е да проследите само сутрешните блокове на телевизиите, гостите им и темите, които се обсъждат и ще ви стане напълно ясно кой има медиен монопол. Няма да съм аз. Какво повече да кажа. Това е истината. И тази истина ще се потвърди, ако държавата, в лицето на съответните регулатори, направи обективен анализ на медийната среда, вместо да ни пробутват платените от олигарсите анализи на всякакви НПО-та. – Нямам илюзии, че действията ми се харесват на хората, които ограбиха активите на КТБ. Лъжите им, че аз имам участие в разграбването на активите, без нито един факт в подкрепа на това, също не успяха. Целта на крадците е да объркат хората и това най-лесно може да се постигне, като постоянно обвиняват някой друг. Моята съвест е чиста. Нямам невърнати кредити в КТБ или други задължения към банката, нито лично, нито чрез мои фирми. Не съм участвал по никакъв начин в разграбването на активи, закупени с парите на банката. Всичко друго е поредната фалшива новина, пусната в обращение. Затова и внесох този законопроект, за да се дадат повече възможности на синдиците да върнат прехвърлени вече активи, закупени с парите на вложителите, в масата на несъстоятелността. Аз такива активи нямам и законът не ме притеснява, но други явно се притесняват. В този смисъл президентът Радев също заговори срещу приемането на закона, без да стане ясно точно какво искаше да каже. Нека се определи, ще наложи ли вето или не, за да е ясно чии интереси ще защитава – на ограбилите активите на банката, които се страхуват от приложението на закона, или на синдиците и Фонда за гарантиране на влоговете, които трябва да върнат откраднатите активи в масата на несъстоятелността. – Основен проблем в несъстоятелността на КТБ е фактът, че активите, закупени с пари на банката, не са й били предоставени в обезпечение и са отдалечени от банката през няколко нива от кухи фирми. С едно изречение – спрямо тези активи синдиците пряко не могат да водят съдебни искове. Това именно положение трябва да се преодолее със закона. Да се възстановят всички обезпечения, които квесторите на КТБ неясно защо са заличили, както и всички сделки с акции и дялове, извършени от длъжници на банката, да бъдат недействителни. Фиктивните прихващания също. – Каква собственост? Откраднатата от КТБ? Да, засяга се! Това е идеята на закона – възможно повече активи да се върнат в масата на несъстоятелността. Естествено че крадците ще са недоволни и ще критикуват. Вие друго ли сте очаквали? Фалитът на КТБ показа, че действащата законова уредба не е ефективна и не може да върне активите, предвид сложната система от кухи фирми, използвана от Цветан Василев, която стои между банката и съответния актив. Затова е необходимо по-адекватно на фактическото положение законодателство. Да, може идеите в закона да се струват дори и противоконституционни за някои критици, но се надявам да бъдат за сметка на това много ефективни. – Знаете добре кои са, защото на страниците на „Телеграф” многократно сте ги разкривали. Това са Цветан Василев, Гриша Ганчев и други лица от тяхното обкръжение. През периода на квестурата избирателно бяха заличени обезпечения върху съществени активи и благодарение на това същите бяха прехвърлени няколко пъти! Спомнете си фарса как Цветан Василев продаде за 1 евро знакови предприятия като БТК, „Дунарит”, „Авионамс”, „ТВ 7”, НУРТС, имаше и още, за които първоначално твърдеше, че уж не били негови. Продаде ги на подставеното лице Пиер Луврие, който после му ги върна, след като обществото реагира остро на тази манипулация. Същите предприятия са купувани с парите на вложителите на банката, но Василев си ги считаше за свои и се разпореждаше с тях. Защо Василев не ги прехвърли тогава в полза на държавата, вместо да ги харизва на някакъв измислен „инвеститор”? Така щеше да се реабилитира поне малко за криминално източената банка. Но явно целта му не е била такава. Явно е купувал активи с парите на КТБ с ясното съзнание, че са негови. И след фалита на банката започна да се разпорежда с тях в полза на своите хора като Ганчев, Емилиян Гебрев и други. После обвиняват мен, че чрез този закон съм искал да ограбя КТБ? Пълен абсурд. Какво да ограбя и как? Като се възстановят всички обезпечения на банката, както предлагам да стане в закона? Държавата проспа няколко години, оплетена във фалшиви новини и мрънканията на избягалия в Сърбия Василев, вместо да действа решително. – Това е висша форма на наглост – да си избягал от правосъдието, да си отговорен за кражбата на милиарди и същевременно да приказваш колко си „морален”, да плащаш очевидно с откраднатите пари на армия от журналисти, за да лъскат имиджа ти и да обвиняват всички, които са изнесли истината за тези грабежи. Явно Василев вече е загубил връзка с реалността и живее в някакъв свой илюзорен свят. В който свят той е прав, а всички останали са грешни. И какъв закон „Магнитски”? След като Василев не успя с руските си приятели да ограби някои от най-значимите активи на КТБ, сега се моли на САЩ да уважат абсурдната му жалба срещу мен. Всички помним Пиер Луврие, Дмитрий Косарев и цирковете, които същите разиграваха пред обществото. Несериозно е въобще да коментирам. Искрено се забавлявам обаче на опитите на Василев и лобистите му да ми пришият някаква несъществуваща руска връзка, която да ги ползва за „Магнитски”. – Не ме притеснява. На лъжите на Василев трябва да се отговаря с истината. Аз говоря истината и затова съм спокоен. – Не за да ме защитават, а за да се установи истината. Че става дума за поредната манипулация на един избягал престъпник с много пари. Институциите в САЩ нямат информация и ако не им се говори истината, могат лесно да се заблудят. Не се съмнявайте, че Василев е впрегнал огромен ресурс в опит да манипулира и тяхното мнение. – Не се страхувам. Така наречените мои противници са хората, които ограбиха България. Приватизаторите от бандитската приватизация на Иван Костов и техните днешни марионетки политици. Разобличавал съм ги и ще продължа да го правя, защото хората трябва да знаят истината и да не позволят на същите тези олигарси да пленят отново държавата. Поради тази причина ще продължа да работя върху трите най-болезнени за тях теми – кои са те, как са забогатели и как се опитват днес да манипулират обществото като узурпират медиите и възможността хората да бъдат обективно информирани. Само така истината за прехода ще излезе наяве. А българските политици трябва да престанат да се държат като тийнейджъри в дискотека, носещи се безметежно под звуците на музиката, а да започнат да мислят за хората и да мислят не от днес за утре, а с далечен хоризонт. Защото някой ден хората неминуемо ще им потърсят сметка какво са свършили за тях.", "date": "2018.02.19", "title": " Делян Пеевски пред в. “Телеграф”: Войната между Прокопиев и Цветан Василев бе за сърцето на Костов"}
{"url": "https://trud.bg/%d0%b4%d0%b8%d1%80%d0%b5%d0%ba%d1%82%d0%be%d1%80%d0%ba%d0%b0%d1%82%d0%b0-%d0%bd%d0%b0-%d0%bd%d0%b8%d0%bd%d0%ba%d0%bd-%d0%bf%d0%be%d0%b4%d0%bf%d0%b8%d1%81%d0%b2%d0%b0%d0%bb%d0%b0-%d0%ba%d0%b0%d1%82/", "text": "Директорката на Националният институт за недвижимо културно наследство /НИНКН/ арх. Даниела Джуркова подписвала документи като селски кмет и по този начин веднъж парафирала протокол, че складът „Ориент Табако” в Пловдив е културна ценност, а после одобрила и заключението, че не е. Двата протокола с напълно противоположни становища за статута на сградата са от едно и също заседание на НИНКН, проведено на 4 юни 2010 г. Въз основа на заключението, че сградата не е паметник на културата, община Пловдив издава строително разрешение за преустройството й в хотел и на 6 март 2016-а част от склада беше съборена. Година по-късно двамата управители на фирмата собственик „Одрин 8” Георги Бранеков и Александър Николич бяха изправени пред съда по обвинение в разрушаването на културна ценност и в използването на фалшиво удостоверение, че складът няма такъв статут. „Как така сте подписали два различни протокола?”, попита адвокатката на Бранеков и Николич Розалина Апостолова. „Аз съм административно лице. Явно, като съм ги чела, съм се съгласила с написаното. Но не съм чела протоколите едновременно”, отговори Даниела Джуркова. „Значи подписвате като селски кмет?”, репликира Апостолова. „Да!”, призна шефката на НИНКН. Делото продължава с разпит и на други служители на института, за да бъде изяснено как се е стигнало до издаването на двата различни протокола, вторият от които дава зелена светлина складът да бъде съборен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.19", "title": " Директорката на НИНКН подписвала като селски кмет"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%bc%d1%8a%d0%b6-%d0%be%d1%82%d0%ba%d1%80%d0%b0%d0%b4%d0%bd%d0%b0%d0%bb-10-%d0%b3%d1%8a%d0%bb%d1%8a%d0%b1%d0%b0-%d0%b8-%d0%b7%d0%b0%d0%b5/", "text": "В началото на месец февруари тази година от Градския парк в Перник бяха откраднати 10 гълъба и заек. След подадения сигнал в Първо РУ бяха предприети действия за установяването на извършителя. В резултат на упорито разследване и проведени множество оперативно-издирвателни действия, днес при претърсване на апартамента на рецидивиста К.П./38 г./ животните са открити на терасата на дома и предадени на общината, съобщиха от МВР. Вчера сутринта, той бил засечен в центъра на областния град при опит да открадне алуминиева лайсна от търговски обект. При направения му личен обиск, у него бил намерен малък талон от лек автомобил „Мерцедес“. Допълнителна справка показала, че колата била разбита в нощните часове на на 18 февруари и от нея са откраднати малък талон и СД панел на музикална уредба. Има данни, че К.П. е автор и на други кражби в Перник, една от които е отново са алуминиеви панели от същия търговски обект. Мъжът е познат на полицията с извършени множество кражби, грабежи и употреба на наркотични вещества. Осъждан е многократно с влезли в сила присъди за кражби и грабежи. К.П. е задържан до 24 ч. с полицейска мярка, материалите по случая са предадени на Районна прокуратура – Перник, работата по документирането на случая продължава под нейно наблюдение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.19", "title": " Задържаха мъжа, откраднал 10 гълъба и заек от пернишкия зоокът"}
{"url": "https://trud.bg/%d0%ba%d0%be%d0%bd%d1%86%d0%b5%d1%80%d1%82-%d1%81%d0%bf%d0%b5%d0%ba%d1%82%d0%b0%d0%ba%d1%8a%d0%bb%d1%8a%d1%82-%d0%b2%d1%8a%d0%b7%d1%80%d0%be%d0%b6%d0%b4%d0%b5%d0%bd%d1%81%d0%ba%d0%b8-%d1%80/", "text": "Впечатляващият концерт-спектакъл „Възрожденски разкази“ е подаръкът за великотърновци по случай 140-годишнината от Освобождението на България и 170 години от рождението на големия български поет и революционер Христо Ботев. Продукцията е дело на Ансамбъл „Чинари“, а жестът към жителите и гостите на Велико Търново е от страна на Община Велико Търново и кмета Даниел Панов. Концертът ще се състои на 1 март в голямата зала на Музикално-драматичния театър „Константин Кисимов“, а началото му е в 19,00 ч. Входът е свободен – с покани, които могат да бъдат намерени на касите на МДТ. „Възрожденски разкази“ е музикално-танцов спектакъл, който връща времето в епохата на Възраждането и борбата на българския народ за свобода. Вихрени хороводни произведения, патриотични маршове и възрожденски песни са съчетни с едни от на-съкровените и любими произведения на Христо Ботев – „Майце си“, „Моята молитва“, „Елегия“. Шедьоврите на големия поет и революционер са вплетени в ритъма на автентичната фолклорна музика. Спектакълът носи послание за пробуждане на националния дух и гордостта на българите и за съхраняване на спомена за бележитите личности от епохата на Възраждането. Хореограф, сценарист и режисьор на постановката е Асен Павлов. В спектакъла на Ансамбъл „Чинари“ участват Квартет „България“, Трио „Булгарина“ и Костадин Генчев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.19", "title": " Концерт-спектакълът „Възрожденски разкази“ е подарък за великотърновци по случай 140-годишнината от Освобождението\t\t\t"}
{"url": "https://trud.bg/%d1%81%d0%bb%d0%b5%d0%b4-%d0%be%d1%82%d0%bb%d0%b8%d1%87%d0%bd%d0%b0-%d1%80%d0%b5%d0%ba%d0%be%d0%bb%d1%82%d0%b0-%d0%b2%d0%b8%d0%bb%d0%b0-%d1%8f%d0%bc%d0%b1%d0%be%d0%bb-%d1%89%d0%b5-%d0%bf%d1%83%d1%81/", "text": "Най-старата изба в Южна България „Вила Ямбол“  подготвя пускането на две нови резерви към серията вина Kabile и отчита страхотна реколта червени вина. Това стана ясно по време на празник на виното, който винарната организира в родния си Ямбол. Събитието събра над 6000 души в централната градина в неделя. „С този празник искаме да благодарим на ямболии и на нашия регион, че ни помагат да правим висококачествени български вина. Щастливи сме, че достойно защитаваме традициите във винопроизводството още от 1924 година.“, каза изпълнителният директор на „Вила Ямбол“ Красимир Аврамов. И допълни – „винаги съм казвал, че производството на хубаво вино зависи от два много важни  фактора: добро грозде и добри хора. Тази година можем да се похвалим, че природата беше на наша страна и ни донесе отлична реколта. А що се отнася до хората – те също са налице. Доказателство за качеството на нашите вина са многобройните медали по световни изложения като за миналата година най-награждаваното българско вино е именно нашето Kabile Мавруд и Каберне Совиньон “. Кaто пример той даде Villa Yambol Резерва Каберне Совиньон 2014 г. То стана единственото българско вино с двоен златен медал на миналогодишния Concours Mondial de Bruxelles (известен като Световното по вино). Друго награждавано вино е Kabile Мавруд и Каберне Совиньон, което е със златни медали от Mondial de Bruxelles, от Vinalies International, и от London experts in wine. За трета поредна година избата използва професионалния си празник, за да благодари на местната общност, служителите  и всички граждани и гости на Ямбол. Събитието включваше традиционни танци от региона, кукери, които представиха ритуали, свързани с виното, музикални изпълнения на народни песни и кулинарно шоу, водено от Ути Бъчваров. Над 3000 литра вино се изпиха по време на тържеството и бяха раздадени 4000 порции. Ансамбъл „Тунджа“ вдигна хората на дълго и цветно хоро́, а кукери от Ямбол демонстрираха маскарадни ритуали, с които се слага край на зимата и се дава началото на пролетта и плодородието. Народната певица Поли Паскова пък представи свои авторски парчета посветени на виното и любими народни песни. В центъра на вниманието през целия ден беше Ути Бъчваров със своето кулинарно шоу. „Тук е пълно с тракийски знаци, че по тези земи са се правели още от древността страхотни вина. „Вила Ямбол“ продължава тази велика, хилядолетна история. А където има хубаво вино, има хубава храна и готини хора“, разказа Ути Бъчваров. Голямото предимство за „Вила Ямбол“ е, че 90% от вината се правят със собствено грозде, което обезпечава производството. Избата управлява около 10 000 дка лозя – около района на Ямбол и Айтос. Работи с най-популярните и обичани сортове в България: Шардоне, Совиньон Блан, Мускат, Сира, Мерло, Каберне Совиньон, Мавруд. „Вила Ямбол” реализира продуктите си в над 20 страни от 4 континента.", "date": "2018.02.19", "title": " След отлична реколта Вила Ямбол ще пусне две нови резерви от серията Kabile\t\t\t"}
{"url": "https://trud.bg/%d0%b7%d0%b0%d0%bb%d0%be%d0%b2%d0%b8%d1%85%d0%b0-%d0%b1%d1%80%d0%b0%d0%ba%d0%be%d0%bd%d0%b8%d0%b5%d1%80%d0%b8-%d0%bd%d0%b0-%d0%ba%d0%b0%d0%bb%d0%ba%d0%b0%d0%bd-%d0%b2-%d1%80%d0%b0%d0%b2%d0%b4%d0%b0/", "text": "Първите за сезона бракониери на калкан са заловени. Те са били спипани в момента, в който разтоварвали калкан от лодките си в Равда и Ахелой, но нямали разрешителни. Съставени са актове за глоби на нарушителите, потвърдиха от Инспекцията по рибарство и аквакултури. Общото количество конфискуван калкан е 12, 8 килограма. Освен това, само за седмица в района на Бургас, инспектори са се натъкнали и са иззели 12 немаркирани мрежи за улов на вкусната риба. Разрешителните за улов на калкан вече са издадени и риболовът е стартирал, казаха от инспекцията. Калканът в момента се изкупува по 18- 22 лева за килограм. На рибната борса се продава по 25 лв. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.19", "title": " Заловиха бракониери на калкан в Равда и Ахелой"}
{"url": "https://trud.bg/%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d1%89%d0%b5-%d1%83%d0%b4%d0%be%d1%81%d1%82%d0%be%d0%b8-%d1%81-%d0%b2%d0%b8%d1%81%d1%88%d0%b8-%d0%b4%d1%8a%d1%80%d0%b6%d0%b0%d0%b2%d0%bd/", "text": "На 20 февруари 2018 г., на церемония от 14.00 ч. в Гербовата зала на „Дондуков“ 2 президентът Румен Радев ще удостои с висши държавни отличия дейци на образованието, науката и военномедицинското дело. За заслуги в областта на образованието и науката проф. Анна Недялкова ще получи орден „Св. Св. Кирил и Методий“ първа степен. Доцент Тодор Ангелов Тодоров ще бъде удостоен с орден „Св. Св. Кирил и Методий“ първа степен за приноса си за утвърждаване и развитие на българската образователна система. Президентът Румен Радев ще удостои посмъртно с орден „Св. Св. Кирил и Методий“ първа степен проф. Янко Борисов за приноса си в областта на образованието и науката. За заслуги към Република България и утвърждаването на престижа на страната по света в областта на образованието и науката с орден „Св. св. Кирил и Методий“ огърлие ще бъдат удостоени проф. Владко Тодоров Панайотов и академик Иван Николов Юхновски. Проф. Крум Кацаров ще получи орден „Стара планина“ втора степен за големи заслуги към Република България в областта на военномедицинското дело. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.19", "title": " Румен Радев ще удостои с висши държавни отличия дейци на образованието, науката и военномедицинското дело"}
{"url": "https://trud.bg/%d0%bf%d0%b5%d0%bd%d1%81%d0%b8%d0%be%d0%bd%d0%b5%d1%80-%d0%bf%d0%be%d0%bb%d0%b5%d1%82%d1%8f-%d0%be%d1%82-7-%d0%b8%d1%8f-%d0%b5%d1%82%d0%b0%d0%b6/", "text": "84-годишен бургазлия е полетял от седмия етаж на жилището си в к-с “Славейков”. Посред бял ден в понеделник, инцидентът паникьосал жителите на комплекса. Човекът паднал между две кафенета, които били пълни с хора. Бил облечен с раирана нощница.  Бургазлията загубил съпругата си преди 19 години. За него се грижела дъщеря му, която всеки ден идвала да го вижда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.19", "title": " Пенсионер полетя от 7-ия етаж"}
{"url": "https://trud.bg/%d1%87%d0%b5%d0%bb%d1%81%d0%b8-%d0%b5-%d0%ba%d0%be%d1%88%d0%bc%d0%b0%d1%80-%d0%bd%d0%b0-%d0%bb%d0%b5%d0%be-%d0%bc%d0%b5%d1%81%d0%b8/", "text": "За девети път Лионел Меси ще изведе „Барселона“ срещу „Челси“ във вторник вечер. И ще очаква първия си гол срещу „сините“. Досегашните двубои бяха в периода 2006.2012 година. Най-близо до попадение Меси бе в последния дуел, който се оказа фатален за „Барса“. Аржентинецът удари греда от дузпа, а каталунците отпаднаха на полуфинал в Шампионската лига след домакинско 2:2. А с гол на Меси резултатът щеше са стане 3:1.. Именно срещу „Челси“ Лео е играл най-често в турнира. Също осем мача има срещу „Милан“ и „Пари Сен Жермен“. Само че срещу „росонерите“ се е разписал осем пъти! Повече гола има само срещу „Арсенал“ – девет. Другите отбори, срещу които Меси не е вкарвал в евротурнирите, са „Атлетико“ (4 мача), „Бенфика“ (2), „Интер“ (3), „Ливърпул“ (2), „Рубин“ (2) и „Удинезе“ (1). Най-често нападателят се разписва срещу „Байер“ (Леверкузен) – гол на всеки 38 минути. Общо седем в дуелите. Най-често е вкарвал срещу английски опоненти – 17 пъти. Следват гермаците с 16 получени гола. Меси ще излезе на „Стамфорд Бридж“ с 97 попадения в Шампионската лига.", "date": "2018.02.19", "title": " “Челси“ е кошмар на Лео Меси"}
{"url": "https://trud.bg/18-%d0%b4%d1%83%d1%88%d0%b8-%d1%81%d0%b5-%d0%be%d1%82%d0%b7%d0%be%d0%b2%d0%b0%d1%85%d0%b0-%d0%bd%d0%b0-%d0%b0%d0%bf%d0%b5%d0%bb%d0%b0-%d0%bd%d0%b0-%d0%b1%d0%be%d0%bb%d0%bd%d0%b8%d1%86%d0%b0%d1%82/", "text": "7 жени и 11 мъже откликнаха на апела на ръководството на МОБАЛ „Д-р Стефан Черкезов” АД и Отделението по трансфузионна хематология във Велико Търново да дарят кръв. Спешната кампания бе в периода от 12 до 16 февруари. “Нуждата от кръв и производните и кръвни продукти е непрестанна, затова доброволни и безвъзмездни кръводарители са необходими ежедневно. Към този момент най-остра нужда има от кръводарители с кръвна група „0 “, обясниха медици. Желаещите да дарят доброволно и безвъзмездно кръв са добре дошли в ОТХ на областната болница всеки делничен ден, между 8 и 13 часа. Минималният срок между две кръводарявания е поне 60 дни. Кръводарителите трябва да са здрави и да не приемат медикаменти, на възраст от 18 до 60 години. По Наредбата за работното време, почивките и отпуските имат право на 2 дни платен служебен отпуск. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.19", "title": " 18 души се отзоваха на апела на болницата в Търново да дарят кръв"}
{"url": "https://trud.bg/%d0%b2%d0%b5%d0%bd%d1%86%d0%b8-%d0%b7%d0%b0-%d0%b0%d0%bf%d0%be%d1%81%d1%82%d0%be%d0%bb%d0%b0-%d1%81%d1%8a%d0%bb%d0%b7%d0%b8-%d0%b7%d0%b0-%d0%bf%d0%b0%d0%b2%d0%b5%d0%bb-%d0%bf%d0%b0%d0%bd%d0%be%d0%b2/", "text": "Венци и цветя поднесоха играчите на „Левски“ пред паметника на Васил Левски, а със сълзи изпратиха легендата Павел Панов, починал внезапно в неделя вечер. Бившият нападател си отиде, докато гледа любимия си отбор. 67-годишният софиянец бе на стадион “Георги Аспарухов” за мача с “Ботев” (Пловдив), спечелен мъчно с 1:0. Докато гледал срещата на футболист №1 на България за 1977 година му прилошало и не можел да диша. Близките му се обадили на спешна помощ, но Павел Панов починал още преди пристигането на линейката. “Трагично е това, което се случи – каза Красимир Иванов, директор на “Герена”. – Много тъжен ден. Осъществихме контакт със семейството му, за да го почетем подобаващо, но сега моментът е прекалено личен. От мъка не ми се говори.” Даниел Боримиров, шеф на детско-юношеската школа на “Левски”, се преклони пред паметта на Панов. “Дълбок поклон пред него – каза Боримиров. – Той е един от най-силните футболисти в историята на “Левски”. Ще съм благодарен цял живот на Павел Панов, защото той ме доведе на „Герена“.“ „Беше пример за всеотдайност, воля и неподражаемо майсторство”, гласи пък част от писмото на Спортният министър на България Красен Кралев до семейството на Павел Панов. СНИМКА: Една от последните снимки на Павел Панов. Направена е на 16-ти февруари преди осмия Конгрес на БФС. Снимка СПОРТАЛ", "date": "2018.02.19", "title": " Венци за Апостола, сълзи за Павел Панов"}
{"url": "https://trud.bg/%d1%88%d1%83%d0%bc%d0%b5%d0%bd%d1%86%d0%b8-%d1%81%d0%b5-%d0%bf%d0%be%d0%ba%d0%bb%d0%be%d0%bd%d0%b8%d1%85%d0%b0-%d0%bf%d1%80%d0%b5%d0%b4-%d0%bf%d0%b0%d0%bc%d0%b5%d1%82%d1%82%d0%b0-%d0%bd%d0%b0-%d0%bb/", "text": "С военен ритуал в Шумен започна възпоменателната церемония по повод 145 години от гибелта на Апостола. Десетки шуменци дойдоха пред паметника на Васил Левски, за да изразят своята почит пред делото и саможертвата на безсмъртния Апостол на българската свобода. В ритуала за отбелязване на годишнината се включиха представителни роти от Шуменския гарнизон, Общинският духов оркестър „Михаил Биков“ и членове на Родолюбивия комитет „Крум Страшни“, които изнесоха пред паметника на Левски знамената на комитета. В церемонията участва кметът на Шумен Любомир Христов, областният управител проф. Стефан Желев, зам-ректорът на ШУ„Еп.К.Преславски“ доц. Константин Константинов, представители на общинската и областната администрация, общински съветници, политически, просветни и обществени организации. “19 февруари е ден за равносметка. Разбрахме ли написаното от джобното тефтерче на революционера? Почувствахме ли душата на човека, отдадена на идеали? Къде затворихме угризенията от миналото? Научихме ли децата си как да обичат своя род? Да отстояват правата си и да ценят свободата си. Издигнатите паметници на признателност с лика на Левски са над 100 в България и извън нейните граници. Върху тях в студения февруарски ден ликът от бронз ни напомня за този, който беше сравнен с „лъв“.  Този, чиито добродетели го доближиха до християнската святост. Да направим поклон и тихо да си обещаем – ще живеем така, като да не се срамува от нас Дякона, ще възпитаваме така, че всяко ново поколение да бъде по-добро, по-човечно, по-искрено, по-толерантно, но и по-критично към делата си, защото това ни завеща Апостола“ каза в своето слово за Левски Гергана Илиева, уредник в Регионалния исторически музей. Ученици от СУ „Сава Доброплодни“ изпълниха песента „Жив е той, жив е“ по текста на стихотворението „Хаджи Димитър“ от Христо Ботев. Възпоменателният митинг завърши с полагане на венци и цветя пред паметника на Васил Левски. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.19", "title": " Шуменци се поклониха пред паметта на Левски"}
{"url": "https://trud.bg/%d1%81%d0%be%d0%b1%d1%81%d1%82%d0%b2%d0%b5%d0%bd%d0%b8%d0%ba%d1%8a%d1%82-%d0%bd%d0%b0-%d0%bc%d0%b8%d0%bb%d0%b0%d0%bd-%d0%bf%d1%80%d0%b5%d0%b4-%d1%84%d0%b0%d0%bb%d0%b8%d1%82/", "text": "Ли Йонхон, собственик на “Милан”, е пред фалит. В родината му Китай дори тече процедура по разпродажба на неговите активи. Босът на “росонерите” дължи пари на две банки. Заради това една от фирмите му е обявена за продажба. Тече обаче и разследване. Властите в Китай проучват друга фирма на Ли Йонхон. Подозренията са, че от няколко месеца се прикрива, че тя е в банкрут. Азиатецът закупи “Милан” от Силвио Берлускони преди година за 740 млн. евро. За сделката бе използван кредит от американския фонд “Елиът Маниджмънт”. Той трябва да бъде изчистен тази пролет. Ако Ли не успее да си уреди сметките, то “Милан” ще има нов собственик в лицето на въпросния фонд. A тимът не показва, че се влияе от информациите за проблемите на клубния бос. „Милан“ победи „Сампдория“ с 1:0 и записа пета победа в последните седем мача в Серия „А“ “Моята работа е да съм кошмар за футболистите до края на сезона – каза Дженаро Гатузо, треньор на “росонерите”. Благодаря на момчетата, че показаха характер.“ В четвъртък е срещата реванш от 1/16-финалите на Лига Европа между „Милан“ и „Лудогорец“. Снимка: Twitter", "date": "2018.02.19", "title": " Собственикът на “Милан” пред фалит"}
{"url": "https://trud.bg/%d0%b1%d1%81%d0%bf-%d0%b1%d1%83%d1%80%d0%b3%d0%b0%d1%81-%d0%be%d1%82%d0%b4%d0%b0%d0%b4%d0%b5-%d0%bf%d0%be%d1%87%d0%b8%d1%82-%d0%bd%d0%b0-%d0%b2%d0%b0%d1%81%d0%b8%d0%bb-%d0%bb%d0%b5%d0%b2/", "text": "БСП – Бургас почете 145-та годишнина от гибелта на най-емблематичната фигура на българското освободително движение и радетел за “чиста и свята република” Васил Левски. Социалистите се включиха в официалната програма, която се състоя пред паметника на Апостола в Морската градина, където представители на бургаското духовенство отслужиха заупокойна молитва. На събитието присъстваха народният представител от „БСП за България” Николай Тишев, общинският председател на БСП – Бургас Живко Господинов, неговият заместник Тодор Ненов и общинският съветник от БСП Чанко Мирчев. Те поднесоха венци и цветя на монумента на Дякона и в знак на дълбока почит и признателност, с едноминутно мълчание и падане на колене, се преклониха пред подвига на великия българин. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.19", "title": " БСП – Бургас отдаде почит на Васил Левски"}
{"url": "https://trud.bg/%d0%ba%d1%80%d0%b0%d1%81%d0%b8%d0%bc%d0%b8%d1%80-%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d1%83%d1%87%d0%b0%d1%81%d1%82%d0%b2%d0%b0-%d0%b2%d1%8a%d0%b2-%d0%b2%d1%8a%d0%b7/", "text": "Министърът на отбраната Красимир Каракачанов участва днес, 19 февруари, във възпоменателния митинг-поклонение, с който в гр. Карлово беше отбелязана 145-ата годишнина от трагичната гибел на Васил Левски. Десетки граждани поднесоха цветя в знак на преклонение пред саможертвата на Апостола на Свободата. Тържественият ритуал се проведе пред паметника на Апостола на площад “Васил Левски” в града. В него участваха заместник-началникът на отбраната генерал-лейтенант Пламен Атанасов, началникът на Военна академия “Г.С.Раковски” генерал-майор Груди Ангелов, представителни части на 61-ва Стрямска механизирана бригада. Министър Каракачанов се поклони и пред паметника на майката на Васил Левски Гина Кунева в къщата-музей в града. По-късно министърът на отбраната проведе среща с командния състав на 61-ва механизирана бригада. Командирът на военното формирование бригаден генерал Пламен Йорданов го запозна с материално-техническото и ресурсно осигуряване на бригадата. В края на посещението министър Каракачанов поднесе цветя пред паметника на загиналите български воини от 28-ми Стремски пехотен полк в района на формированието. Той връчи дарение за библиотеката на бригадата – книги за военната история и славните български победи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.19", "title": " Красимир Каракачанов участва във възпоменателния митинг-поклонение по повод 145-ата годишнина от гибелта на Васил Левски"}
{"url": "https://trud.bg/%d0%b2%d0%b5%d0%bb%d0%b8%d1%87%d0%ba%d0%be-%d0%ba%d0%be%d0%b9%d1%82%d0%be-%d0%b2%d1%8a%d1%80%d0%bd%d0%b0-%d1%87%d0%b0%d0%bd%d1%82%d0%b0-%d1%81-%d0%bf%d0%b0%d1%80%d0%b8-%d0%bf%d0%be%d0%bb%d1%83%d1%87/", "text": "18-годишният Величко Донков, който преди дни  , получи от кмета на Стара Загора Живко Тодоров знака на Общината за доблестна постъпка. Момчето, което живее в Дома за деца, лишени от родителски грижи „Мария Терезия”, работи на 4-часов трудов договор в търговски обект на верига хипермаркети. То намира чанта в количка за пазаруване и без дори да отвори, я предава на охранителя на магазина, за да потърсят собственика ѝ. В този момент в джоба си Величко е имал 1,50 лева, но за миг не си е помислил да я задържи. „Чантата не е моя, за да пипам вътре. На мен чужди вещи не са ми нужни” – сподели пред журналисти Величко. Притежателят на чантата Иван Енев се връща след минути, благодари на момчето и му предлага работа. Кметът Живко Тодоров сподели, че бизнесмен, пожелал анонимност, е поел ангажимент да плаща квартирата и таксите за висшето образование на Величко, след като завърши Професионалната гимназия по механотехника в Стара Загора и напусне социалния дом. „Мечтая да стана полицай и ще дам всичко от себе си, за да постигна това” – каза Величко. Величко Донков много обича да спортува. Той е вратар на националния младежки отбор по футбол за деца в неравностойно положение и самоотвержено я пази. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.19", "title": " Величко, който върна чанта с пари, получи награда от кмета на Стара Загора"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b0%d0%b9-%d0%bd%d0%b8%d0%ba%d0%be%d0%bb%d0%be%d0%b2-%d0%ba%d0%b0%d1%82%d0%be-%d1%80%d0%b0%d0%b7%d1%88%d0%b8%d1%80%d1%8f%d0%b2%d0%b0%d1%82-%d0%b7%d0%b5%d0%bb%d0%b5/", "text": "“Планираното разширение на “зелената зона” за паркиране в районите “Красно село”, “Възраждане”, “Лозенец” и “Оборище” ще увеличи приходите в Центъра за градска мобилност (ЦГМ). С колегите от групата на БСП в СОС ще настояваме категорично тези средства да бъдат разходвани целево за подобряване на инфраструктурата в кварталите, в които е разширена “зелената зона”. Имам предвид за ремонт на тротоарите, на улиците, на шахтите на каналите, на уличното осветление и т.н.”. Това коментира общинският съветник от БСП Николай Николов, който е и председател на Районния съвет на социалистите в “Красно село”. Той, заедно с председателите на останалите три района, в които има предложение за разширяване на “зелената зона” – Иван Таков, Николай Велчев и Михаил Ставрев, организираха допитване до гражданите, които живеят в посочените за платено паркиране карета от улици, с четири въпроса. Първият е дали гражданите знаят за предстоящо разширяване на “зелената зона”, в която попада и тяхната улица или булевард. Следващите са дали са съгласни да има “зелена зона” на тяхната улица, смятат ли, че постоянното разширение на платените зони за паркиране в София ще решат проблема и предложение за възможно решаване на проблема с паркирането. “Крайно време е управляващите в Столична община да кажат къде отиват парите на гражданите от платеното паркиране. Очевидно е, че не ги инвестират в поддръжка на инфраструктурата в районите със “синя” и “зелена зона”. Вижда се по липсата на маркировка и ръждясалите стари колчета по тротоарите. Както и по “лунните пейзажи” по улиците, коментира Николай Николов. – Кметовете предложиха разширяване на “зелената зона” по настояване на гражданите в съответните райони. С колегите обаче решихме да направим наше допитване. Аз имам лични впечатления от тези граждански допитвания, които правят управляващите. На едно такова, на което присъствах, имаше точно 7 души. А и не сме забравили онази манипулирана анкета, която бяха пуснали в район “Красно село” преди две години. Тогава за два дни събраха 60 000 гласа “за” разширяване на “зелената зона” от общо 84 000 души, които живеят в района. И след като вдигнах скандал, кметът Йорданка Фандъкова и председателят на СОС Елен Герджиков признаха гафа и започнаха допитването отново. Тогава се оказа, че от 600 гласували, 80% бяха против разширяването на “зелената зона”. Затова не вярвам на “гражданските мнения”, които управляващите цитират за новото разширение на платената зона за паркиране. И реших в нашата анкета сега сам да се включа в допитването до гражданите”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.19", "title": " Николай Николов: Като разширяват “зелената зона” да гарантират и целево разходване на средствата за ремонт на инфраструктурата!"}
{"url": "https://trud.bg/%d1%82%d0%b0%d0%ba%d1%81%d0%b8%d0%bc%d0%b5%d1%82%d1%80%d0%be%d0%b2%d0%b8%d1%82%d0%b5-%d1%88%d0%be%d1%84%d1%8c%d0%be%d1%80%d0%b8-%d0%b2-%d1%82%d1%8a%d1%80%d0%bd%d0%be%d0%b2%d0%be-%d0%bc%d0%b0%d1%81/", "text": "Професията таксиметров шофьор с всяка година става все по – непривлекателна за младите хора във Велико Търново. От бранша алармират, че зад воланите на такситата сядат масово мъже над 50 години. Ниското заплащане, високите данъци и нелоялната конкуренция са причина в последните десет години младите хора да отсъстват от професията „таксиметров шофьор“. В началото на 90-те години Светлозар Стойнов седнал първи път зад волана на таксито. Днес все още работи, но колегите му не са млади момчета, а предимно пенсионери. „Много е трудно за един начинаещ водач да се справи с наеми, с плащанията. Дори обиграни таксиметрови шофьори напуснаха тази дейност и се захванаха с друго“, коментира Стойнов.  Той е и председател на сдружениeто на таксиджиите в старата столица и твърди, че държавата спешно трябва да се намеси, за да има повече ясни и справедливи условия на труд в бранша. Колегите му, които са зад воланите повече от десетилетие също са на мнение, че в професията се наблюдава застаряване и според тях основни причини наред с несправедливите данъци и ниските тарифи, както и големият стрес, на който са подложени. „Заплатите във Велико Търново са 400- 500- 600 лева. С такива пари живее ли се? С едната ръка вземаш, а с другата даваш!“, коментира и Али Махмутов, който е в професията от години.  Хората, които често използват услугите на таксиметровите компании, също забелязват масовото застаряване на шофьорите и споделят, че това сериозно ги притеснява. „ Рефлексите на такъв шофьор стават по – бавни, наблюдението му върху обстановката на пътя е по- отслабено , той е по-разконцентриран. Трябва да има възрастово ограничение. Човек на 60-65 години зад волана е опасно да вози клиенти денонощно”, смятат търновци. По инициатива на Районната прокуратура в болярския град таксиджиите са подложени на проверки на всеки шест месеца, които да установят дали са криминално проявени, дали се издирват от органите на реда и дали са засичани в пътни нарушения, както и да управляват след употреба на алкохол и дрога. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.19", "title": " Таксиметровите шофьори в Търново масово над 50 години"}
{"url": "https://trud.bg/%d1%81%d0%bb%d1%83%d0%b6%d0%b1%d0%b0-%d0%b2%d0%be%d0%b5%d0%bd%d0%bd%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d0%be%d1%82%d1%87%d0%b5%d1%82%d0%b5-%d0%b3%d0%be%d0%b4%d0%b8/", "text": "Дейността на служба „Военна полиция” през 2017 г. съответства на ролята, мисиите и задачите на Въоръжените сили. Това каза директорът на службата бригаден генерал Борислав Сертов днес, 19 февруари, по време на годишния отчет за дейността на служба „Военна полиция” през 2017 г., съобщиха от Министерство на отбраната. Бригаден генерал Сертов отбеляза, че приоритетна задача на служба „Военна полиция” през 2017 г. е била разкриването и предотвратяването на терористична дейност, насочена срещу Министерството на отбраната, структурите на пряко подчинение на министъра на отбраната и Българската армия, войски и представители на Алианса, участващи в международни военни мероприятия, провеждани на територията на страната. През отчетния период не е получавана информация, свидетелстваща за пряка терористична заплаха, насочена срещу формированията и обектите на Министерството на отбраната и Българската армия. Антитерористичната дейност е осъществявана в непосредствено взаимодействие със службите за сигурност и за обществен ред в страната, отбеляза още началникът на служба „Военна полиция“. По думите му се забелязва спад в новообразуваните военни досъдебни производства, което свидетелства за повишена ефективност на провежданата от органите на службата превантивна дейност, а откритите действия по разследването оказват възпиращо въздействие върху военнослужещи и цивилни служители, имащи намерения да извършват неправомерни действия или закононарушения. Заместник-министърът на отбраната Анатолий Величков връчи награди от името на министъра на отбраната на военнослужещи от сектор “Издирване и задържане” към Регионална служба „Военна полиция” – София за постигнати резултати при изпълнение на задачи по противодействие на тероризма, свързани с издирването на лице, обявено за общодържавно издирване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.19", "title": " Служба „Военна полиция“ отчете годишната си дейност"}
{"url": "https://trud.bg/%d1%80%d0%be%d0%b1%d0%b5%d1%80%d1%82-%d0%bb%d0%b5%d0%b2%d0%b0%d0%bd%d0%b4%d0%be%d0%b2%d1%81%d0%ba%d0%b8-%d0%be%d1%82%d1%80%d1%8f%d0%b7%d0%b0-%d1%80%d0%b5%d0%b0%d0%bb/", "text": "Роберт Левандовски няма да ходи в „Реал“. Въпреки напира на Мадрид полският нападател иска да остане в „Байерн“, където има договор до 2021 година. „Въобще не се интересувам от слухове – каза Левандовски, който ще води баварците срещу „Бешикташ“ в Шампионската лига във вторник. – Ако мислех и коментирах спекулации, нямаше да си върша добре работата. Целта ни е да спечелим Шампионската лига и това няма да е никаква сензация.“ Вилсон Родригес, баща на баварската звезда Хамес Родригес, обяви, че синът му е направил най-мъдрия ход с трансфера си от „Реал“. „Много е щастлив в Германия и най-накрая живее спокойно“, рече Родригес-старши. „ В нощта на легордите обаче „Реал“ се уплаши. Марсело напусна контузен, а Тони Кроос въобще не игра. И двете звезди са под въпрос за реванша в Шампионската лига срещу „Пари Сен Жермен“ след 2 седмици.", "date": "2018.02.19", "title": " Роберт Левандовски отряза „Реал“"}
