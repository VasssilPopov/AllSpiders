{"url": "https://trud.bg/%d1%81%d0%be%d1%84%d0%b8-%d0%bc%d0%b0%d1%80%d0%b8%d0%bd%d0%be%d0%b2%d0%b0-%d0%b8-%d0%b3%d1%80%d0%b8%d0%bd%d0%b3%d0%be-%d0%be%d1%82%d0%bd%d0%be%d0%b2%d0%be-%d0%b7%d0%b0%d0%b5%d0%b4%d0%bd%d0%be/", "text": "Последната половин година от живота на ромския славей Софи Маринова е меко казано емоционална – през март певицата и половинката й Гринго се ожениха с  , миналият месец двамата изненадващо се  , а днес те отново са заедно. В профила си в Instagram Софка качи две снимки, на които двойката изглежда много щастлива и влюбена. Пред  , тя потвърдила, че се е събрала с Гринго, а причината за раздялата им била „много изнервен период“. Широката усмивка на попфолк дивата срещна гнева на феновете й. Под поста в Instagram последователите й са ядосани, че тя е приела обратно мъжът, за когото сама твърдеше преди месец, че й посяга често. Тогава изпълнителката дори си издаде ограничителна заповед, защото Гринго не бил доволен от развоя на събитията. Самият той има криминално минало. Софи Маринова реши да не отговаря за злобните критики, а просто изтри снимките с любимия си.", "date": "2019.08.13", "title": " Софи Маринова и Гринго отново заедно\t"}
{"url": "https://trud.bg/%d0%b7%d0%be%d0%bd%d0%b8-%d0%bd%d0%b0-%d0%b3%d1%80%d0%b5%d1%85%d0%b0-%d0%b8-%d0%bd%d0%b0-%d1%81%d0%bf%d0%be%d0%ba%d0%be%d0%b9%d1%81%d1%82%d0%b2%d0%b8%d0%b5%d1%82%d0%be-%d0%b2-%d0%ba%d1%83%d1%80%d0%be/", "text": "Правят национален регистър на атракциите и фестивалите  Отпадат документи и изисквания Парти зони или такива за семейна почивка ще бъдат обособени в родните курорти. Това става възможно с промени в Закона за туризма, които бяха одобрени вчера от правителството. Кои зони какви туристи ще приемат приоритетно ще зависи от решението на общинските съвети, на чиято територия се намират курортите. Така например южната част на Слънчев бряг може да бъде обособена като такава за парти, а северната за семеен отдих, като ограниченията за шума в двете зони да са различни. Освен това с промените в нормативния акт се уреждат и правилата, по които ще се развиват националните курорти. Ще бъде създаден и Национален регистър на туристическите забележителности, фестивали и събития. Целта е да се определят атракциите, които биха привлекли туристи и задълженията на техните стопани или организатори, така че да бъдат опазени. Редът по който това ще се случва ще бъде регулиран в специална наредба към Закона за туризма. Промените в нормативния акт целят и намаляване на административната тежест за бизнеса. Затова се оптимизират процедурите за регистрация на туроператори и туристически агенти и се облекчава реда за получаване на временно разрешение за категоризация на хотели и други туристически места за настаняване. Ски учителите вече няма да държат изпит пред Министерство на туризма, за да могат да упражняват професията си. Ще се вдигне и санкцията за повторно нарушение на правилата на закона, като се очаква мярката да има възпиращ ефект. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.13", "title": " Зони на греха и на спокойствието в курортите"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d0%bd%d0%b8%d1%82%d1%80%d0%b0%d1%82%d0%b8-%d0%b8-%d0%bc%d0%b0%d0%b3%d0%bd%d0%b5%d0%b7%d0%b8%d0%b9-%d0%bd%d0%b0%d0%b4-%d0%bd%d0%be%d1%80%d0%bc%d0%b0%d1%82/", "text": "Нитрати и магнезий над допустимото по стандарта за качество установиха лабораторни проби от питейна вода в четири плевенски села. Това съобщи Регионалната здравна инспекция в Плевен. Изследвани са общо 11 водни проби при консуматори от централно водоснабдени населени места по показатели, включени в периодичния мониторинг. Пет проби не са отговорили на изискванията за качество на водата, предназначена за питейно-битови цели, уточниха от РЗИ. Магнезий над допустимото е открито в две проби от село Одърне и в една от село Асеновци. Нитрати над нормата са намерени в селата Каменец и Борислав. В Борислав е установено и наличие на магнезий над допустимото.За периода 5-11 август са регистрирани три случаи на чревни заболявания като при епидемиологичните проучвания не е доказана причинна връзка с питейната вода, подчертаха от инспекцията. В Плевенска област досега няма обявени населени места с въведен режим на водата, посочиха от РЗИ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.13", "title": " Откриха нитрати и магнезий над нормата в четири плевенски села"}
{"url": "https://trud.bg/%d0%b4%d0%b0%d0%bd%d1%81-%d0%b8%d1%81%d0%ba%d0%b0-%d0%b4%d0%be%d1%81%d1%82%d1%8a%d0%bf-%d0%b4%d0%be-%d1%80%d0%b5%d0%b3%d0%b8%d1%81%d1%82%d1%80%d0%b8%d1%82%d0%b5-%d0%bd%d0%b0-%d0%bc%d0%be%d0%bd/", "text": "Денонощен достъп до личните данни и дипломите от информационните масиви на образователното министерство на всички лица над 6-годишна възраст, в това число и на студентите, поиска ДАНС. МОН вече е публикувало за обществено обсъждане на електронната си страница проект на съвместна работа с ДАНС. Идеята е да се осигури на ДАНС възможност за „събиране, обработване, систематизиране, съхраняване, анализиране, използване и предоставяне на информация на потребителите от агенцията, на държавни органи, организации, юридически лица”.", "date": "2019.08.13", "title": " ДАНС иска достъп до регистрите на МОН"}
{"url": "https://trud.bg/%d0%b2%d0%b8%d1%82%d0%be%d1%88%d0%b0-%d0%bf%d1%80%d0%b5%d0%b4%d1%83%d0%bf%d1%80%d0%b5%d0%b4%d0%b8-%d1%87%d0%b5-%d0%bc%d0%be%d0%b6%d0%b5-%d0%b4%d0%b0-%d0%b1%d0%be%d0%b9%d0%ba%d0%be%d1%82%d0%b8/", "text": "Ръководството на „Витоша“ (Бистрица) излезе с официална позиция, насочена към Българския футболен съюз. Шефовете на „тигрите“ обявиха, че мачът с „Левски“ ще бъде бойкотиран и няма да се проведе, ако не им бъде позволено да домакинстват на своя стадион в Бистрица. Ето какво написаха бистричани: „През последните четири години ръководството на „Витоша“ (Бистрица) и в частност президентът на клуба Сергей Ташков непрестанно полагат неимоверни усилия, за да подобрят материалната база на клуба и да предложат не само на футболистите на Витоша, но най-вече на съперниковите играчи, треньори и ръководители комфорт и истинско удоволствие от провеждането на мачове на стадиона в Бистрица. В тази връзка ръководството на клуба е дълбоко разочаровано от поредното решение за кой ли път да не ни бъде позволено да приемем „Левски“ на собствения си стадион “Витоша”. Двубой, който ще се превърне в истински празник за клуба и ще предложи невероятна атмосфера и за феновете на “тигрите”, и за феновете на “сините” на изцяло футболното съоръжение в Бистрица. Едно домакинство на Националния стадион не само че не предизвиква сериозен зрителски интерес, което води до липса на каквато и да е атмосфера, от което страдат най-вече футболистите, но и струва на клуба над 20 хил. лева, които трудно могат да се възстановят от приходи от билети, което реално е единственият начин за финансови постъпления. До момента независимо срещу кой отбор е играл тимът на „Витоша“ на домашна сцена, ръководството на клуба се е справяло отлично с организацията и е предоставяло едни от най-добрите условия за подготовка и провеждане на футболен двубой от елита на България. В тази връзка клубът е категоричен, че ако не му бъде позволено да приеме „Левски“ на собствения си стадион в Бистрица, то срещата ще бъде бойкотирана и съответно няма да се проведе. С уважение,  Ръководството на Витоша (Бистрица)“.", "date": "2019.08.13", "title": " „Витоша“ предупреди, че може да бойкотира мача с „Левски“"}
{"url": "https://trud.bg/%d0%b1%d0%b5%d0%b7%d0%b4%d0%be%d0%bc%d0%bd%d0%be-%d0%ba%d1%83%d1%87%d0%b5-%d0%b5-%d0%bd%d0%b0%d1%85%d0%b0%d0%bf%d0%b0%d0%bb%d0%be-6-%d0%b3%d0%be%d0%b4%d0%b8%d1%88%d0%bd%d0%be-%d0%b4%d0%b5%d1%82%d0%b5/", "text": "6-годишно дете е било нахапано от бездомно куче в Дупница, съобщава  . Инцидентът станал в двора на социалните жилища в града. Пострадалото дете е нахапано по задните части. Медицински екип го транспортира към Института за спешна помощ „Пирогов“ в София. Кучето нападнало момченцето, докато то играело със свое 3-годишно приятелче. Бащата на по-малкото дете също бил ухапан по крака от уличното животно, докато се опитвал да спаси раненото момче. Животното е било чипирано. Предстои да бъде прибрано в специална клетка.", "date": "2019.08.13", "title": " Бездомно куче е нахапало 6-годишно дете в Дупница"}
{"url": "https://trud.bg/%d0%be%d0%b1%d0%b8%d1%81%d0%ba%d0%b8%d1%80%d0%b0%d1%85%d0%b0-%d0%b4%d0%be%d0%bc%d0%b0-%d0%bd%d0%b0-%d0%b1%d0%b8%d0%b2%d1%88%d0%b8%d1%8f-%d0%b0%d0%b2%d1%81%d1%82%d1%80%d0%b8%d0%b9%d1%81%d0%ba%d0%b8/", "text": "Домът на бившия вицеканцлер на Австрия Хайнц-Кристиан Щрахе е бил обискиран като част от разследване за корупция, предава AFP. Според съобщения в медиите акцията е била проведена в първия ден от новата седмица във връзка с разследване за даване на подкуп за назначаването на крайнодесен партиен служител на високопоставена длъжност в „Казино Австрия“ (Касаг). Хайнц-Кристиан Щрахе се оттегли от поста на вицеканцлер и председател на „Партия на свободата на Австрия“ през май след аферата „Ибиса“, която в крайна сметка доведе до падането на коалиционното правителство на канцлера Себастиан Курц. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.13", "title": " Обискираха дома на бившия австрийски вицеканцлер Хайнц-Кристиан Щрахе"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d0%b0%d1%84%d1%80%d0%b8%d0%ba%d0%b0%d0%bd%d1%81%d0%ba%d0%b0-%d1%87%d1%83%d0%bc%d0%b0-%d0%bf%d0%be-%d1%81%d0%b2%d0%b8%d0%bd%d0%b5%d1%82%d0%b5-%d0%b2-%d1%81/", "text": "Положителна проба за болестта африканска чума е установена и при свинете в село Желява, съобщи д-р Димитър Рачев от ОДБХ-София област. Според изпълняваните мерки от Българската агенция по безопасност на храните следва в 20-километровата зона всички прасета да бъдат умъртвени. Очаква се издаването на заповед за сформиране на комисия и започване на обходи за констатиране на наличие на живи прасета, които ще бъдат принудително умъртвени и загробени. От общината в Елин Пелин умоляват всички стопани, които до днес са заклали своите животни, да подадат информация до кметовете на населените места и общината в гр. Елин Пелин, с цел изготвяне на списък. На основание на тези списъци ще бъдат отпускани средства за обезпаразитяване на местата, за отглеждане на животни. Средствата ще бъдат отпускани от държавния бюджет, а не от Община Елин Пелин. От там напомнят, че при установяване на анормално, нетипично поведение на животно, всеки стопанин е задължен да уведоми ветеринарния лекар или главен инспектор, отдел здравеопазване на животните, към ОДБХ – София област – д-р Димитър Рачев.", "date": "2019.08.13", "title": " Откриха африканска чума по свинете в софийско село"}
{"url": "https://trud.bg/%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%bf%d0%be-%d0%bc%d0%b0%d0%b3%d0%b8%d1%81%d1%82%d1%80%d0%b0%d0%bb%d0%b0-%d1%81%d1%82%d1%80%d1%83%d0%bc%d0%b0-%d0%b5-%d0%b2%d1%80/", "text": "Движението в двете посоки по АМ „Струма“ е временно ограничено,   близо до Дупница. Затвореният участък е от пътен възел „Дупница“ до пътен възел „Бобошево“ и е поради намалената видимост от пожара, съобщават от АПИ. Трафикът се осъществява по обходен маршрут: път I-1 Дупница – Бобошево, уточняват от агенцията. Освен пожарната и служители на горското, в гасенето са се включили и много доброволци. Всички, които пътуват по магистралата или по главен път Е-79, трябва да имат предвид, че пушекът е много силен и вятърът също. За момента няма данни колко е изгорялата дървесина.", "date": "2019.08.13", "title": " Движението по магистрала „Струма“ е временно ограничено заради избухналия край Дупница пожар"}
{"url": "https://trud.bg/%d0%bf%d1%80%d0%be%d1%84-%d0%b8%d0%b2%d0%b0%d0%bd-%d0%bf%d0%be%d1%80%d0%be%d0%bc%d0%b0%d0%bd%d1%81%d0%ba%d0%b8-%d0%bd%d0%b0%d1%87%d0%b0%d0%bb%d0%bd%d0%b8%d0%ba-%d0%bd%d0%b0-%d0%ba%d0%bb%d0%b8%d0%bd/", "text": "Всеки е потенциален пациент, независимо какъв е – политик, държавен глава, лекар или локомотивен машинист  При 25% от всички хора с диабет, се развиват проблеми със стъпалата, свързани с болестта, като голямата опасност е развитието на инфекция и в крайна сметка ампутация на някой от крайниците. Световната здравна организация признава, че има епидемия от диабет. Инвалидизацията в резултат на болестта е често явление, у нас болните са се увеличили в пъти през последните години и тази тенденция продължава. С най-тежките резултати от диабета, както и на други тежки инфекции се занимава единствената у нас и на Балканите Клиника по гнойно-септична хирургия към „Пирогов“.  – Проф. Поромански, колко пациенти годишно минават през клиниката ви?  – През последните 2 години средно минават между 2500 и 2800. Докато през 2002 г., ако минеха 800 пациенти, смятахме, че е много. Постепенно с течение на времето нещата станаха в този обем, който е в момента. Може би през тази година ще бъдат 3000 пациенти. – Защо има такова увеличение?  – Всичко е в резултат на късните усложненяе на диабета. Той вече приема характер на епидемия, защото обхваща все повече хора. Има значение начинът на живот, стреса, как си почиваме. В световен мащаб болните от диабет се увеличават. Навремето те са умирали поради липсата на инсулин. След откриването му се смята, че диабетът е излекуван. Не се е знаело обаче, че основният проблем е, че хората не умират от диабетна кома или хиперглекимия, а късните усложнения на диабета, които обхващат почти всички органи и системи – кръвоносни съдове, бъбреци, сърце, крайници. Абсолютно всички органи и системи се засягат след един определен период от т.нар. давност на диабета. И поради тази причина в един момент започва бум именно на тези късни усложнения. – Диабетното стъпало ли е най-страшното усложнение, заради което човек губи крайниците си?   – Ние говорим не за диабетно стъпало, а за инфектирано диабетно стъпало и за другите инфекции, които настъпват при диабетно болни, или при други хора. С една дума, ние сме една инфектна хирургия, която се занимава с възпалителните хирургични процеси в човешкато тяло, като ние не влизаме в коремна кухина, в гръдна кухина, в черепната кухина, но всички възпалителни процеси, които изискват хирургична намеса, или ги консултираме, или ги оперираме или назначаваме съответното антибиотично лечение. – Човек с диабетно стъпало може ли да избегне ампутацията на крайник?  – В интерес на истината основното, което трябва да се прави, това е профилактиката. Мерките, които трябва да се вземат, за да не се стигне до ампутация, са наблюдение на стъпалото, грижи за него – удобните обувки, удобните чорапи, да не се ходи бос, вечер краката да се мият с хладка вода. Това са грижите за диабетното стъпало. Когато се открие диабетът, първо се определя каква ще бъде терапията – хапчета, инсулин или инсулинова помпа. Започва от лечението, преминава се през диетата, през наблюдението на този диабетик със съответните периодични профилактични прегледи, с проблемите, които има – да има с кого да сподели за проблемите си, да има къде да бъде изпратен. За съжаление в това отношение сме доста назад. – А може ли човек да не знае, че е диабетик и изведнъж да получи тази фатална инфекция, от която може да остане без крака?  – Да, може. Случвало се е тука пациенти, които идват за ампутация, да са с новооткрит диабет, или ние им откриваме диабета, когато влизат в болница при нас. – Толкова ли е безсимптомен диабетът?  – Не говорим за безсимптомен, а за това, че човекът не е ходил на профилактични прегледи. Има хора с намален глюкозен толеранс или в преддиабетно състоявие, но това са неща, които се хващат със съответните изследвания, със съответната профилактика. Когато повече хора са обхванати, тогава и успехите ще бъдат по-добри, защото всичко се хваща навреме. А когато човек дълго не се е лекувал, в един момент започнат усложненията. В нашата здравеопазна система е заложена профилактиката, но не само лекарите, но и пациентите, не обръщаме толкова внимание. Едно нещо, което се хване навреме, е винаги по-лесно и за самия пациент, и за здравната система. – Защо българинът е толкова немарлив към здравето си?  – Не съм си задавал този въпрос. Съществуващата здравна система у нас не мисля, че е лоша. В България достъпът на пациента до лекаря е изключително скъсен и бързо можеш да се срещнеш с лекар, който да ти свърши работа, в чужбина това го няма, там се чака. Като че ли българският пациент го е страх да отиде на лекар и лекарите в нашето общество, едва ли не, са черните овце. А след това непрекъснато се говори, че били некомпетентни и не знам още какви. Компетентен е този, който ти свърши работа. Но ти не можеш на 100% да излекуваш никого. Има болести, които нямат лечение. Например диабетът е болест, която е хронична. Късните усложнения зависят от състоянието, от давността на диабета, от състоянието на съдовете, на нервните окончания. Тази болест я има в цял свят и навсякъде лечението е едно и също. Но в чужбина има профилактика. А на българина ти му казваш какво да прави, той го игнорира. Той чете интернет, някакви книги, слуша кой какво казал. Няма нищо лошо, но просто не става така. Тук идват хора, които са си поставили диагноза – аз имам еди какво си. Да, ама нямаш. И като започнат пациентите с раните – тази рани еди кой си я излекувал с еди какво си и аз така направих. Аз му казвам – абе, човек, зад раната седи някаква причина. Ако ти не лекуваш причината, няма да имаш успех, няма как. – Вашата клиника достатъчна ли е за този обем от пациенти?  – Не е, но никой не иска да направи друга. Всеки иска леки пациенти. А нашата клиника е тежка, патологията е тежка и никой не ги иска тези пациенти. Ако мислим за бъдещето, може би е разумно да се направи един център, който да се занимава с късните усложнения на диабета. Това, което се прави в чужбина, не сме го измислили ние. Обхваща се всичко – там са и съдова хирургия, инвазивни кардиолози, невролози, терапевти, ендокринолози, ордопеди травматолози, там са диабетни сестри. Може да се направи такъв център, в който да има не само хирургия. Ние в момента гасим пожари. А трябва предварително да се обхване всичко, да има не само лечебна дейност, но и просветителска, информационна. Да знае пациентът, че ако той не прави това и това, шансът му да попадне в хирургично отделение или това за диализа, е голям. С две думи – да се удължи животът на пациента и качеството на живота му. – Вие как се насочихте към тази толкова тежка специалност?  – Случайно. Нямаше място в „Пирогов“ за лекари и аз дойдох тука. През 1988 г. останах безработен няколко месеца. През 80-е години да си намериш място в болница, беше страшно трудно. А сега ако има кандидати, веднага ги взимаме. Та тогава останах без работа, а имах две деца. Бях военен лекар 3 години и в един момент реших, че не ставам за военен. Имах късмета, че по Варшавския договор имаше през 88-а година някакво съкращение и съкратиха цялото поделение. Предложиха ми по-висока длъжност в Станке Димитров, с жилище, парите бяха доста добри, но не пожелах. Търсих работа и по поликлиники, и в болници, никъде нямаше, само това място тука намерих. Мене от студент ме влечеше хирургията. Още през 81-а година бях в кръжок по спешна хирургия в „Пирогов“, помагахме на лекарите и се запалихме. Така че случайно попаднах в гнойно-септичната хирургия, аз въобще не знаех, че има такава, но само тук имаше място. Дойдох за малко и останах. През 91-а се отвориха места в коремната хирургия и бях решил да отида там. Един колега от нашата клиника тогава ми каза – Поромански, стой си тука, винаги си в първата десятка – ние сме 10 човека в цяла България. Приех го на майтап, но останах. Бях ординатор, след това научен сътрудник, дисертация защитих, доцент, след това професор. – Знам, че вие оперирате непрекъснато, не са толкова много клиниките, в които началникът постоянно е в операционната, защо?  – Така съм свикнал, на мен в операционната ми е най-спокойно и най-добре. Ако няма нещо спешно административно, всеки ден гледам да оперирам. – Какво ви разстройва в работата?  – Понякога отношението на пациентите и отношението на близките им. Те тръгват към тебе много пъти с някаква арогантност и предубеждение. И в нашите среди има черни овце, но не всички са такива. В края на краищата ние никога не сме искали лошото на пациента. Гледаме да направим максималното за него. Аз през 2002 г. станах началник на клиниката и оттогава тя се развива. Имахме един интернист и един анестезиолог, в момента имаме трима анастезиолога, двама интернисти, сестрите са ни повече. На базата на този пациентопоток, който непрекъснато се увеличава, ние донякъде сме увеличили персонала, но и болните са се увеличили три пъти. Справяме се, но е трудно. – Клиниката е единствена на Балканите и поема пациенти от цяла България. В други болници няма ли подобни отделения?  – Има. В Плевен направиха отделение по септична хирургия, в Пловдив също, има и във Военна болница, но не са в този аспект. Ние това го работим от много време, клиниката е създадена през 1965 г. – Освен диабетно болни, какви са вашите пациенти?  – Хора с най-различни инфекции, които могат да се появят по човека. Например исхемични гангрени, влажни гангрени на базата на нарушения в съдовете, така наречената хронична артериална недостатъчност, диализирани болни, ревматоиден артрит, подагра, сърдечно болни с отоци, които се инфектират. Нашата хихургия е доста гранична с много други специалности – с неврология, кардиология, съдова хирургия. – Имате ли професионална мечта?  – Никога човек не трябва да се задоволява с това, което е постигнал, а трябва да върви напред. Мечтата ми е в това да се направи център, който да обхване пациента и да може да му се помага във времето и да бъде лекуван както трябва. – Има ли млади лекари, които искат да работят в клиниката?  – Те гледат да завършат и малко са тези, които остават. И проблемът не е в парите. Като че ли нашето здравеопазване е непредвидимо. Не знаете какво ще стане след година-две. Трябва да има една насока. За здравеопазването и образованието трябва да има дългосрочна политика, за да може всеки който дойде на власт, независимо от коя партия е, да я следва. Това, което е направено, ние го срутваме и започваме да го градим наново. След това идват следващите, срутват това и започваме пак. Това е безмислено, излишни усилия. Трябва да има една политика – говорим за основните насоки, за основния път. Наистина има неща, които ще се променят, но трябва да работим за основната цел, а това е пациентът. Всеки е потенциален пациент, независимо какъв е – политик, държавен глава, лекар, локомотивен машинист. И всеки има сметка здравеопазната система да бъде такава, че той да може да бъде обхванат от нея и да я ползва така, че да има добро качество на живот. Не може в Европа средната възраст на живот да е 80 г., а при нас 72. Едно нещо, за да стане, вие трябва да го заложите. Немците казват – през 60-е години сме заложили на младото поколение и сега берем плодовете. А ние правим нещата ден за ден. Лошото е, че това залегна и в мисленето на българина. Нашият гост  Проф. д-р Иван Поромански ръководи от 2002 г. единствената у нас Клиника по гнойно-септична хирургия в УМБАЛСМ „Н. И. Пирогов”, която поема най-тежките случаи с инфектни хирургични усложнения. Той има специалност по обща хирургия, ортопедия и травматология и спешна медицина. Има над 100 публикации в списания и участия във форуми на тема инфектни усложнения в хирургията, антибактериална терапия, хирургично лечение, диагностика и др. Дисертацията му е на тема: „Инфектирано диабетно ходило – диагностично-лечебно поведение”. Има защитена магистратура по „Здравен мениджмънт” към Медицински университет – София, както и сертификат по „Болнично управление” на швейцарското правителство по Българо-швейцарска програма.", "date": "2019.08.13", "title": " Проф. Иван Поромански, началник на Клиника по гнойно-септична хирургия в УМБАЛСМ „Н. И. Пирогов“, пред „Труд“: Късните усложнения на диабета обхващат всички органи"}
{"url": "https://trud.bg/%d0%ba%d0%bb%d0%be%d1%83%d0%bd%d0%b8-%d1%81%d0%bf%d0%b0%d1%81%d1%8f%d0%b2%d0%b0%d1%82-%d0%bb%d1%8a%d0%b6%d0%b5%d0%b4%d0%b5%d0%bc%d0%be%d0%ba%d1%80%d0%b0%d1%86%d0%b8%d1%8f%d1%82%d0%b0/", "text": "Скараните при лъжедемокрацията граждани се обединяват от политическия тотализатор Либералната демокрация поради своя лъжлив характер неизбежно поражда разочарование от партиите, водещите политици в тях и управленските им практики. Недоволството на управляваните се изостря с умората от напразни очаквания и неизпълнени от действащата власт обещания. Хората отказват да гласуват за наличните партии, което от своя страна води до появата на широки нагласи за протестно гласуване. Мнозина са клонни безотговорно да гласуват за когото и да е, само „да не са тия“, с наивното убеждение, че по-лошо няма как да стане. Има различни форми на протестен вот срещу представителната демокрация, подриващи нейната легитимност. Заради очевидната за голям процент избиратели липса на реален избор, те просто не гласуват. Което в повечето случаи не е израз на апатия, малоумие или отчуждение от обществените проблеми и политическия живот. Други протестират чрез късане на бюлетините, рисуват карикатури или драскане върху тях, включително и на цинизми. В някои страни вписват в бюлетинката като кандидати известни актьори и герои от комикси и приказки, имената на политици от други страни. В Швеция, например, се срещат Доналд Дък и Мики Маус. В Украйна са опитали да се кандидатират на избори шегаджии под имената на Василий Против всички и Дарт Алексеевич Вейдър. В Бразилия в парламента е влязъл цирковият клоун Тиририка. Клоунадата става обичайно явление във все повече страни от Америка и Европа. За да спасява лъжедемокрацията, придавайки u поне видимост на легитимност. Франсис Фукуяма през 2017 г. е изработил в Станфордския университет „Програма за бъдещите лидери на Украйна“ преди последните президентски избори там сподели, че гласуването за комика Владимир Зеленски твърдо ще бъде протестно, тъй като никой не знае за какво всъщност се бори този“. Този логично победи с разгромен резултат. После съвсем прясната му пределно популистка партийка „Слуга на народа“ с довчера напълно чужди на политиката забавни хорица спечели и парламентарните избори. Във Великобритания пък премиер стана скандално известният Борис Джонсън, човек, за когото там отдавна се говори и пише, че лъже, както и диша. В Италия се подвизава комедийният актьор Джузепе (Бепе) Грило, който води собствено предаване за политическа сатира. Създаде Движение „5 звезди“, то спечели най-много гласове на последните парламентарни избори. Предлага занапред политиците и депутатите да се избират чрез жребий, чрез „случайна селекция“. Така според него било в древна Атина и в днешна България. Ето какво в Украйна реализира Зеленски – идеите на колегата-комик Грило! Ето около каква идея могат да се обединяват днес трайно скараните при лъжедемокрацията народи – от политическия тотализатор! Дали пак Фукуяма?! Масово гласуват за палячовски партии, после търпеливо чакат да им излезе късметът. Забавно, любопитно и напълно безотговорно! Масовото разпространение на протестното гласуване в Евросъюза и не само, показва, че за хората новото, неизвестното бъдеще става все по-привлекателно от превърнатата в досадна мантра стабилност. Тъй като им просветва все по-ясно, че тя е измамна и прикрива нарастващото неравенство и грабежа на транснационалните компании и ненаситния финансов капитал. Затова и подкрепят все по-често нестандартни претенденти за власт. Така е в Щатите, така е в Русия. Процентно погледнато, сред населението на свърхсилата САЩ бедните са 19 пъти повече отколкото в Китай. Не е за вярване на първо четене, но е така – 13,5% срещу 0,7%. Не пропагандираме комунизма, тъй като в разгара му през 1981 г. бедните в Китай са били 88% от населението. В немалка степен се обяснява как се появи на президентския пост милиардерът-шоумен Доналд Тръмп, защо оцелява под безподобните атаки и дори запазва шансове за втори мандат. Руският президент Владимир Путин на думи погреба либерализма, но на практика в огромната страна същият здраво се е укрепил както в икономиката, така и в обществения живот. Рейтингът на правителството и на партията „Единая Россия“ се срива, надолу върви и този на Путин. Поради напредващото обедняване на населението и все по-трудно поносимото социално неравенство. Съответно на местни избори хората вече нерядко гласуват протестно – за напълно непознати люде, за шегаджии и дори комунисти. За който и да е, само да не е за кандидата на „партията на властта“! Например в районния център Уст-Илимск са предпочели 28-годишната домакиня Ана Шчьокина, явила се под лозунга „Не гласувайте за мен!“. Издигната от партията ЛДПР на отдавна известния с екстравагантните си изцепки Владимир Жириновски, чиято псевдонационалистическа роля у нас е монтиран да играе Волен Сидеров. Да припомним и за първия у нас обирджия на простестни гласове Чичкото от Америка Жорж Петрушев, по-късно Ганчев. Главният активист на лъжедемокрацията Андрей Луканов го подстави като привлекателен за наивни и объркани избиратели образ в политиката в зората на „демократичния преход“. Логично довел България до трудно поносимо икономическо и социално неравенство, до безнадеждност сред широки слоеве българи и убийствена емиграция. В почти всички страни от ЕС от много години принципът за обновяване на властта, за сменяемост на политическите персонажи и типажи едва работи или направо и застинал. Властимащите партии, стоящите зад тях елитни групи и външните им крепители отказват да забележат това предизвестие на неизбежно предстоящия хаос. А той вече е на хоризонта, долавя се във видими събития и развиващи се процеси в САЩ, Великобритания, Франция, Италия, Германия, Русия, Украйна, Турция и още много страни. И у нас прозира в поредицата от провали в управлението на остатъчната ни държава, случващи се във все повече системи и институции. И там и тук на власт са незаменими, най-красиви и умни, със сигурност поне най-малкото зло. Обаче политическата турбулентност и последващият я хаос се предизвикват от това, че властите отказват да приемат наложителните промени. След което гражданите отказват да ги търпят, желаят нещо различно, та дори и да съжаляват после. А това се случва почти винаги, стига се до още по-лошо, често до терор. Всичко прекалено е минирано с вреди или загуби. Налаганата с всички сили стабилност и стискането на властта до пълен отказ от всякакви промени неизбежно води до социални взривове с предсказуемо вредни последици за населението и държавата. Резките смени на системите за управление и особено масираното обновяване на лицата във властта чрез случайна селекция – у нас шуробаджанащина и струпване на „калинки“ – сриват ключови държавни и обществени опори и баланси. Всичко в природата се развива върху баланса между вече създаденото и промяната. Когато неизбежното ново органично произхожда от старото, понякога добре забравено. В умерени дози вкарването на случайни лица в политическа или управленска употреба е полезно, значителното им нахлуване задължително причинява щети, а обилното – тежки сътресения. Рязкото вкарване на „калинки“ и внезапни демократи у нас след избухването на „демокрацията“ е сред важните причини за последвалите катаклизми на „прехода“. Покрай шоуто на Слави Трифонов с балеринки, зевзеклъци, блажни вицове и песнички политтехнолози отдавна възнамеряват да скроят клиентелка за обиране на много нарасналия протестен вот. Щели да я кръщават на една от песенчиците с протестно съдържание „Няма такава държава“. Преди три века с такова название Томас Мор кръщава един въображаем остров – Утопия, на който се е възцарила идеалната според него социална и политическа система. От ?u – „не“ и ????? – „място“, т. е. „не-място“, „място, което не съществува“. Оттогава утопия се използва като синоним на неосъществим проект, на нещо само въображаемо. Трифонов няма свой дори въображаем политически проект, той е само изпълнител на някаква роля, за която не подхожда. Бепе Грило и Зеленски са професионални актьори, подхождат за ролите, макар да не са в състояние да свършат нещо полезно на политически пост. Трифонов и това няма да успее, ще остане при шоуто си, а лидерството вероятно ще поемат други лица от сорта на Дилов-син. За да осъществят едното нищо, но весело и безотговорно като тотото.", "date": "2019.08.13", "title": " Клоуни спасяват лъжедемокрацията\t"}
{"url": "https://trud.bg/%d0%ba%d0%b0%d0%ba-63-%d0%b3%d0%be%d0%b4%d0%b8%d1%88%d0%bd%d0%b0%d1%82%d0%b0-%d0%ba%d1%80%d0%b8%d1%81-%d0%b4%d0%b6%d0%b5%d0%bd%d1%8a%d1%80-%d0%bf%d0%be%d0%b4%d0%b4%d1%8a%d1%80%d0%b6%d0%b0-%d1%84%d0%be/", "text": "Крис Дженър – една жена на 63, родила и отгледала 6 деца, на повечето от които е и личен мениджър, изглежда зашеметяващо. Каква е тайната й? Дисциплина, дисциплина и пак дисциплина. За разлика от други звездни личности, Крис открито признава, че започва деня си с големи количества кафе. Тъй като става в 4-5 сутринта, многодетната майка успява да свърши служебните си задължения докато тренира на пътеката в дома си. Когато разполага с повече време, тя посещава уроци по пилатес или наема треньор, който идва в къщата й. Освен личен треньор, Крис може да си позволи и личен готвач, който ежедневно й изпраща приготвени ястия и се грижи за режима й. Според него, целта й е да поддържа тегло, а не да го губи. Все пак, от време на време Крис Дженър си позволява и нещо вредно, главно от любимата й мексиканска кухня.", "date": "2019.08.13", "title": " Как 63-годишната Крис Дженър поддържа форма\t"}
{"url": "https://trud.bg/%d0%b2%d0%b8%d0%b7%d0%be%d0%b2%d0%b8-%d0%bf%d1%80%d0%be%d0%b1%d0%bb%d0%b5%d0%bc%d0%b8-%d0%b7%d0%b0-%d0%bb%d0%be%d0%ba%d0%be-%d0%bf%d0%b4-%d0%b5%d0%b7%d0%b5-%d0%be%d1%82%d0%bf/", "text": "„Локомотив“ (Пловдив) заминава за Франция без бранителя Стивън Езе. Нигерийският футболист не получи виза за мача със „Страсбург“ от третия предварителен кръг в Лига Европа. Президентът на „смърфовете“ Христо Крушарски съзря конспирация срещу неговия отбор. До последно проблем имаше и Парвизджон Умарбаев, но играчът от Таджикистан все пак получи печат на паспорта.  „Виза няма, било процедура, тя може да стане на 15-ти – обясни Крушарски. – Всичко е целенасочено. Нас ни обвиняват в расизъм на стадиона, а това дори не искам да го определям.“  Босът на „смърфовете“ обаче се закани, че това няма да остане ненаказано: „Има Господ и той гледа. Мисля, че ще им нанесем още един български шамар (б.а визира 1993 година, когато Емил Костадинов и Борислав Михайлов не получиха визи за Франция – България, завършил 1:2). Важното е да ги бием, а дали ще се класираме, това не е толкова важно. Да разберат, че ние от Изтока сме доста силни хора.“  Бизнесменът е на мнение, че в скандала е замесен и съперникът и разкри, че клубът вече е сезирал ФИФА, УЕФА. Първият мач бе спечелен от французите с 1:0.", "date": "2019.08.13", "title": " Визови проблеми за „Локо“ (Пд), Езе отпадна за „Страсбург“"}
{"url": "https://trud.bg/%d0%bc%d1%8a%d0%b6-%d0%bf%d0%be%d1%87%d0%b8%d0%bd%d0%b0-%d0%b2%d1%8a%d0%b2-%d0%b2%d0%b5%d0%bb%d0%b8%d0%ba%d0%be%d1%82%d1%8a%d1%80%d0%bd%d0%be%d0%b2%d1%81%d0%ba%d0%be-%d1%83%d0%b4%d0%b0%d1%80%d0%b8/", "text": "29-годишен карловец е бил убит от ток, докато свирел на китара, предава Канал 3. Нелепата случка се разиграла на 11 август във великотърновското село Габровци. В неделя вечерта той бил ударен от ток, докато свирел на електрическа китара. Фаталният инцидент станал около 19 часа. На място веднага бил повикан екип на Спешна помощ, но лекарите не могли да направят нищо друго, освен да констатират смъртта, посочиха от ЦСМП – Велико Търново.", "date": "2019.08.13", "title": " Мъж почина във Великотърновско, ударил го ток, докато свирел на китара"}
{"url": "https://trud.bg/%d0%b8%d0%b7%d1%82%d1%80%d0%b5%d0%b1%d0%b8%d1%82%d0%b5%d0%bb-%d0%bd%d0%b0-%d0%bd%d0%b0%d1%82%d0%be-%d1%81%d0%b5-%d0%bf%d1%80%d0%b8%d0%b1%d0%bb%d0%b8%d0%b6%d0%b8-%d0%b4%d0%be-%d1%80%d1%83%d1%81%d0%ba/", "text": "Самолет Ф-18 от НАТО се е опитал да се приближи до самолета на руския министър на отбраната Сергей Шойгу над Балтийско море, предаде  Според кореспондент на агенцията, който към момента на инцидента е бил в самолета на руския министър на отбраната, Сергей Шойгу е бил на път от Калининград за Москва с ескорт на два бойни самолета Сухой-27. Самолетът на НАТО обаче е бил принуден да се отдалечи от руските самолети, се добавя в информацията на ТАСС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.13", "title": " Изтребител на НАТО се приближи до руски самолет, превозващ министъра на отбраната Шойгу (ВИДЕО)"}
{"url": "https://trud.bg/%d0%bf%d0%b5%d1%82%d0%b8%d0%bc%d0%b0-%d1%80%d1%83%d1%81%d0%ba%d0%b8-%d1%89%d0%b0%d0%bd%d0%b3%d0%b8%d1%81%d1%82%d0%b8-%d0%b8%d0%b7%d0%b3%d0%be%d1%80%d1%8f%d1%85%d0%b0-%d1%81-%d0%b4%d0%be%d0%bf%d0%b8/", "text": "Петима руски щангисти са с временно спрени права заради допинг нарушения. Санкцията е наложена от Международната федерация (IWF) и е на основание на претестиране на предишни проби.  „Дълго ще се борим с наследството – обяви новият президент на Руската федерация Максим Агапитов. – Всичко е за периода 2012-2014 година. Нашето ръководство не носи отговорност за случилото се преди 2016-а.“ Най-изявеният състезател сред уличените е Руслан Албегов, двукратен №1 в света (2013, 2014) и бронзов медалист от олимпиадата Лондон 2012 в категория до 105 кг. Останалите са Давид Беджанян, Олег Чен, Егор Климонов и Тима Туриева.  Всъщност повторното тестиране е първото на Московската лаборатория след подновяването на лиценза й. „Не си и помислям, че могат да ни спрат от олимпиадата в Токио, вече пропуснахме една – продължи Агапитов. – Но с оглед на политическата ситуация всичко е възможно. Все пак трябва да се спазва принципът на индивидуалната отговорност.“ След допинг скандала, предизвикан от доклада на Ричард Макларън, IWF спря сборная от олимпиадата през 2016, а за Токио 2020 им даде само 2 квоти -за мъж и жена. Но сега може да преразгледа решението си.   На снимката:  Наказанието за Руслан Албегов и съотборниците му влиза влезе в сила от 12 август.", "date": "2019.08.13", "title": " Петима руски щангисти изгоряха с допинг"}
{"url": "https://trud.bg/%d0%be%d0%b3%d1%80%d0%be%d0%bc%d0%b5%d0%bd-%d0%bf%d0%be%d0%b6%d0%b0%d1%80-%d0%b5-%d0%b8%d0%b7%d0%b1%d1%83%d1%85%d0%bd%d0%b0%d0%bb-%d0%b2-%d1%80%d0%b0%d0%b9%d0%be%d0%bd%d0%b0-%d0%bd%d0%b0-%d0%ba%d1%8a/", "text": "Огромен пожар избухна в района на Кършия в Дупница, съобщава  . Огънят е лумнал близо до тунела на Е-79, на входа на Дупница откъм София. Той се разпространява изключително бързо поради силния вятър. Според очевидци, пожарът е в опасна близост до къщите в Горна махала. Десетки сигнали на тел. 112 са подадени от граждани. Пожарни коли вече пътуват към мястото. Димът обхвана половината град, задушлива миризма се усеща и в центъра.", "date": "2019.08.13", "title": " Огромен пожар е избухнал в района на Кършия в Дупница"}
{"url": "https://trud.bg/%d0%b6%d0%b5%d0%bd%d0%b0-%d0%b8%d0%b7%d0%bc%d0%b0%d0%bc%d0%b8-%d0%b2%d1%8a%d0%b7%d1%80%d0%b0%d1%81%d1%82%d0%b5%d0%bd-%d0%bc%d1%8a%d0%b6-%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d0%be%d1%82/", "text": "Жена измами възрастен мъж и изтегли от картата му 3800 лв., съобщават от пресцентъра на МВР. В средата на юли близки на 78-годишен жител на Пловдив установили съмнително изтегляне на значителна сума от банковата му сметка в рамките на два последователни дни и веднага потърсили помощ в полицията. В хода на стартиралото разследване в органите на реда събрали доказателства, че парите на възрастния мъж са отнети от 48-годишна жена от село Йоаким Груево. Изяснено е, че на 18 юли тя заговорила седналия на пейка трудноподвижен пловдивчанин и му предложила помощ за смяна на тазобедрена става. Без да се двоуми мъжът се съгласил да даде първоначалната сума за медицинските процедури и двамата отишли заедно до близко банкоматно устройство. Жената изтеглила на два пъти по 400 лева от сметката на жертвата си, а от разписката видяла остатъка. На следващия ден придружила възрастния човек до банков офис, от където той изтеглил и й предал 3000 лева. Допълнително го завела и в офис на мобилен оператор и се сдобила с телефонен апарат и СИМ карта, закупени на негово име. При задържането й извършителката е направила самопризнания за стореното, възстановила е част от отнетата сума на потърпевшия. С постановление на Районна прокуратура на жената е повдигнато обвинение по чл. 209, ал.1 от НК, наложена е мярка “парична гаранция”.", "date": "2019.08.13", "title": " Жена измами възрастен мъж в Пловдив, открадна му 3800 лв."}
{"url": "https://trud.bg/%d0%b1%d0%b8%d0%b1%d0%b8-%d1%80%d0%b5%d0%ba%d1%81%d0%b0-%d0%ba%d0%b0%d0%b7%d0%b0%d1%85%d0%b0-%d0%bc%d0%b8-%d1%87%d0%b5-%d1%81%d1%8a%d0%bc-%d1%82%d0%b2%d1%8a%d1%80%d0%b4%d0%b5-%d1%81%d1%82%d0%b0/", "text": "Певицата Биби Рекса се оплака в Instagram профила си от злобен коментар, направен й от музикален продуцент, че заради напредналата й възраст, поведението й в социалните мрежи е объркващо. „Аз пиша текстове на песни, но и публикувам секси снимки, а една жена на моята възраст с тази професия, не трябва да го прави. Аз съм на 29“, така певицата предаде думите на продуцента, който я обидил. В края на този месец тя навършва 30 години и твърди, че се чувства по-мъдра и по-силна от всякога. Нейните колежки – Тейлър Сиуфт и Рита Ора – я подкрепиха, отправяйки й редица комплименти за външния вид и таланта. Това не е първият път, когато изпълнителката открито изряза възмущението си от критики по нейн адрес. В началото на годината, тя призна, че някои модни дизайнери  , тъй като има по-пълна фигура.", "date": "2019.08.13", "title": " Биби Рекса: Казаха ми, че съм твърде стара, за да бъда секси"}
{"url": "https://trud.bg/%d0%b2%d0%b5%d0%bb%d0%b8%d0%ba%d0%be%d0%b1%d1%80%d0%b8%d1%82%d0%b0%d0%bd%d0%b8%d1%8f-%d0%b2%d0%b4%d0%b8%d0%b3%d0%bd%d0%b0-%d0%b8%d0%b7%d1%82%d1%80%d0%b5%d0%b1%d0%b8%d1%82%d0%b5%d0%bb%d0%b8-%d1%81/", "text": "Изтребители „Тайфун“ на ВВС на Великобритания са били вдигнати във въздуха, за да прихванат два руски самолета Ту-142, съобщиха от министерството на отбраната в Лондон. Два самолета Ту-142 са били забелязани на радари да се приближават към британското въздушно пространство. „Мечките“ са прихванати и ескортирани от „Тайфун“ с подкрепата на танкера „Вояджър“, се казва в съобщението на ведомството, публикувано в туитър. Миналата седмица изтребителите на британските ВВС също бяха задействани за ескортиране на два руски Ту-95. Кралските ВВС постоянно наблюдават полетите на руски самолети в близост до техните граници, които обаче не влизат в британското въздушно пространство. Всички случаи на ескортиране завършват без инциденти. Министерство на отбраната в Москва многократно подчертава, че полетите на руските самолети се извършват в строго съответствие с международните правила, без да се нарушават границите на други държави.", "date": "2019.08.13", "title": " Великобритания вдигна изтребители срещу два руски бомбардировача"}
{"url": "https://trud.bg/%d0%bf%d0%be%d0%b6%d0%b0%d1%80-%d0%b5-%d0%b8%d0%b7%d0%b1%d1%83%d1%85%d0%bd%d0%b0%d0%bb-%d0%bd%d0%b0-%d0%be%d1%81%d1%82%d1%80%d0%be%d0%b2-%d1%82%d0%b0%d1%81%d0%be%d1%81/", "text": "Огненият ад в Гърция продължава – пожар избухна и на един от най-посещаваните острови – Тасос, съобщава електронното издание на атинския ежедневник  . Пламаците са избухнали в сутрешните часове на деня в района на Парадисос в югозападната част на острова, а на място са изпратени 56 пожарникари с 25 противопожарни коли. Те са подкрепени от два самолета и един хеликоптер. Кметът на острова Костас Хациемануил заяви, че властите се опитват да предотвратят разпространяването на пламъците до по-недостъпните райони, но добави, че нито едно населено място не е изложено на риск. В Гърция бушуват най-малко четири други големи пожари, включително на остров Евия, в района на Ахая и една в близост до град Тива. Пожар, който гори близо до гръцката столица след неделя вечер, е частично локализиран, съобщиха властите.", "date": "2019.08.13", "title": " Пожар е избухнал на остров Тасос"}
{"url": "https://trud.bg/%d0%bd%d0%b8%d0%ba%d0%b8-%d0%b8%d0%bb%d0%b8%d0%b5%d0%b2-%d0%b2%d0%b8%d1%82%d0%b8%d0%bb%d0%b8%d0%b3%d0%be%d1%82%d0%be-%d0%b4%d0%b0%d0%b2%d0%b0-%d0%be%d1%89%d0%b5-%d0%b5%d0%b4%d0%b8%d0%bd-%d1%86%d0%b2/", "text": "Неотдавна Ники Илиев отново се превърна в обсъждана тема, но не заради предстоящата премиера на филма „Завръщане“, който ще се завърти на голям екран през октомври. Поводът бяха спекулациите, твърдящи, че витилигото, от което страда режисьорът, се е разпространило от ръцете към лицето му. Вчера Ники реши да изкаже позицията си по въпроса в официалната си Фейсбук страница, с което докосна много хора. Той доказа, че нито се притеснява, нито не срамува от заболяването си. Напротив – приема се такъв какъвто е, съзнавайки, че най-важното се крие не пред очите, а отвъд зрението… Илиев публикува снимка от морския бряг, на която частично прикрива лицето си с дясната си длан, показвайки различната пигментация по кожата си. „За всички с витилиго. То просто дава още един цвят на характера ти. Нищо повече. Качеството на живота ти се определя от качеството на мислите ти“, написа бившият модел. Кадъра и придружаващото го послание развълнуваха потребителите на социалната мрежа, които написаха множество коментари, споделяйки собствения си опит със заболяването или този на техни близки. „И аз съм така от години. А Вие сте страхотен и това не може да ви попречи“, „Дядо ми също го имаше и казват, че е през поколение. Чета страшно много по темата и често се проверявам. Не ме е страх, защото както ти казваш – това е само още един цвят, а той е и красив“, “ Прекрасен си Ники! И аз имам витилиго“, “ И ние го имаме, но какво от това, ти си толкова позитивен!“, „С витилиго или без няма никакво значение. Важно е какво носиш в сърцето и душата си… а ти имаш огромно сърце и прекрасна душа!“, „Поста ти ми подейства доста стимулиращо за самочувствието, предвид сходната картина и по моите ръце и лице“, са част от коментарите, редящи се под фотографията.", "date": "2019.08.13", "title": " Ники Илиев: Витилигото дава още един цвят на характера ти"}
{"url": "https://trud.bg/%d0%b8%d0%b7%d1%80%d0%b8%d1%81%d1%83%d0%b2%d0%b0%d0%bd-%d1%81-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d1%81%d0%b8%d0%bc%d0%b2%d0%be%d0%bb%d0%b8-%d0%bb%d0%be%d0%ba%d0%be%d0%bc%d0%be/", "text": "Уникален по рода си изцяло изрисуван локомотив отпътува днес от Централната гара в София. Машината замина с бързия влак № 8613 от София за Бургас, след което ще се върне и ще бъде включена в съставите на различни композиции, които пътуват в страната. Проектът идва като иновативна идея с послание към всички графит артисти, че контролираното рисуване може да има красив краен резултат. Локомотивът е произведен през 1986 г. в Румъния като е модернизиран през 2003 г. в Хърватска. Автор на уникалното произведение е стрийт арт художник Станислав Трифонов – Nasimo и е част от маркетинговата стратегия на БДЖ за отдаване на площи с рекламна цел.Трансформация на локомотива е единствена по рода си, като в изображенията е направена препратка към няколко основни национални символа. Подобни проекти има в Холандия и Украйна. Снимки: Денислав Стойчев „Идеята за изрисуването на този локомотив се роди от шефа на БДЖ. Получих покана от тях да изрисувам машината и съм им много благодарен“, разкри самият Станислав Трифонов – Nasimo пред „Труд“. „Имах свобода да направя каквото искам, просто трябваше да включа някои от символите на БДЖ. Избрах да нарисувам женската и мъжката енергия, които да вървят в един коловоз. От едната страна е мъжката, а от другата е женската. Използвах метафората за силата на локомотива и силата на лъва, защото смятам, че всеки един от нас носи тази сила вътре в себе си и има този потенциал. Сам нарисувах всичко и ми отне само 10 дена. Тук има много специфика при рисуването и не беше от най-лесните ми проекти, но аз обичам предизвикателствата. Нямам представа дали идея ще продължи да се осъществява. Може да се даде поле за изява и на други артисти, както и да се прави реклама по този начин. Мисля, че отдавна е приключена темата, че графитите не са вандализъм, а изкуство“, каза още той. „Ние искахме да покажем, че контролираното рисуване може да е красиво, не случайно поканихме гурото на стрийт артистите в България Nasimo, от друга страна искахме покажем на големите рекламодатели, че може да се визуализира тяхната реклама в подвижния състав на БДЖ. Локомотивът ще се движи всеки ден като ще бъде подавана информация чрез сайта на компанията за да знаят клиентите. Планираме и нови интересни проекти като скоро ще има нов такъв но той ще бъде изненада“, каза пред “Труд“ Константин Азов отговарящ за проекта и рекламната стратегия на БДЖ.", "date": "2019.08.13", "title": " Изрисуван с български символи локомотив тръгна от Централна гара (СНИМКИ)"}
{"url": "https://trud.bg/%d0%bd%d0%b8%d0%b2%d0%be%d1%82%d0%be-%d0%bd%d0%b0-%d1%80%d0%b0%d0%b4%d0%b8%d0%b0%d1%86%d0%b8%d1%8f-%d0%b2-%d1%81%d0%b5%d0%b2%d0%b5%d1%80%d0%be%d0%b4%d0%b2%d0%b8%d0%bd%d1%81%d0%ba-%d0%b5-%d0%b7%d0%b0/", "text": "Нивото на радиация в руския град Северодвинск в Архангелска област е било надхвърлено от 4 до 16 пъти при инцидента на близкия военен полигон в четвъртък, при който загинаха петима ядрени инженери от „Росатом“, а трима бяха ранени. Това съобщи днес федералната служба по околната среда Росгидромет, като цитира данни на регионалния си клон, предаде ТАСС. Към 12.00 ч. московско (и българско) време на 8 август системите за контрол на радиацията в 6 от общо 8 точки в Северодвинск са регистрирали дози гама излъчване, надминаващи 4 до 16 пъти фоновите стойности за тази територия, посочва ведомството на своя сайт. В деня на инцидента началникът на гражданската защита в града Валентин Магомедов заяви, че в течение на половин час радиационният фон в Северодвинск е надхвърлял близо три пъти допустимата норма, достигайки 2 микросиверта на час. За максимално допустимо ниво се смятат 0,6 микросиверта на час. По данни на руската агенция за защита на потребителите Роспотребнадзор при рентгенови прегледи на храносмилателната система пациентът получава около 3,3 милисиверта за една процедура, отбелязва ТАСС, цитирана от БТА. Академик Леонид Болшов, научен ръководител на Института по проблемите на безопасното развитие на ядрената енергетика, съобщи по-рано, че след инцидента няма заплаха за населението на Архангелска област. Специална комисия, оглавена от губернатора, е заявила според него, че не се е случило нищо, което да застраши здравето на хората, а радиационният фон след час и половина е възстановил нормалното си равнище. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.13", "title": " Нивото на радиация в Северодвинск е завишено от 4 до 16 пъти след експлозията"}
{"url": "https://trud.bg/%d0%bf%d0%b5%d1%82-%d0%be%d1%81%d0%bd%d0%be%d0%b2%d0%bd%d0%b8-%d0%bf%d1%80%d0%b8%d0%bd%d1%86%d0%b8%d0%bf%d0%b0-%d0%b2-%d0%ba%d0%be%d0%bd%d1%86%d0%b5%d0%bf%d1%86%d0%b8%d1%8f%d1%82%d0%b0-%d0%bd%d0%b0/", "text": "Висшият съдебен съвет публикува концепцията на Иван Гешев – заместник на главния прокурор и кандидат за главен прокурор, за стратегическо управление на Прокуратурата на Република България.   беше внесен във ВСС вчера. Концепцията предлага актуален и задълбочен поглед за развитието на Прокуратурата на Република България (ПРБ), съобразен с констатациите и препоръките в докладите на Европейската комисия по Механизма за сътрудничество и проверка, в Доклада от независимия анализ на структурния и функционалния модел на Прокуратурата и анализа на нейната независимост от 15.12.2016 г., както и със Становището на Европейската комисия за демокрация чрез право относно Закона за съдебната власт и Становищата на Консултативния съвет на европейските прокурори, гласи информацията. Тя е базирана на изследванията на Европейската комисия за ефективност и качество на правосъдието (CEPEJ), и данните от Информационното табло на ЕС в областта на правосъдието за 2018 г. и 2019 г. Иван Гешев е заложил в нея своето разбиране, че проблемите при изпълнението на конституционните функции на прокуратурата трябва да бъдат посочени открито и отговорно, за да се очертаят адекватните за преодоляването им решения. Според него ПРБ следва да предприеме и осъществи организационни и структурни промени, за които да получи подкрепата както от законодателната, така и от изпълнителната власт. Кандидатът споделя убеждението, че висок стандарт за ефективно и качествено правосъдие може да бъде постигнат само с активни действия и усилия в рамките на конструктивния диалог и взаимодействие с всички отговорни институции, при отчитане на конституционно регламентираните им правомощия. Това ще допринесе за повишаване на доверието в съдебната власт, за гарантиране на сигурността на гражданите и независимостта на магистратите и съдебните служители. Като съществен елемент е изведено активното сътрудничество и партньорство със съсловните и неправителствените организации, медиите и образователните институции. Концепцията съдържа мотивите на Иван Гешев да се кандидатира за поста, анализ и оценка на състоянието на Прокуратурата на Република България. Отчетени са достиженията и са набелязани дейностите за надграждане и промяна, „за да отговорят на актуалните предизвикателства и промени в противодействието на престъпността, а едновременно с това да стабилизират постигнатите резултати и да гарантират необратимия ефект на реформите“. Констатирани са проблемите и са очертани мерки за тяхното отстраняване. Кандидатът посочва, че познава следователската и прокурорската дейност, както и голяма част от магистратите, механизма на функциониране на Прокуратурата, прилаганите различни управленски модели, положителните и отрицателните ефекти от законодателни и административно-ръководни решения. Той разполага с необходимия управленски опит в различни нива на системата на ПРБ и е уверен, че може да се справи ефективно с отговорностите и предизвикателствата. Заявеното с номинирането на кандидатурата му доверие от членовете на Прокурорската колегия на ВСС той приема като оценка и за колектива на ПРБ, с който работи съвместно от 2016 г. и чиято подкрепа има. Прокурор Гешев изразява убеждението, „че работодател на магистратите са българските граждани и ние сме длъжни да дадем продукта, който те очакват от нас. Този продукт се нарича справедливост. Липсата ѝ няма как да бъде обяснена или оправдана с нищо, още по-малко с буквата на закона“. Той заявява намерение да продължи активно ползваните форми на отчетност на главния прокурор пред ВСС и пред обществото, чрез периодични доклади по значими въпроси на противодействието на престъпността и корупцията. Кандидатът анонсира необходимостта от законодателни промени в тази насока за използване на нови инструменти за публично представяне на резултатите от дейността на Прокуратурата, най-вече по делата за корупция, организирана и битова престъпност, към които е фокусирано общественото внимание. Иван Гешев обръща внимание, че „грешният извод за безконтролност на прокурора, който е dominus litis – „господар на досъдебното производство“, следва да бъде разсеян чрез публичното оповестяване на резултатите от съдебния контрол, предвиден по отношение на законосъобразността на процесуално-следствените действия в досъдебната фаза на наказателното производство. В тази насока са изведените от него основни принципи на бъдещата му дейност: отговорност, прозрачност и институционална предвидимост чрез своевременно информиране на гражданите за дейността на прокуратурата и разследващите органи, при спазване на законността и зачитане на техните права и законни интереси;  гарантиране на независимостта и безпристрастността на магистратите и съдебните служители, чрез подобряване на условията за труд, обективна и справедлива оценка на качествата им и съответстващи на нея възнаграждение, стимули и форми за повишаване на мотивацията; провеждане на проактивно междуинституционално и международно взаимодействие и информационен обмен; активна подкрепа на експертно ниво на законодателния процес; широк диалог с представителите на научната общност и гражданското общество. Иван Гешев приема като най-ценният ресурс на всяка система хората, които я изграждат, затова набелязва като основна цел на ръководения от него екип насърчаването на компетентни, мотивирани и отговорни магистрати и съдебни служители. Сред мерките за постигането ѝ се предвижда повишаване на мотивацията за поддържане на нивото на професионална квалификация и изграждане на самовзискателност за качествено изпълнение на възложените функции чрез утвърждаване на обективни периодични форми на оценка, в рамките на съответния орган на съдебната власт. Планира се също системно повишаване на квалификацията, свързана с прилагането на стандартите на Европейската конвенция за правата на човека за ефективно разследване, достиженията на електронното правосъдие и езиковата подготовка. В тази насока ще се работи също за подобряване на условията на труд и поддържане на добра материално-техническа база, адекватна на нуждите на работния процес. Втората цел, която си поставя кандидатът за главен прокурор, визира ефективните и ефикасни разследващи органи и екипност на разследването. Постигането е обвързано с утвърждаване на специализацията и екипността, особено по дела с фактическа и правна сложност, чрез въвеждане на подходящи организационни форми и обособяване на гъвкави структурни звена, с възможност за включване на експерти с различен профил. Предлагат се периодични съвместни обучения с прокурори и съдии за повишаване на професионалната квалификация, както и обезпечаване на възможността, наблюдаващите прокурори по дела с фактическа и правна сложност да участват в съдебната фаза на процеса до приключването му с влязъл в сила съдебен акт. Отговорното, отчетно и ефективно административно управление е третият акцент в набелязаните цели. За реализирането му се планират промени в количествените и качествените показатели при оценяване на вложения труд от магистрати и съдебни служители и създаване на стимули за поощряване, с цел повишаване на авторитета и утвърждаване на стремежа към по-високи професионални резултати. Сочи се необходимост от организационно и кадрово укрепване на Бюрото за защита при главния прокурор. Прозрачността и институционалната предвидимост в системата на прокуратурата ще бъде осигурявана чрез своевременно, обективно и открито предоставяне на информация на обществото за нейната дейност и за разследващите органи, при спазване на принципите за законност и безпристрастност, при зачитане на правата на гражданите, защита на тайната на разследването и на личната информация при равнопоставеност на медиите. Предвижда се актуализиране на медийната стратегия със създаване на възможност за връзка с граждани от различни групи и осъвременяване на комуникационните канали, включително чрез използване на социалните мрежи. Като основна цел е изведено също налагането на стандарти за ефективни, обективни и качествени разследвания, съобразени със закона и Конвенцията за защита на правата на човека и основните свободи. В тази насока ще бъде приложен проактивен подход в противодействието на престъпленията, свързани с организираната престъпност и корупцията сред лица, заемащи висши публични длъжности; ще се работи за преодоляване на субективните пропуски в работата на досъдебното производство чрез утвърждаване на екипния принцип на работа и повишаване на качеството на прокурорската дейност. Съществен момент е създаването на база данни с положителни прокурорски и разследващи практики по конкретен вид производства и обобщена актуална съдебна практика. Петата разписана в Концепцията цел разглежда ролята на мултидисциплинарните екипи като основа за добро междуинституционално и международно сътрудничество и на успешното провеждане на ефективни и ефикасни разследвания на корупцията сред лицата, заемащи висши държавни длъжности, тероризъм и престъпления, извършени от организирани престъпни групи. Предвижда се усъвършенстване на междуведомствените партньорски отношения чрез използване на съвременни практически ориентирани методи за професионално обучение и обмяна на опит, както и разширяване на достъпа до автоматизираните информационни системи на останалите органи от държавната администрация. Сред основните цели е посочено също международното сътрудничество, включително в рамките на Европейската прокуратура и регионалните международни проекти, за противодействие на тероризма, организираната престъпност, трафика на хора, наркотичните вещества и оръжията, прането на пари и корупцията. Мерките за постигането ѝ планират разширяване на мястото и ролята на съвместните екипи за разследване чрез интензивни контакти с Евроджъст и Европейската прокуратура, и други. Иван Гешев извежда като приоритети в работата на главния прокурор предприемането на мерки за окончателно изпълнение на препоръките към Прокуратурата по Механизма за сътрудничество и проверка, завършването на процеса на съдебната реформа, утвърждаването на необратимостта на постигнатите резултати и съществен напредък в противодействието на организираната престъпност, тероризма, корупцията и битовата престъпност. Според прокурор Гешев с тяхното постигане Прокуратурата на Република България ще допринесе за повишаване на доверието на гражданите и обществото към работата на съдебната власт. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.13", "title": " Пет основни принципа в концепцията на Иван Гешев за управление на прокуратурата"}
{"url": "https://trud.bg/%d0%b8%d0%b2%d0%b0%d0%bd-%d0%b3%d0%b5%d1%88%d0%b5%d0%b2-%d0%bf%d1%80%d0%be%d0%b4%d1%83%d0%ba%d1%82%d1%8a%d1%82-%d0%ba%d0%be%d0%b9%d1%82%d0%be-%d1%81%d0%b5-%d0%be%d1%87%d0%b0%d0%ba%d0%b2%d0%b0/", "text": "Цената за криминалния преход не може и не трябва да бъде плащана единствено от обикновените български граждани, пише кандидатът за главен прокурор „Вярвам, че работодател на магистратите са българските граждани и ние сме длъжни да им дадем „продукта“, който те очакват от нас. Този „продукт“ се нарича справедливост.“ Това пише кандидатът за главен прокурор Иван Гешев в  , която беше внесена вчера във Висшия съдебен съвет и публикувана днес. „Липсата на справедливост няма как да бъде обяснена или оправдана с нищо, още по-малко с буквата на закона. Защото законът е само инструмент в ръцете на конкретния магистрат за постигане на справедливост“, пише Гешев. „Смятам, че успешният модел на функциониране на специализираните прокуратури, взаимодействието им с останалите части на правоохранителната система и възприетите от тях добри европейски практики може и трябва да се приложи и адаптира и в останалите структури на Прокуратурата на Република България (ПРБ)“, смята настоящият заместник на главния прокурор, който преди това ръководеше спецпрокуратурата. „Продължавам да смятам, че съдебната власт и в частност ПРБ, е длъжник на българското общество и може, и трябва да направи още много, за да компенсира липсата на достатъчно справедливост. Цената за т.нар. „криминален преход“ не може и не трябва да бъде плащана само и единствено от обикновените български граждани и данъкоплатци“, пише Иван Гешев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.13", "title": " Иван Гешев: „Продуктът“, който се очаква от магистратите, се нарича справедливост"}
{"url": "https://trud.bg/%d1%80%d0%b0%d0%bd%d0%b3%d0%b5%d0%bb%d0%be%d0%b2-%d0%b8-%d0%b5%d0%bd%d0%b5%d1%80%d0%b3%d0%b8-%d0%b1%d0%b5%d0%b7-%d1%88%d0%b0%d0%bd%d1%81-%d1%81%d1%80%d0%b5%d1%89%d1%83/", "text": "Димитър Рангелов и футболистите на „Енерги“ изживяха своя звезден миг – дуел срещу „Байерн“ за купата на Германия. Българският нападател изведе четвъртодивизионния тим като капитан, но съмнение за крайния резултат не остана – 3:1 за шампиона. Рангелов игра почти през целия мач, беше сменен накрая. Миналия сезон голмайсторът се завърна в „Енерги“, където игра и в Бундеслигата преди 11 години. В онези времена „Стадионът на приятелството“ в Котбус бе сред най-неприятните за „Байерн“ – 4 победи, но и 2 загуби. Включително в първото в историята гостуване през 2000 година – 0:1. Роберт Левандовски, Кингсли Коман и Леон Горецка вкараха головете за гранда, който защитава трофея си. Нито един от шефовете на баварците не отидоха на „Стадиона на приятелството“. В момента „Байерн“ готви голям трансфер – Филипе Коутиньо от „Барселона“. Идеята на баварците е да привлекат бразилеца за един сезон под наем, но да не плащат трансферна сума, а цялата заплата на звездата. „Барса“ има нужда да съкрати бюджета си, за да привлече Неймар.", "date": "2019.08.13", "title": " Рангелов и „Енерги“ без шанс срещу „Байерн“"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba%d0%b2%d0%be-%d1%80%d0%b5%d1%88%d0%b8-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d0%ba%d0%b8-%d1%81%d1%8a%d0%b2%d0%b5%d1%82-%d0%b4%d0%bd-19/", "text": "Правителството прие проект на Постановление за одобряване на допълнителен трансфер в размер на 12 140 400 лв. по бюджета на Министерството на икономиката за 2019 г. за Държавно предприятие „Управление и стопанисване на язовири”. Средствата са необходими за ресурсно осигуряване на дейността и на язовирите – изплащане на разходи за персонал на работниците и служителите, административни разходи, както и закупуване на дълготрайни материални и нематериални активи. Правителството одобри отпускането на 437 832 лв. за спортно-състезателни дейности на студентите за 2019 г., от които за държавните висши училища, финансирани от МОН, 397 458 лв., а за частните – 40 374 лева. Средствата се осигуряват за учебно-тренировъчната и спортно-състезателните дейности на студентите, както и за материално-техническото обезпечаване на тези дейности. Определят се на база разработени от висшите училища проекти за подпомагане физическото възпитание и спорта на студентите в редовна форма на обучение. Осигуряват се ежегодно със Закона за държавния бюджет и се разходват на базата на представени разчети за броя на студентите във висшите училища в размер на 3 лв. за студент. С Постановлението държавата ще осигури средства на 33 държавни висши училища за 132 486 студенти, и на 10 частни висши училища за 13 458 студенти. Целта е да се укрепят нагласите и да се създаде мотивация за системни занимания с физически упражнения и спорт у младите хора. Средствата се предоставят във връзка с изпълнение на политиките в областта на студентския спорт, насочени към оптимизиране на двигателния режим, учебно- тренировъчната, спортносъстезателната дейност и материално-техническото обезпечаване. Правителството прехвърля безвъзмездно на община Ихтиман имот – частна държавна собственост, намиращ се в местността „Геови върби“ в град Ихтиман. Имотът, който досега е бил в управление на Професионалната гимназия „Васил Левски“ – град Ихтиман е с площ 29 482 кв. м и е необходим на общината за разширение на съществуващия гробищен парк. „Български пощи“ ЕАД ще продадат чрез търг с тайно наддаване недвижими имоти в град Стрелча и село Трудовец. Обектите не се използват от дружеството. Продажбата ще се извърши по цена, не по-ниска от определената от независим оценител. На община Казанлък се предоставя управлението върху имот – публична държавна собственост, намиращ се на бул. „Никола Петков“ в общинския център. Той представлява терен с площ 6 274 кв. м и 4 сгради в него. Досега е бил управляван от Министерството на вътрешните работи, но е с отпаднала за ведомството необходимост. Имотът ще бъде използван от общината за съхранение на материали за зимно почистване и за поддръжка на цялостната техническа инфраструктура на населените места на нейната територия. Правителството одобри резултатите и протокола от Втората сесия на българо-пакистанската междуправителствена комисия за икономическо сътрудничество. Тя се проведе на 20 и 21 май в гр. Исламабад, Ислямска република Пакистан. В рамките на сесията бяха обсъдени въпроси свързани с търговия и инвестиции, иновации, стартиращи компании, малки и средни предприятия, финансово сътрудничество, селско стопанство, транспорт, информационни технологии и съобщения, енергетика и др. Министерският съвет одобри доклад с резултати от заседанието на Съвета на Европейския съюз по икономически и финансови въпроси (ЕКОФИН), което се проведе на 9 юли в Брюксел. В контекста на Европейския семестър за 2019 г., Съветът прие специфичните за всяка държава препоръки относно националните програми за реформи, както и за актуализираните програми за стабилност или конвергенция. Финландското председателство на Съвета на ЕС представи пред ЕКОФИН приоритетите си в икономическата и финансовата област. Министрите бяха информирани за актуалното състояние на законодателното предложение за изменение на системата на собствени ресурси. Съветът прие препоръка до Европейския съвет относно назначаването на Кристин Лагард, управляващ директор на МВФ, за председател на Европейската централна банка. В рамките на заседанието на Съвета на ЕС по земеделие и рибарство, което се проведе на 15 юли в Брюксел, министрите продължиха обсъжданията за реформата на Общата селскостопанска политика след 2020 г. по отношение на аспектите, свързани с околната среда и климата. Разгледана беше и актуалната ситуация с Африканската чума по свинете в ЕС и извън него. В областта на търговията Комисията информира Съвета за резултатите от преговорите по споразумение за свободна търговия между Европейския съюз и Меркосур. Съветът „Общи въпроси“ проведе заседание на 18 юли в Брюксел. Обсъдено беше изпълнението на Стратегическия дневен ред на ЕС за периода 2019-2024 г. Финландското председателство представи вижданията си за организацията на преговорите по Многогодишната финансова рамка 2021-2027 г. (МФР) през следващите шест месеца. Подчертана бе решимостта да спази завадената от Европейския съвет през юни 2019 г. времева рамка по МФР, която включва обмяна на мнения между лидерите по МФР през октомври 2019 г., с цел приключване на преговорите преди края на годината. На 19 юли в Хелзинки се проведе заседание на Съвета на ЕС „Правосъдие и вътрешни работи“, част „Правосъдие“. Европейската комисия информира министрите, че публикуваното на 17 юли т. г. от нея Съобщение „Укрепване на върховенството на правото в Съюза. План за действие“ е мотивирано от констатираната от ЕК необходимост за приемането на цялостен пакет от мерки за преодоляване на установени напоследък проблеми със спазването на принципа на върховенството на правото. По темата за сътрудничеството по наказателноправни въпроси редица делегации, включително и българската, представиха въведените в законодателството им различни видове алтернативни на лишаването от свобода мерки – пробация, медиация, възпитателни мерки в общността, които са довели до положителен ефект. Съветът на ЕС по конкурентоспособност проведе неформално заседание на 4 и 5 юли в Хелзинки. В частта „Вътрешен пазар и индустрия“ се дискутира интегрирането на единния пазар, динамичната цифрова икономика и модерната индустриална политика.  В сесията, посветена на интелигентните решения за конкурентна и неутрална към климата Европа, министрите подкрепиха необходимостта от насърчаване на инвестициите и усилията за развитие едновременно на конкурентоспособността, енергийната ефективност и климатичната неутралност, както и отразяването им в конкретни политики. В частта „Научни изследвания: бяха обсъдени темите за научните изследвания и иновациите като двигатели на устойчив растеж и мисиите като стратегически инструмент в програмата „Хоризонт Европа“. Правителството одобри Осмия национален доклад на Република България за изпълнение на задълженията по Конвенцията за ядрена безопасност. Одобрен е и съставът на българската делегация за участие в съвещанието за преглед на националните доклади. Прегледът на Националния доклад ще се проведе от 23 март до 3 април 2020 г. във Виена. Осмият национален доклад отразява развитието на страната след седмото съвещание и предоставя информация за напредъка на основните дейности и изпълнението на планираните мерки за повишаване безопасността на ядрените съоръжения. В доклада са отразени подробно извършените през отчетния период оценки и анализи на безопасността, използваните методи, получените резултати и главните заключения. По всеки член от Конвенцията е докладвано изпълнението на произтичащите от него задължения. Особено внимание е отделено на изпълнените мерки за повишаване безопасността на намиращите се в експлоатация ядрени енергийни блокове и решаването на важните за безопасността въпроси, представени на предишния преглед. Разгледана е и безопасността при експлоатацията на ядрените съоръжения, регулаторните практики в областта на актуализирането на законодателната рамка, лицензирането, контролната и инспекционната дейност. Министерският съвет прие доклад и отчетна таблица към Националната програма за реформи (НПР) за 2019 г. с нови и актуализирани мерки в отговор на Препоръката на Съвета на EC, от 2019 г. Ангажиментите в НПР са подсилени с включването на девет нови мерки в областите: превенция срещу изпирането на пари, подобряване на процесите на надзор в застрахователния сектор, реформа на несъстоятелността, активни политики на пазара на труда, и повишаване качеството на професионалното обучение. Актуализирани са десет мерки в областите: данъчна събираемост, управление на държавните предприятия, интеграция на уязвими и други групи в неравностойно положение, ефективност на системата на здравеопазването и намаляване на преките плащания от страна на пациентите. Отчетът за изпълнението на специфичните препоръки ще бъде представен на Европейската комисия през април 2020 г. със следващата актуализация на НПР и на Конвергентната програма. Министерският съвет одобри откриването на Научноизследователски институт в структурата на Медицинския университет – Пловдив, по предложение на ректора на висшето училище и съгласно решение на Академичния съвет. Институтът се създава с цел обединяване на изследователската дейност на преподаватели, студенти и докторанти от различните звена на висшето училище, осигуряване на по-високо качество на научните изследвания, създаване на възможност за иновации, привличане на интелектуален потенциал, развитие на научно сътрудничество с други организации в страната и чужбина, участие в изследователски мрежи. В института ще се провеждат изследвания в областта на молекулната и регенеративна медицина, транслационната невронаука, съвременните технологии в денталната медицина, симулационно-обучителните технологии в медицината, иновативните диагностични подходи, химикофармацевтичните иновации в персонализираната медицина, иновативните нанотехнологии, детското развитие и безопасността на пациента в хирургията. Откриването на научноизследователски институт в структурата на висшето училище е в съответствие с нормативно установените изисквания на Закона за висшето образование и съответства и на мерките, заложени в Стратегията за развитие на висшето образование в България за периода 2014 – 2020 година и Националната стратегия за развитие на научните изследвания 2020. На заседанието на Министерския съвет също така беше взето друго решение, с което вицепремиерът Томислав Дончев и министърът на образованието и науката Красимир Вълчев са определени за представители на министерствата в Съвета на настоятелите на Българската академия на науките. Правителственото решение е във връзка с изтичането на мандата на сегашния състав на Съвета на настоятелите на БАН. Българските граждани с дипломатически и служебни паспорти ще бъдат освободени от изискването за притежаване на виза, ако пътуват до територията на Хашемитското кралство Йордания. Това се посочва в одобрено от Министерския съвет Споразумение между правителствата на Република България и Хашемитското кралство Йордания за взаимно освобождаване от изискванията за притежаване на визи за краткосрочно пребиваване на притежателите на дипломатически и служебни паспорти. Споразумението ще бъде подписано по време на посещението в София на министъра на външните работи на Йордания Айман Ал-Сафади, а ще започне да се изпълнява на 30-ия ден от датата на получаване на последното писмено уведомление по дипломатически път, с което договарящите страни се информират взаимно за изпълнение на националните си изисквания за влизането му в сила. Министерският съвет одобри информация за касовото изпълнение на държавния бюджет и на основните показатели на консолидираната фискална програма за първото полугодие на 2019 г., изготвена в изпълнение на чл. 135, ал. 1 на Закона за публичните финанси, на база на месечните отчети за касовото изпълнение на първостепенните разпоредители с бюджет. По данни от месечните отчети на първостепенните разпоредители с бюджет салдото по КФП на касова основа към месец юни 2019 г. е положително в размер на 3 225,0 млн. лв. (2,8 % от прогнозния БВП) и се формира от превишение на приходите над разходите по националния бюджет в размер на 3 108,0 млн. лв. и по европейските средства в размер на 116,9 млн. лева. Постъпилите приходи и помощи по КФП към юни 2019 г. са в размер на 22 285,6 млн. лв. или 50,8 % от годишните разчети. Съпоставени със същия период на предходната година, данъчните и неданъчните приходи нарастват с 2 622,4 млн. лв. (14,2 %), а постъпленията от помощи (основно грантове по програмите и фондовете на ЕС) нарастват с 453,0 млн. лева. Изпълнението на приходите към полугодието е в съответствие с плана за периода и спецификата на данъчния календар, въз основа на който значителна част от годишните постъпления по някои данъци (корпоративен данък, ДДФЛ и др.) се концентрира в първата половина на годината. Това е и причината приходите за периода традиционно да надвишават 50 на сто от годишния план. Общата сума на данъчните постъпления, вкл. приходите от осигурителни вноски, възлиза на 17 686,3 млн. лв., което представлява 51,2 % от планираните за годината данъчни приходи. Приходите от преки данъци са в размер на 3 333,1 млн. лв. или 50,8 % от предвидените в разчетите за годината. Приходите от косвени данъци са в размер на 8 533,9 млн. лв., което е 51,9 % от разчетите за годината. Постъпленията от ДДС са в размер на 5 549,0 млн. лв. или 51,2 % от планираните. Приходите от акцизи възлизат на 2 849,0 млн. лв. (53,4 % от разчетените за годината). Постъпленията от мита са 114,8 млн. лв. или 48,4 % от годишните разчети. Постъпленията от други данъци (вкл. имуществени данъци и др. данъци по ЗКПО) са в размер на 708,1 млн. лв. или 60,5 % изпълнение на годишните разчети. Приходите от социални и здравноосигурителни вноски са 5 111,2 млн. лв., което представлява 49,2 % от разчетените за годината. Съпоставено със същия период на предходната година, приходите от осигурителни вноски нарастват номинално с 11,5 на сто. Неданъчните приходи са в размер на 3 448,2 млн. лв., което представлява 52,0 % от годишните разчети. Следва да се отбележи, че при неданъчните приходи се проявява базов ефект в частта на приходите по бюджета на Фонд „Сигурност на електроенергийната система“, поради влезлите в сила промени в Закона за енергетиката от 01.07.2018 г., с които бе променен механизма за събиране на приходи по бюджета на фонда. Поради тази причина приходите по бюджета на фонда за първото полугодие на 2019 г. са по-високи от постъпленията за същия период на 2018 г. Приходите от помощи са в размер на 1 151,1 млн. лева. Разходите по КФП (вкл. вноската на Република България в бюджета на ЕС) към юни 2019 г. възлизат на 19 060,7 млн. лв., което е 42,9 % от годишните разчети*. Видно е, че усвояването на разходите изостава спрямо изпълнението на приходите, което е и причината за формирането на превишение на приходите над разходите за периода. През втората половина на годината ще се приложи планираното индексиране на пенсиите, което е заложено в годишния разчет. Освен това голяма част от планираните за годината капиталови разходи се извършват през втората половина на годината, поради строителния сезон и други фактори. Съпоставено със същия период на предходната година разходите по КФП нарастват номинално с 8,9 на сто, което основно се дължи на по-високия размер на разходите за персонал (увеличение с 10 на сто на средствата за заплати, възнаграждения и осигурителни вноски на заетите в бюджетния сектор и поредната стъпка на увеличение на възнагражденията в сектор „Образование“), по-високи социални и здравноосигурителни плащания (базов ефект от увеличението на пенсиите от юли 2018 г. и увеличение на здравноосигурителните плащания, заложено в ЗБНЗОК за 2019 г.), увеличение на разходите за субсидии и други. Нелихвените разходи са в размер на 17 930,0 млн. лв., което представлява 42,4 % от годишните разчети. Текущите нелихвени разходи към юни 2019 г. са в размер на 16 416,7 млн. лв., капиталовите разходи (вкл. нетния прираст на държавния резерв) възлизат на 1 499,7 млн. лева. Предоставените текущи и капиталови трансфери за чужбина са в размер на 13,7 млн. лева. Лихвените плащания са в размер на 413,1 млн. лв. или 61,7 % от планираните за 2019 година. Частта от вноската на Република България в бюджета на ЕС, изплатена към 30.06.2019 г. от централния бюджет, възлиза на 717,5 млн. лв., което е в изпълнение на действащото към момента законодателство в областта на собствените ресурси на ЕС – Решение на Съвета 2014/335/ЕС, Евратом относно системата на собствените ресурси на Европейския съюз, Регламент (ЕС, Евратом) № 608/2014 на Съвета от 26 май 2014 г. за определяне на мерки за прилагане на системата на собствените ресурси на ЕС и Регламент (ЕС, Евратом) № 609/2014 на Съвета от 26 май 2014 г. относно методите и процедурата за предоставяне на традиционните собствени ресурси, собствените ресурси на база ДДС и на база БНД и относно мерките за удовлетворяване на потребностите от парични средства, изменен с Регламент (ЕС, Евратом) 2016/804 на Съвета от 17 май 2016 година. Размерът на фискалния резерв към 30.06.2019 г. е 11,7 млрд. лв., в т.ч. 11,3 млрд. лв. депозити на фискалния резерв в БНБ и банки и 0,4 млрд.. лв. вземания от фондовете на Европейския съюз за сертифицирани разходи, аванси и други. Министерският съвет одобри проект на Закон за изменение и допълнение на Закона за тютюна, тютюневите и свързаните с тях изделия. Целта на промените е да се намали административната тежест за икономическите оператори в сектора на производството и търговията с тютюневи и свързани с тях изделия, както и привеждане на националното законодателство в съответствие с правото на Европейския съюз. Със законопроекта се предвижда още информацията за съставките и емисиите на тютюневите и свързаните с тях изделия да се предоставят само от производителите и вносителите на тези изделия. Данните и информацията ще се представят посредством общ портал. Министерският съвет одобри проект на Закон за изменение и допълнение (ЗИД) на Закона за туризма (ЗТ). Предвидените промени са от съществено значение за по-добрата регулация на туристическия сектор и за повишаване качеството на туристическите услуги. Поради необходимостта от регламентиране на статута на националните курорти със законопроекта се разширява и детайлизира правната уредба по отношение на критериите и изискванията към дейността на територията на националните курорти. Предвижда се възможност за обособяване на функционални зони в националните курорти, т. нар. продуктово зониране, съгласно наредба, приета от общинския съвет на чиято територия е националният курорт. Чрез законопроекта ще се постигне систематизиране и допълнение на функциите и задачите на органите за управление на туризма на местно ниво, като се предвиждат нови изисквания към програмата за развитие на туризма и се засилва ролята на консултативните съвети по въпросите на туризма. Със ЗИД на ЗТ се оптимизират процедурите по регистриране на туроператори и туристически агенти, както и по категоризиране и сертифициране на туристически обекти, като се облекчава редът за издаването на временни удостоверения, намаляват се сроковете за разглеждане на документи и др. Със законопроекта се уреждат правила за регистрация на ски училищата в Националния туристически регистър (НТР). Ски училищата ще упражняват дейността си чрез лица, притежаващи професионална правоспособност и квалификация (спортно-педагогическа кадри) за обучение по снежни спортове. Отпада досегашното изискване ски учителите да придобиват правоспособност след изпит в Министерството на туризма. Въвежда се уникален идентификационен код (УИК) на категоризираните места за настаняване, който ще се генерира от НТР. Чрез УИК ще се постигне индивидуализация на категоризираните туристически обекти и оптимизация на вписванията в НТР. Със ЗИД на ЗТ се регламентират и вписванията в специален регистър на туристическите забележителности, туристическите фестивали и събития, които имат висока степен на привлекателност за туристите, както и задължения за лицата, които ги стопанисват, да предприемат необходимите мерки за запазването им. Редът и условията за водене на Националния регистър на туристическите забележителности, фестивали и събития ще се уреждат в наредба. С оглед изпълнение на Решение № 69 на Министерския съвет от 05.02.2018 г. за прецизиране на текстовете, регламентиращи административнонаказателната отговорност, се предвижда увеличен размер на санкциите в случай на извършено повторно нарушение, като се очаква мярката да има възпиращ ефект върху нарушителите. Министерският съвет прие промени в Правилника за прилагане на Закона за опазване на земеделските земи. Целта е намаляване на административната тежест за физическите и/или юридическите лица, които провеждат процедури за промяна на предназначение на земеделска земя за неземеделски нужди, за включване на земеделска земя в границите на урбанизираните територии или за създаване на нови урбанизирани територии. Министерският съвет утвърди промяна във формата на обучение и в броя на приеманите студенти по специалността от регулираните професии „Право“. Към определените през май 2019 г. места за субсидирано от държавата обучение за редовна форма се добавят 45 и местата за задочно обучение стават 95. Срещу заплащане в държавни висши училища се утвърждават 100 места в задочна форма на обучение, а в частните висши училища – 200 места за задочно обучение. Предлаганата промяна е в следствие на приети изменения и допълнения на нормативни документи, с които предвиденото обучение по специалността „Право“ от учебната 2019-година да се провежда само в редовна форма на обучение, се отлага за учебната 2020-2021 година. С прието през юли 2019 г. допълнение на Постановление № 64 на МС/ 25.03.2016 г., се предоставя и друга възможност за висшите училища, които обучават по специалност „Право“. С писмо от министъра на правосъдието се подкрепя направено искане от ректора на Югозападния университет „Неофит Рилски“ – Благоевград, за утвърждаване на 45 места за прием на студенти по специалност „Право“ в задочно обучение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.13", "title": " Вижте какво реши Министерски съвет днес, 13 август 2019 г."}
{"url": "https://trud.bg/%d0%bd%d0%b8%d0%ba%d0%be%d0%bb%d0%b0%d0%b9-%d0%bd%d0%b8%d0%ba%d0%be%d0%bb%d0%be%d0%b2-%d1%81-%d0%bf%d1%80%d0%b0%d0%b2%d0%be-%d1%85%d0%be%d1%80%d0%b0%d1%82%d0%b0-%d0%be%d1%82-%d0%bb%d0%b0/", "text": "Млади социалисти от БСП–Красно село подкрепиха инициатива на граждани за подобряването на състоянието на инфраструктурата в ж.к. „Лагера“. Те се срещнаха с жители на района, които организират подписка, с която настояват за решения на проблеми, които се бавят повече от 30 години, съобщиха от пресцентъра на партийната структура. Организаторите на подписката се събраха на знаково място в квартала – пространството между блокове 40, 42 и 43. На метри от тях, вместо ограда, строителите на луксозен комплекс са издигнали 3-метрова бетонна стена. Такъв тип съоръжения трябва да отговарят на определени параметри за височина, но в конкретния случай това изискване не е спазено. Стената е изградена в разрез с опрелените регламенти. Тя допълнително влошава и без това трагичното състояние на пространството между тези три блока – няма осветление, паркоместа, тротоари, отводнителни шахти. Улиците не са асфалтирани, а зелени площи на практика не съществуват. „Квартал в една модерна европейска столица не може да изглежда по този начин. Тези проблеми са пряко свързани и със сигурността ни“, сподели Николай Лозенски от Инициативния комитет „Бъдеще за ж.к. Лагера“. Няма изградена инфраструктура, но е издигната 3-метрова бетонна стена, която служи като разделителна линия между новия строеж и съществуващите блокове. За 30 години общината не намери време и средства да облагороди междублоковото пространство. С право гражданите са недоволни и не искат да живеят в гето. Това заяви общинският съветник Николай Николов, който е и председател на БСП–Красно село. „Подкрепяме справедливите искания на хората от квартала. Сложихме каските и жълтите жилетки, за да свалим символично тази „Берлинска стена“ – нещо, което беше обещано още през месец март от районната администрация. Но до момента няма резултат, въпреки признанието, че са допуснати нарушения“, посочи Николов. Според него е очевидно, че общината е абдикирала от своите отговорности за подобряване на средата в квартала, а гражданите са оставени на произвола на съдбата. Акцията на младите социалисти е част от кампанията на Младежкото обединение в БСП–София „24х24“.", "date": "2019.08.13", "title": " Николай Николов: С право хората от „Лагера“ не искат да живеят в гето"}
{"url": "https://trud.bg/%d0%b1%d0%b8%d0%b6%d1%83%d1%82%d0%b0-%d0%b7%d0%b0-%d0%bd%d0%b0%d0%b4-10-000-%d0%bb%d0%b2-%d0%b8%d0%b7%d1%87%d0%b5%d0%b7%d0%bd%d0%b0%d0%bb%d0%b8-%d0%be%d1%82-%d0%b3%d0%b0%d1%80%d0%b4%d0%b5%d1%80%d0%be/", "text": "Златни накити за над 10 000 лв. са били откраднати от дома на 48-годишна жена от разградското село Беловец. Тя установила липсата в неделя, когато се прибрала от едноседмично пътуване, вероятно зад граница. Накитите, между които и масивни гривни, били в дамска чанта в гардероб в една от стаите. Потърпевшата съобщила, че те били купувани във Франция и България. Били 14 и 18 карата. По случая е започнало разследване. От полицията не съобщават за други откраднати вещи от дома на жената. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.13", "title": " Бижута за над 10 000 лв. изчезнали от гардероба на жена"}
{"url": "https://trud.bg/%d0%b2%d0%b0%d1%80%d0%bd%d0%b0-%d0%b8%d0%bc%d0%b0-%d1%82%d1%80%d0%b8%d0%bc%d0%b0-%d0%bf%d0%be%d1%87%d0%b5%d1%82%d0%bd%d0%b8-%d0%b3%d1%80%d0%b0%d0%b6%d0%b4%d0%b0%d0%bd%d0%b8-%d0%b7%d0%b0-%d0%bf%d1%80/", "text": "Известният хирург-ортопед проф. д-р Димитър Камбуров, композиторът проф. Милко Коларов и актьорът и режисьор Мариус Куркински са новите почетни граждани на Варна, реши след дълги дебати местният парламент. В зала „Пленарна“ се чуха предложения за втора година морската столица да няма удостоени с почетното звание, което според общински съветници „се раздавало на килограм“. Други местни избраници потвърдиха мнението, че статутът за удостояване трябва да се промени, както и селекцията на номинациите, а така също да отпадне и паричната премия, която е 5000 лв. и да има възможността званието да се отнема. В горещото предизборно време управляващи и опозиция се атакуваха, че обявяването на почетни граждани на Варна е започнало да придобива политически привкус. Общо 8 личности бяха номинирани тази година за почетното звание от инициативни комитети. ПК „Култура“ отхвърли 7 от тях и предложи на Общинския съвет номинацията на проф. Милко Коларов, но и тя беше отхвърлена от председателския съвет на местния парламент. На своето заседание той прие обаче аргументите на гражданите, сред които и на проф. д-р Радослав Радев, председател на РК на БЛС, че Варна има своите достойни хора, на които да отдаде почитта си. С почетен знак „За заслуги към Варна“- златен, ще бъдат удостоени алпинистът Атанас Скатов, добруджанският краевед Атанас Пеев, детско-юношеският театър „Златно ключе“ и частен театър „Българан“. Почетните звания ще бъдат връчени на 15 август на тържествена церемония в Летния театър. Имената на носителите им се вписват в почетната книга на общината, получават символичния ключ на града и специален нагръден знак с лента. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.13", "title": " Варна има трима почетни граждани за празника си на 15 август"}
{"url": "https://trud.bg/%d0%b2%d1%8a%d1%80%d1%85%d0%be%d0%b2%d0%bd%d0%b8%d1%8f%d1%82-%d0%ba%d0%be%d0%bc%d0%b8%d1%81%d0%b0%d1%80-%d0%bd%d0%b0-%d0%be%d0%be%d0%bd-%d0%b7%d0%b0-%d0%bf%d1%80%d0%b0%d0%b2%d0%b0%d1%82%d0%b0-%d0%bd-2/", "text": "Върховният комисар на ООН за правата на човека Мишел Бачелет осъди насилието при продемократичните протести в Хонконг и призова властите и демонстрантите да уредят спора си по мирен път. Говорител на Бачелет каза, че тя е разтревожена от „изострянето на насилието“ напоследък, , предаде БТА. Службата на върховния комисар на ООН за правата на човека също така прегледа надеждни доказателства за това, че полицията използва „несмъртоносни оръжия по начини, които са забранени от международните норми“, заяви Рупърт Колвил. Службата призова властите в Хонконг да разследват случаите на използване на сълзотворен газ от полицията в пълни с хора, заградени пространства и направо срещу демонстрантите.", "date": "2019.08.13", "title": " Върховният комисар на ООН за правата на човека осъди насилието в Хонгконг"}
{"url": "https://trud.bg/%d0%b3%d0%bb-%d0%ba%d0%be%d0%bc%d0%b8%d1%81%d0%b0%d1%80-%d0%bd%d0%b8%d0%ba%d0%be%d0%bb%d0%be%d0%b2-%d0%b0%d1%80%d0%bc%d0%b8%d1%8f%d1%82%d0%b0-%d0%b8%d0%bc%d0%b0-%d0%b3%d0%be%d1%82%d0%be%d0%b2%d0%bd/", "text": "Военновъздушните сили на армията са в готовност да предоставят хеликоптер за гасенето на пожара, но към момента това не се налага”, съобщи главен комисар Николай Николов, директор на ГДПБЗН на извънреден брифинг в хасковското село Любеново по повод пожарите, предава  „Вече второ денонощие продължават нашите усилия по овладяването на пожара, който е засегнал почти 8000 декара площ. Почти 4000 от тях са горска площ. 93 човека – пожарникари, горски служители и военнослужещи продължават усилията”, заяви шефът на пожарната. Прогнозите следобед са за смяна посоката на вятъра и усилването му, което евентуално би създало някакви проблеми, допълни Николов. “Затова и хората са вътре, на терен. Ако така продължават нещата, би трябвало да имаме хора на дежурство, които само да обикалят периметъра. До довечера най-вероятно ще е загасен пожарът в Хасковско, уточни комисар Николов.   По повод пожарите в Пловдивско, Николов съобщи, че десет екипа продължават да работят по овладяването на огнената стихия там. Гъст дим продължава да отива към близките населени места, затова е разположена мобилна измервателна станция, която да следи за качеството на въздуха. Втора такава станция ще бъде разположена в околностите на гр. Раковски. „Идеята е да следим състоянието на въздуха и ако се наложи, да предупредим своевременно хората. Към момента данните от станцията не показват критични стойности, които да застрашават живота и здравето на хората, но гражданите се притесняват от дима, поради което се обърнахме към тях да си стоят по домовете и да уплътнят прозорците и вратите си”, допълни Николов. Ако някой гражданин не се чувства комфортно, спешни екипи са на терен, за да могат да помогнат, съобщи още той. Екипи на Пътна полиция контролират трафика на АМ Тракия от двете страни и при силно задимяване, водачите на потно-превозни средства ще бъдат информирани веднага при задимяване на пътя. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.13", "title": " Гл. комисар Николов: Армията има готовност да предостави хеликоптер за гасенето на пожара в Хасковско"}
{"url": "https://trud.bg/%d0%bf%d0%be%d1%87%d0%b8%d1%81%d1%82%d0%b2%d0%b0%d1%82-%d0%be%d1%82-%d0%be%d0%bb%d0%be%d0%b2%d0%be-%d0%ba%d0%b2%d0%b0%d1%80%d1%82%d0%b0%d0%bb%d0%b8%d1%82%d0%b5-%d0%ba%d1%80%d0%b0%d0%b9-%d0%ba%d0%b0/", "text": "Парижката префектура започна днес нова мащабна операция за почистване от олово на кварталите край катедралата „Нотр Дам“, съобщи радио „Франс енфо“, цитирано от ТАСС. Това е втората поредица от мерки за почистване на улици и площади във френската столица след пожара в емблематичната църква през април, когато заедно с пушека и пепелта в околната среда попаднаха близо 400 тона олово от покрива на сградата. По данни на радио „Франс енфо“ първата операция, когато районът бе чистен главно с вода, е била призната за неефективна. Сега улиците около „Нотр Дам“ първо ще бъдат измити със специален химически препарат под свръхвисоко налягане. После асфалтът, пейките и стълбовете ще бъдат намазани със специален гел, който поглъща оловото. След седмица, щом изсъхне, той ще бъде отстранен. Когато всички процедури приключат, ще бъде направена нова проверка за съдържанието на олово в тази част от града. Местните власти съобщиха, че програмата за специално почистване ще продължи до 23 август. Ще бъдат затворени няколко улици и близката метростанция, а редица автобусни маршрути ще бъдат променени, информира БТВ. В момента всички ремонтни дейности, свързани с катедралата, временно са спрени, за да се разработят по-ефикасни мерки за защита от олово, които да предпазят хората, работещи на обекта. Ако инспекторите по труда ги одобрят, от 19 август работата постепенно ще бъде подновена. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.13", "title": " Почистват от олово кварталите край катедралата „Нотр Дам“"}
{"url": "https://trud.bg/%d0%ba%d0%be%d1%80%d0%bd%d0%b5%d0%bb%d0%b8%d1%8f-%d0%bd%d0%b8%d0%bd%d0%be%d0%b2%d0%b0-%d0%b4%d0%be-10-%d1%81%d0%b5%d0%bf%d1%82%d0%b5%d0%bc%d0%b2%d1%80%d0%b8-%d1%89%d0%b5-%d1%81%d0%bc%d0%b5-%d0%b3/", "text": "До 10 септември ще сме в пълна готовност с кандидатите за местните избори, заяви лидерът на БСП Корнелия Нинова по време на пресконференция в централата на партията. „Където са минали конференциите, вече има номинирани кандидати“, допълни Нинова. Тя обясни, че в над 120 общини конференциите са в последните дни на август и първата седмица на септември. „Тогава ще бъде пълен обемът от всички кандидати във всички общини. На 3 септември ще имаме заседание на Националния съвет“, каза Нинова и добави, че най-вероятно ще има няколко заседания на Пленума на партията, свързани с местните избори. По Уставът на БСП Националният съвет е органът, който утвърждава кандидатите. „Така че може би до 10 септември вече ще сме в пълна готовност“, допълни Нинова. По отношение на кандидата за кмет на София, Нинова уточни, че това решение ще бъде взето от Градската конференция на БСП – София. Лидерът на БСП коментира и бюджета за 2020 г., като заяви, че дебатите за него трябва да започнат сега, а не в последния момент. „Политиците се плъзгат по повърхността, по жълтите новини, по интригите около местните избори, а не по същността. Държавна политика се прави с ум и с грижа, а не с пиар акции, на което сме често свидели напоследък. Настояваме за следното. В момента се изготвя проекта за бюджет за 2020 г. на държавата в Министерство на финансите. Вероятно той ще бъде копи пейст същия от миналата година, пренаписан, сервиран в последния момент в парламента, претупан за една нощ и край. Част от тези големи стратегически въпроси, които поставяме и искаме да водим този разговор в българската политика, трябва да намерят своето приложение в бюджета“, допълни Нинова.", "date": "2019.08.13", "title": " Корнелия Нинова: До 10 септември ще сме готови с кандидатите за местните избори"}
{"url": "https://trud.bg/%d0%bd%d0%b0%d0%bc%d0%b5%d1%80%d0%b8%d1%85%d0%b0-%d0%b6%d0%b8%d0%b2%d0%be%d1%82%d0%b8%d0%bd%d1%81%d0%ba%d0%b8-%d1%82%d1%80%d1%83%d0%bf%d0%be%d0%b2%d0%b5-%d0%b2-%d0%bd%d0%b0%d0%bf%d0%be%d0%b8%d1%82/", "text": "Животински трупове са намерени в напоителни канали в Сливенско. В момента се извършва засилено наблюдение на съоръженията. Това съобщи Пламен Иванов, управител на „Напоителни системи“ – клон Сливен. Сигналът е бил получен вчера и касае нерегламентирано изхвърлени отпадъци в напоителен канал край село Тополчане. „Мястото е било обезпаразитено и почистено, ще бъде извършен химичен анализ на водата. Днес служители на дружеството обхождат напоителните канали, за да проверят дали има други места с нерегламентиран отпадък. Ситуацията към момента е спокойна”, посочи Иванов. Продължават акциите по обезвреждане на районите и загробване на откритите там животински отпадъци, съобщиха от пресцентъра на община Сливен. Увеличен е бил броят на осигурената от Общината техника. Сигналите за незаконно изхвърлени отпадъци бяха подадени от протестиращи граждани край сливенското село Крушаре, които вече дванайсети ден блокират движението по пътя Сливен – Ямбол. Вчера те излязоха с отворено писмо, в което алармираха за опасност от зараза и обвиниха за това институциите, препоръчали самостоятелно избиване на домашните животни и липсата на регламент и контрол над тази дейност.", "date": "2019.08.13", "title": " Намериха животински трупове в напоителни канали в Сливенско"}
{"url": "https://trud.bg/%d0%b7%d0%b4%d1%80%d0%b0%d0%b2%d0%bd%d0%b0%d1%82%d0%b0-%d0%ba%d0%b0%d1%81%d0%b0-%d0%b8-%d1%81%d0%b8%d0%bd%d0%b4%d0%b8%d0%ba%d0%b0%d1%82%d0%b8%d1%82%d0%b5-%d0%bf%d0%be%d0%b4%d0%bf%d0%b8%d1%81%d0%b0/", "text": "В Националната здравноосигурителна каса (НЗОК) бе подписан осмия за системата Колективен трудов договор между институцията и двата официално представени синдиката – Национален синдикат на административните служители ПОДКРЕПА и Федерация на синдикатите в здравеопазването към КНСБ. Това съобщиха от здравната каса. През годините НЗОК поема изпълнението на все повече дейности, ангажимент досега на други институции, а числеността на персонала и заплащането запазват традиционно ниско ниво. Много служители – лекари, IT-специалисти и други висококвалифицирани кадри напуснаха системата поради ниското заплащане на техния труд. За 20-те години от съществуването на НЗОК служителите на институцията доказаха, че притежават професионална компетентност за изпълнение на специфичните задачи и функции на касата. Затова в подписания днес Колективен трудов договор са залегнали клаузи ръководството на НЗОК и двата официално представени в системата синдиката да работят заедно за постигане на справедливо заплащане на труда на служителите, за преодоляване на текучеството на кадри, както и за привличане на млади специалисти, за да може институцията да се справи с отговорността и увеличаващата се по вид и обем дейност, както и да отговори на очакванията на здравноосигурените. Социалното партньорство, което има дълбоки традиции в НЗОК, обединява усилията на ръководството и на синдикатите за подобряване на условията на труд на служителите и постигане на справедливо възнаграждение на служителите.", "date": "2019.08.13", "title": " Здравната каса и синдикатите подписаха колективен трудов договор"}
{"url": "https://trud.bg/%d1%83%d0%b4%d1%8a%d0%bb%d0%b6%d0%b8%d1%85%d0%b0-%d1%81%d1%80%d0%be%d0%ba%d0%b0-%d0%bd%d0%b0-%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0%d0%bd%d0%b5%d1%82%d0%be-%d0%b7%d0%b0-%d0%ba%d0%b0/", "text": "Удължиха с още 2 месеца срока на разследване на катастрофата с лидера на партия ДОСТ Лютви Местан, при която загина 6-месечно бебе, съобщиха от окръжната прокуратура в Кърджали. Вещите лица все още не са изготвили назначената по делото съдебна автотехническа експертиза. Все още единственият обвиняем по случая е Лютви Местан. Това е второто удължаване на срока за приключване на разследването, което трябваше да бъде завършено на 14 юни. Катастрофата с политика стана на кръстовище край момчилградското село Загорско на 14 април тази година. При опит на Лютви Местан с „Фолксфаген Фаетон“ да се включи в главния международен път за Гърция последва сблъсък с „БМВ“, движещо се от Кърджали по посока ГКПП „Маказа“. Няколко часа след инцидента Лютви Местан беше задържан от полицията и му беше повдигнато обвинение за причиняване на смърт при непредпазливост. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.13", "title": " Удължиха срока на разследването за катастрофата с участието на Лютви Местан"}
{"url": "https://trud.bg/%d0%ba%d0%b0%d0%bd%d0%b4%d0%b8%d0%b4%d0%b0%d1%82%d1%8a%d1%82-%d0%b7%d0%b0-%d0%b3%d0%bb%d0%b0%d0%b2%d0%b5%d0%bd-%d0%bf%d1%80%d0%be%d0%ba%d1%83%d1%80%d0%be%d1%80-%d0%be%d0%b1%d0%b5%d1%89%d0%b0%d0%b2/", "text": "„Ще продължа да следвам и доразвивам въведените и активно ползвани форми на отчетност на главния прокурор, не само пред Висшия съдебен съвет, а и пред обществото – чрез периодични доклади по значими въпроси на противодействието на престъпността и корупцията и необходимостта от законодателни изменения в тази насока пред съответните комисии на Народното събрание и чрез използване на нови форми на публично представяне на резултатите от дейността на Прокуратурата, най-вече по делата за корупция, организирана и битова престъпност, с оглед засилване на доверието на обществото в ефективността на правоприлагането, при стриктно съблюдаване на правата на гражданите.“ Това обещава кандидатът за главен прокурор Иван Гешев в   за управление на държавното обвинение. „Създаденото усещане, че главният прокурор притежава силна централизирана власт, която му позволява да управлява и контролира всяко дело в прокуратурата на практика и по закона е невъзможно“, пише още Гешев. „Грешният извод за безконтролност на прокурора, който е dominus litis – „господар на досъдебното производство“, следва да бъде разсеян чрез публично оповестяване на резултатите от съдебния контрол, предвиден по отношение на процесуално-следствените действия в тази предварителна фаза на наказателното производство“, обявява кандидатът за главен прокурор. Затова ще насърчавам публичността при спазване изискванията на стандартите, въведени с Конституцията и разпоредбите на НПК, Закона за съдебната власт, Закона за защита на личните данни, Закона за достъп до обществената информация, Закона за защита на класифицираната информация“, обещава Иван Гешев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.13", "title": " Кандидатът за главен прокурор обещава повече публичност\t"}
{"url": "https://trud.bg/%d0%b5%d1%82%d0%be-%d0%b7%d0%b0-%d0%ba%d0%b0%d0%ba%d0%b2%d0%be-%d0%b1%d1%80%d0%b8%d1%82%d0%bd%d0%b8-%d1%81%d0%bf%d0%b8%d1%8a%d1%80%d1%81-%d0%bf%d0%be%d1%85%d0%b0%d1%80%d0%b8-400-000-%d0%b7%d0%b0/", "text": "През 2018-та певицата Бритни Спиърс увеличи състоянието си с 2,5 милиона долара, благодарение на турнето й, продължило от юли до октомври, предават от Daily Mail. Американският вестник  , получил достъп до документите с разплащанията й установил, че Бритни е похарчила 400 000 долара за личните си нужди в рамките на една година. За пътувания, певицата е платила 70 000 долара, като 16 хиляди от тях са за 4 нощувки в ултра луксозния хотел Beverly Hills Montage. Това прави по грубо 4 500 долара месечно за пътешествия и отсядане в скъпи хотели. Разходите по домакински запаси възлизат на 66 000 долара, като любимите й магазини са Ralph и Home Depot. Освен това, русокосата изпълнителка е посетила супермаркета Target над 80 пъти за една година или приблизително 7 пъти месечно, като похарчената там сума не е упомената от вестника. В бюджета от 400 000 долара не влизат плащанията за престоя й в рехабилитационната клиника миналата година.", "date": "2019.08.13", "title": " Ето за какво Бритни Спиърс похари $400 000 за една година"}
{"url": "https://trud.bg/%d0%b8%d1%82%d0%b0%d0%bb%d0%b8%d0%b0%d0%bd%d0%b5%d1%86-%d0%bf%d0%be%d1%87%d0%b8%d0%bd%d0%b0-%d0%be%d1%82-%d0%b8%d0%bd%d1%84%d0%b0%d1%80%d0%ba%d1%82-%d0%b7%d0%b0%d1%80%d0%b0%d0%b4%d0%b8-%d0%b6%d0%b5/", "text": "Италианец, който живее в софийското село Габровница е първата жертва на големите горещини във Врачанско. Човекът починал в колата си в село Зверино, след като получил инфаркт вследствие на високите температури от над 35 градуса на сянка, предава  Горещото време е особено опасно за здравето, предупреждават медиците. Според тях рискът не бива да се подценява, защото може да бъде животозастрашаващ. „Най-честата причина за колапса е получаването на топлинен удар. Рухва кръвното налягане, получават се ритъмни нарушения, при по-тежки случаи може и летален изход да се получи“, заяви пред БНТ д-р Веселин Николаев, ЦСМП-Мездра. „Най-уязвими са възрастните хора, малките деца и хора с хронични сърдечно-съдови заболявания. Най-добре е те да не изличат в слдеобеднитечасове от 14 до 17 например, да се пият повече течности, да се носят светли дрехи“, коментира още д-р Николаев. И при рекордните температури обаче не спира работата по строителните обекти, като ремонта на пешеходната зона в центъра на Враца. А единственото спасение в горещините са градските чешми. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.13", "title": " Италианец почина от инфаркт заради жегите във Врачанско"}
{"url": "https://trud.bg/%d1%8e%d1%80%d0%b8%d1%81%d1%82%d1%8a%d1%82-%d0%bc%d0%b0%d1%80%d0%b8%d0%bd-%d0%ba%d0%b8%d1%80%d0%be%d0%b2-%d0%bf%d1%80%d0%be%d1%82%d0%b5%d1%81%d1%82%d0%b8%d1%82%d0%b5-%d1%81%d1%80%d0%b5%d1%89%d1%83/", "text": "– Г-н Киров, бе открита процедура за избор на нов главен прокурор. Според вас достатъчно ли е, че бе издигната само една кандидатура, която всъщност получи голяма подкрепа от гилдията?  – От гледна точка на процедурата, да – достатъчно е, защото няма изискване за повече от една кандидатура, за да е валидна. Има възможност за номиниране от трима членове на прокурорската колегия или от министъра на правосъдието. Цялата колегия излезе с обща кандидатура, което изразява и волята им само един човек, излъчен от тях, да продължи нататък в процедурата. Нормално е членовете на ВСС, ангажирани с въпросите на прокуратурата, да я познават най-добре и сякаш това, че единодушно номинираха прокурор за кандидат за главен прокурор съответства на посланията от срещите при президента и на анализите на експертните организации – прокурор от кариерата да оглави прокуратурата. Това е само началото на процедурата обаче, след номинирането предстои представяне на концепция, изслушване и гласуване от пленума на Висшия съдебен съвет. Имам особено мнение по въпроса защо за пореден път министърът на правосъдието не номинира кандидат и не се възползва от конституционното си правомощие. Според мен това е бягство от отговорност на много високо ниво и тук не визирам конкретната ситуация, защото ние не знаем – министърът можеше също да номинира г-н Гешев. Говоря по принцип – политиците са склонни да не следват смисъла на конституцията, ако това няма да се разбере или хареса от опозицията и избирателите. Не може да се обяснява за пореден път, че не се номинира кандидат от министъра, защото ще е политическа номинация и после ще има намеци, че главният прокурор не е независим. Такива подмятания и при най-чистата процедура винаги ще има, особено в тази наша отровена политическа среда. Но това е предвидено в конституцията – министърът също да има право да номинира. И това не е проява на зависимост, а поемане на отговорност – да, аз номинирах този човек, защото считам, че той ще се справи, а ако не се, аз ще споделям отговорността. Също така номинацията не означава автоматичен избор. От своя страна прокурорската колегия направи именно това – пое отговорност за единна кандидатура. И сега след като колегията номинира този човек с пълно мнозинство, не трябва да се поддава на натиск, а да продължава да убеждава хората в качествата на кандидата. Това е смисълът от тези процедури. Очевидно е, че колегията познава и подкрепя Иван Гешев, идеята оттук нататък е останалите членове на ВСС да харесат концепцията му и също да го подкрепят, а дали това ще се случи, ще разберем през октомври. – Как ще коментирате масовата атака на някои медии срещу номинацията на прокурорската колегия?   – Безспорно се създава усещане за недоволство, но това показва връзката между медии и политически и икономически процеси и кръгове в по-общ план. И това е една дългосрочна стратегия за противопоставяне, която наблюдаваме от години. Според същите кръгове има правилни и неправилни медии, добри съдии и лоши прокурори, сред съдиите има добри и лоши по признак в коя неправителствена организация членуват, има добри и лоши юристи според това към коя партия и НПО гравитират, те по неясни признаци определят и кой е съпричастен или не към някакво престъпление. Забележете, че същите кръгове през годините призоваваха за румънски модел за борба с корупцията, характерен с шумни арести, с използване на разузнавателни средства, секретни споразумения между прокуратурата и специалните служби, а сега изведнъж се загрижиха за правата на конкретни обвиняеми олигарси или политици в България. – Какво е мнението ви за организираните протести пред ВСС и пред Съдебната палата по повод на номинацията на Иван Гешев?  – Всеки има право на глас да каже „аз харесвам или не харесвам“ професионалните качества на даден кандидат, да изложи аргументи в едната или другата посока, включително и процедурата предвижда представяне на становища преди изслушването и гласуването от Пленума на ВСС. Но тук мисля, че наблюдаваме друго – политически сценарий, който като замисъл е доста печеливш за тях. Политически натиск и протест (по изявлението на един партиен лидер) се оформя и представя като гражданско недоволство в опит да се покаже, че сред гражданите в един надпартиен формат (в голяма критична маса) има брожение по темата кандидат за главен прокурор. Създава се и се нагнетява усещането за проблем, за да се предложи решение именно от този кръг, те дори се опитват да диктуват правилата – казват оттеглете кандидата, прекратете процедурата и номинирайте друг кандидат по друг начин. Наблюдаваме неравностойна дискусия. От едната страна, имаме кандидатура на цялата колегия, зад която се обединява и професионалната общност, а от другата, на улицата излизат политически лидери и представители на НПО сектора. Протестиращите дори не са единни, имат различни виждания – едните директно предлагат друг кандидат с подписка, но другите сякаш не го подкрепят и искат изцяло нова процедура, някой друг да предложи трети кандидат. На този етап това, че не са единни, не им пречи, защото за тях е важно количеството. Залага се на това, че по-шумният ще победи. Независимо дали кандидатът се казва Иван Гешев или по друг начин, щом не е от техния кръг, се рисува образ на вълк, от който всички трябва да се страхуват и да се пазят и да потърсят закрила при тях, при тези, които не го харесват. Тяхната цел е да накарат премиера Борисов да се изплаши от тези протести и да се намеси в процедурата и в този смисъл от тях не виждаме нещо ново – за пореден път наблюдаваме този „печеливш сценарий“. – Редно ли е подобни организации да се намесват при избора на главен прокурор?   – Според мен е полезно неправителствени организации, които работят в сектор съдебна реформа и противодействие на корупцията, например да изразяват становища, да правят анализи, които да улесняват и да подпомагат решенията на компетентните органи. Това предвиждат и процедурните правила – след номинацията, преди изслушването и гласуването, гражданските организации да изразят мнение. Защото прокурорската колегия е от 11 човека, но за избор са нужни 17, т.е. може да се формира мнение до края на самата процедура. Няма как няколкостотин или няколко хиляди човека на протест да са представителни за цялото общество. А и процедурата не е такава. Нямаме пряк избор на главен прокурор от народа, за да слизаме на нивото кой го харесва и кой не и това да е определящо. Процедурата за избор на главен прокурор е експертна в голяма степен. Ако пък организаторите на протестите искат това – пряк избор, знаят какви са предпоставките затова, да организират промяна в конституцията, референдум и т.н., но те и тогава няма да са доволни. – Нормално ли е граждански организации и партии да искат промяна в Закона за съдебната власт, за да може НПО-та да имат възможност да издигнат кандидатури за главен прокурор?   – Не би следвало неправителствени организации, с неясно или пък с чуждестранно финансиране да имат право да издигат кандидатури за главен прокурор. Пак споделям, ако искат да принизят дебата на ниво пряк избор от народа, да го правят, но ще останат изненадани от това, че по-голямата част от обикновените хора харесват действията на номинирания за кандидат, независимо от това дали протестиращите или ние с вас го харесваме. В настоящия момент конституцията много ясно казва кой и как може да номинира, кой избира, кой издава указа, а ние сме в началото на процедурата. Не в това е проблемът, проблемът е, че конкретни хора си представяха как подреждат свой състав на ВСС, как посочват конкретни магистрати за висши длъжности, а това не се случи. И от там идва неприемането на всеки друг. – Как ще коментирате безпрецедентната хакерска атака срещу НАП?   – Оставям настрана защитните тези на адвокатите и обвиняемите – тяхно право е да твърдят и докажат, че не са виновни, въпреки че и те спекулират с това право, през изминалите седмици доста надълго и нашироко обясниха на хората, че няма нищо срещу клиентите им и едва ли не всичко е една измислица и заговор. За пореден път медии и кръгове представиха пред обществото готова гледна точка и „неоспорима истина“ – няма престъпление, няма доказателства, всичко е изрядно, а прокуратурата действа по поръчка и с репресия. Това показва, че отвъд самото неправомерно деяние има по-голям замисъл и той е да се използва ситуацията за нагнетяване на недоверие към институциите, за напрежение, защо не и за протести, за формиране на подкрепа към конкретни партии, които са извън парламента. С особен интерес и внимание наблюдавам внушението, че прокуратурата не знае какво прави, че нямат други доказателства или че показването на част от доказателствата противоречи на закона и това щяло да попречи на делото. Забележете, от една страна, се твърди, че няма доказателства, от друга, са се загрижили за делото. Оповестените доказателства не са държавна тайна и гражданите имат интерес и право на информация по случая. Казва се, че по този начин се нарушава презумпцията за невиновност. Прокуратурата не произнася присъда, не казва тези хора са виновни или невинни, а обосновава своите действия, обосновава нуждата от наказателно преследване, защото се направи обратното внушение – че няма нужда от разследване едва ли не и че всичко е изрядно. По закон е допустимо оповестяването на доказателствата с разрешение на наблюдаващия прокурор. – Превръща ли се кибертероризмът в бич срещу националната сигурност?   – Да, разбира се, всички електронни системи са уязвими, но и всички институции могат да затегнат контрола и мерките за противодействие. Това, че кибертероризмът набира скорост, не означава, че ние като общество трябва да се откажем от електронните услуги. – Какво според вас още трябва да се промени в Закона за съдебната власт?  – На дневен ред продължават да са промените относно отговорността и наказателното преследване на тримата големи в съдебната власт. Може би е важно те да бъдат изчистени и да бъдат финализирани. Законът претърпя радикални промени в последните няколко години, в изпълнение на препоръките на ЕК и след промените в конституцията и за момента мисля, че по-скоро трябва да бъдат оставени да заработят, да бъде надграждан, ако има нужда, но не и да се сменя посоката, защото положителните доклади показват, че тя е правилна. – Миналата седмица председателят на КПКОНПИ Пламен Георгиев подаде оставка. Единственият от замесените в „Апартаментгейт“, който остана на поста си, е председателят на ВКС Лозан Панов. Редно ли е това?   – Оставки след скандала подадоха хора, които счетоха, че е нарушен балансът между обществения интерес, общественото мнение и техния личен морал и разбиране за ситуацията. Те последваха реакцията и възмущението на обществото и макар да считат, че са прави за себе си, решиха да не „спорят“ с недоволството на гражданите. В тази връзка г-н Панов и по време на скандала не е реагирал като замесен в него, не е показал, че е съпричастен към тази ситуация. За него случаят приключи с това, че е замесена съпругата му, а не той самият. Мисля, че вече никой няма никакви очаквания към него от гледна точка на институцията ВКС, на отговорността, на това той да е двигател на някаква позитивна промяна като председател на този съд, той сякаш изпусна момента, в който беше интересен като магистрат. Сега единственият въпрос е дали и кога ще прояви смелост да се впусне в политиката официално и след като има виждания за промяна в обществото, да ги сподели и да работи за тях, ако получи подкрепа. Марин Киров е юрист, експерт по законодателство и съдебна реформа. Работи като консултант при измененията на конституцията от 2015 г. в глава „Съдебна власт“. Участвал е в съвета по съдебна реформа при изработването на промените в Закона за съдебната власт от 2016 г.", "date": "2019.08.13", "title": " Юристът Марин Киров: Протестите срещу кандидатурата на Гешев са политически сценарий"}
{"url": "https://trud.bg/%d0%bc%d0%b2%d0%bd%d1%80-%d0%b1%d0%b5%d0%b7%d0%bf%d0%bb%d0%b0%d1%82%d0%bd%d0%b0-%d1%85%d1%80%d0%b0%d0%bd%d0%b0-%d0%b8-%d0%bd%d0%be%d1%89%d1%83%d0%b2%d0%ba%d0%b0-%d1%81%d0%b0-%d0%be%d1%81%d0%b8%d0%b3/", "text": "Българските туристи, блокирани на гръцкия остров Самотраки, могат да получат безплатна храна веднъж дневно в няколко заведения в близост до пристанището Камариотиса, както и безплатна нощувка, съобщават от пресцентъра на Министерството на външните работи. Облекченията са осигурени от гръцките местни власти заради проблема с фериботните връзки и важат за всички туристи срещу предоставяне на документ за самоличност. В момента на Самотраки има около 1500 туристи, предимно от Румъния, както и от България, Сърбия, Франция, Великобритания и Италия. Безплатна храна един път на ден се предоставя в следните заведения до пристанището:  – Таверна „The Harbour“ Haran Bros  – Таверна „Synantisi“  – Таверна „Sta Karvouna“ ( Stergios Lazarou )  – Пицария „Phournélo“  – Ресторант „Kumata“ (68002, Katsampas – Paleopolis Samothrace) Туристите ще могат да бъдат настанявани безплатно за една нощ в сградата на Гимназията на острова – Geniko Likio Samothrakis (Eparxiaki odos kamariotisas -Xoras). Безплатен престой за туристите на острова е осигурен и в къмпинга до пристанището в Камариотиса. Гръцкото министерство на корабоплаването взе решение фериботът “Андрос Джет” (с капацитет за 600 пътници и 75 автомобила) да започне курсове от Самотраки до Александруполис и обратно на 14 август 2019 г., сряда. При подходящи метеорологични условия ще бъде пуснат и втори по-малък кораб, които ще превозва пътниците. Генералното ни консулство в Солун е в постоянен контакт с гръцките власти, следи ситуацията и е готово да окаже съдействие при необходимост. При нужда от съдействие българските граждани могат да се обръщат към екипите на местните власти на пристанището или да се свържат с Генералното ни консулство в Солун на телефони: +30 2310 829 210; +30 2310 869 520.", "date": "2019.08.13", "title": " МВнР: Безплатна храна и нощувка са осигурени за блокираните туристи на Самотраки"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%b2%d0%b0%d1%80%d0%bd%d0%b0-%d0%b8-%d0%b7%d0%bd%d0%b0%d0%ba%d0%be%d0%b2%d0%b8-%d0%b0%d1%80%d1%82-%d1%81%d1%8a%d0%b1%d0%b8%d1%82%d0%b8%d1%8f-%d1%81-%d0%bd%d1%8f/", "text": "Община Варна, знакови събития и културни организации в морската столица станаха носители на букет награди „Про култура“, които бяха връчени на официална церемония по време на проведената Национална конференция „Достъп на младите хора до култура: Ролята на фестивалите по изкуства”. Организаторите от Българската асоциация на работодателите в областта на културата (БАРОК) и Граждански институт присъждат годишните награди „Про Култура“ за принос към разширяването на достъпа на младите хора до култура.   Наградите „Достъп до култура“ за 2019 г. се дават за принос за разширяването на достъпа на младите хора към културата в девет категории – „Държавен културен институт”, „Общински културен институт”, „Културна организация”, „Община”, „Детска градина”, „Училище”, „Гражданска организация”, „Медии” и „Фестивали”. Специална награда за принос за разширяването на достъпа до младите хора до култура беше връчена на Община Варна. Наградата прие Десислава Георгиева, началник на отдел „Фестивали и проекти“ в общината. Награда „Про Култура” за цялостен принос за получи Румяна Петрова за проекта „Музикалните приказки на Госпожа Виола“ в рамките на „Варненско лято за деца“ – популярната съпътстваща програма на големия Международен музикален фестивал „Варненско лято“, която се реализира в партньорство с Националното училище по изкуствата „Добри Христов“ – Варна. В категорията „Фестивал“ отличия получиха Международният кинофестивал „Карантината“ – Варна, а също и Европейският младежки музикален фестивал „Силата на песента“, провеждан в СОК Камчия. В категорията „Културна организация“ беше отличена Фондация „Международен балетен конкурс“ – Варна за XIX национална среща на млади балетни изпълнители „Анастас Петров“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.13", "title": " Община Варна и знакови арт събития с няколко награди „Про култура“ 2019"}
{"url": "https://trud.bg/%d0%bc%d0%be%d0%b1%d0%b8%d0%bb%d0%bd%d0%b0-%d0%b0%d0%b2%d1%82%d0%be%d0%bc%d0%b0%d1%82%d0%b8%d1%87%d0%bd%d0%b0-%d1%81%d1%82%d0%b0%d0%bd%d1%86%d0%b8%d1%8f-%d1%81%d0%bb%d0%b5%d0%b4%d0%b8-%d0%ba%d0%b0/", "text": "Във връзка с възникналия пожар на обект „Депо за неопасни отпадъци и Инсталация за биологично разграждане по закрит способ“ в с. Шишманци РИОСВ – Пловдив осигури мобилна автоматична станция (МАС) за измерване качеството на въздуха в засегнатите населени места, съобщиха от пресцентъра на регионалната инспекция. Чрез станцията, която беше поставена днес на обяд в с. Шишманци, ще бъде възможно 24-часово непрекъснато онлайн следене на показателите на въздуха. Първите резултати от замерванията ще са известни до края на деня. Експерти на РИОСВ – Пловдив от сутринта са на място в засегнатия район. Първоначално са измервали качеството на атмосферния въздух в с. Болярино (на улица 29, №1), а по-късно и в с. Белозем (пред кметството). Анализираните на място данни и в двете села не са отчели опасни за жителите на района стойности. Мониторингът досега се осъществяваше с мобилен апарат GASMET, с който са проследени стойностите на 26 показателя, а именно: азотни и серни оксиди, въглероден диоксид, въглероден оксид, метан, амоняк, хлороводород, толуен, формалдехид, флуороводород, фенол, метилмеркаптан, флоран, стирен, пропан, хлороформ, фозген, бензен, серовъглерод, циановодород и други. Замерванията са проведени на три серии от по 10 минути с интервал между всяко от измерванията от половин час.", "date": "2019.08.13", "title": " Мобилна автоматична станция следи качеството на въздуха в Шишманци"}
{"url": "https://trud.bg/%d0%bd%d0%be%d0%b2%d0%b0-%d0%b7%d0%b5%d0%bb%d0%b0%d0%bd%d0%b4%d0%b8%d1%8f-%d1%80%d0%b0%d0%b7%d1%80%d0%b5%d1%88%d0%b8-%d0%bf%d0%bb%d0%b0%d1%89%d0%b0%d0%bd%d0%b5%d1%82%d0%be-%d0%bd%d0%b0-%d0%b7%d0%b0/", "text": "Управляващите в Нова Зеландия одобриха официално възможността компаниите да изплащат заплати в криптовалута, пише БГНЕС. Нова Зеландия подкрепя компаниите, които изплащат заплатите на своите служители в криптовалута. В резултат на това този клас активи се приравнява към основните средства за разплащане, твърди Financial Times. Постановлението на новозеландското правителство разрешава изплащането на заплати в криптовалута от 1 септември, ако се осъществяват под формата на редовни фиксирани суми. Избраната от шефовете валута трябва да бъде свързана най-малко към една стандартна валута и да бъде конвертирана спрямо стандартния начин на плащане, уточняват експертите. Самонаетите граждани не могат да получават заплата в криптовалута. Подоходният данък за фирмите остава непроменен. Досега заплащането с криптовалута беше възможно само в Япония.", "date": "2019.08.13", "title": " Нова Зеландия разреши плащането на заплати и в криптовалута"}
{"url": "https://trud.bg/%d1%83%d0%b2%d0%be%d0%bb%d0%bd%d0%b8%d1%85%d0%b0-%d1%87%d0%b8%d0%bd%d0%be%d0%b2%d0%bd%d0%b8%d0%ba-%d1%81-%d0%b1%d1%80%d0%be%d0%bd%d0%b8%d1%80%d0%b0%d0%bd-%d0%bc%d0%b5%d1%80%d1%86%d0%b5%d0%b4%d0%b5/", "text": "Проекти се бавят до 18 месеца Чиновник, работещ във фонд “Земеделие”, е идвал на работа с брониран мерцедес, разкри новият директор на фонда Васил Грудев. Много лесно е да се даде примерът, свързан с демонстрация на определен стандарт на живот на държавен служител, който по никакъв начин няма как да бъде свързван с безкористна работа в полза на обществото, посочи Грудев. Той съобщи, че е уволнил трима служители на фонда, като един от тях е началник на отдел, а другите трима са експерти. Решението е взел “поради съмнения в безкористното изпълнение на служебните им задължения”. По думите му средното забавяне при разглеждане на проектите от експертите на фонда варира от 14 до 18 месеца. Една част от забавянето се дължи на недобре планирани приеми през годините, уточни Грудев.", "date": "2019.08.13", "title": " Уволниха чиновник с брониран мерцедес"}
{"url": "https://trud.bg/%d0%bf%d0%be%d0%b2%d0%b4%d0%b8%d0%b3%d0%bd%d0%b0%d1%85%d0%b0-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d0%b5-%d0%bd%d0%b0-%d1%80%d1%83%d0%bc%d1%8a%d0%bd%d1%81%d0%ba%d0%b8%d1%8f-%d1%88%d0%be/", "text": "В Румъния повдигнаха обвинение за убийство на   как шофира с висока скорост. При инцидента загинаха 3-годишно дете, бременната му майка и баба. Междувременно стана ясно, че четвъртата жена, която оцеля, също е бременна. информира БТВ. Жената е със сериозни наранявания и се е наложило спешно да бъде оперирана, съобщиха от болницата. Инцидентът стана в населено място. Трима мъже пътуваха в автомобила, а един от тях предава на живо високата скорост, с която се движат. Шофьорът загуби контрол и връхлетя с колата в двора на къща, когато семейство вечеря навън. Свидетели разказват, че скоростта е била толкова голяма, че автомобилът след удара е излетял над къщата, повреждайки покрива. При приземяването се е запалил. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.13", "title": " Повдигнаха обвинение на румънския шофьор, убил трима души, докато предава на живо"}
{"url": "https://trud.bg/18-%d0%b5%d0%bb%d0%b5%d0%ba%d1%82%d1%80%d0%be%d0%bc%d0%be%d0%b1%d0%b8%d0%bb%d0%b0-%d0%ba%d0%be%d0%bd%d1%82%d1%80%d0%be%d0%bb%d0%b8%d1%80%d0%b0%d1%82-%d0%bf%d0%b0%d1%80%d0%ba%d0%b8%d1%80%d0%b0%d0%bd/", "text": "Община Варна осигури 18 нови лекотоварни електрически автомобила, които започват да контролират паркирането в синята зона в морската столица. Това е част от последователната ни политика за насърчаване и стимулиране на използването на екологично чист транспорт, с цел подобряване показателите на атмосферния въздух, съобщи кметът Иван Портних. Той направи оглед на колите заедно с Младен Иванов, директор на ОП „Общински паркинги и синя зона“, което ще стопанисва новите придобивки. Преводните средства са на стойност 1 072 500 лв, осигурени от ЕБВР. Разходите за експлоатация на един електромобил е 1 – 2 лв. на 100 км пробег, без допълнителни средства за масла и филтри. На 25 юли беше обявена обществена поръчка за доставка и изграждане на 31 зарядни станции, които ще бъдат поставени в центъра на града. От тях 22 ще могат да се ползват безплатно и от гражданите и гостите на Варна. Собствениците на електрически автомобили вече паркират безплатно в „синята зона“ в морската столица. Ще дадем личен пример как може да се използват такъв тип автомобили в градски условия, като не се замърсява околната среда, каза още кметът Иван Портних. Той припомни, че Община Варна кандидатства и за нови електробуси, чрез които ще се обнови изцяло автопарка на градския транспорт. До момента в общинската фирма „Градски транспорт“ ЕАД има 85 нови автобуса и 35 нови тролейбуса, осигурени чрез проекти по оперативни програми.", "date": "2019.08.13", "title": " 18 електромобила контролират паркирането в синята зона във Варна"}
{"url": "https://trud.bg/%d0%b2%d0%b4%d0%b8%d0%b3%d0%b0%d1%88-%d0%bb%d0%b8-%d1%82%d0%b5%d1%80%d0%bc%d0%be%d0%bc%d0%b5%d1%82%d1%8a%d1%80%d0%b0-%d0%b2-%d0%b6%d0%b5%d0%b3%d0%b8%d1%82%d0%b5/", "text": "9 добри съвета за волна лятна програма Когато живакът в термометъра се вдига, либидото на човека уж спадало. Това е огромна, тлъста лъжа, използвана като претекст за скатаване както от ловки прелюбодейци така и от нефелни любовници или обикновени мързеливци. Сексът не се влияе от температурата. Смешните движения извършват ескимоси при минус 40, усамотени в иглуто или под изумените погледи на тюлените. Правят го и бедуините при плюс 40 в шатри, на камили, под камили или с камили. Когато има желание, има и начин, твърдят англичаните, макар че едва ли са имали предвид точно секса. Passer a la casserole (“Да преминем към тенджерата”), казват по-отраканите французи, когато са си наумили да вършат нещо, но не точно ядене. И така, да отхлупим капака: 1. Пoд душa Aкo имaтe нуждa oт причинa или oпрaвдaниe дa ce нacлaдитe нa интимни лacки пoд тeчaщaтa вoдa, тo жeгaтa oпрeдeлeнo ги прeдocтaвя. Хeм щe ce рaзхлaдитe c любимия, хeм щe ce пoзaбaвлявaтe. Обаче внимавайте: историята познава случай, когато мъж, комуто правят френска любов под душа, във върховния момент вика “А-а-а-а”, извива врат назад, в кривото му гърло влиза вода и за малко да даде фира… 2. Лeдогенератор Нека жената сложи кубчe c лeд в уcтaтa cи и да гo пoдаде нa любимия c цeлувкa – и тaкa, дoкaтo ce рaзтoпи. Или ocтaвeтe кубчeтo дa ce рaзтoпи върху чacт oт тялoтo нa пaртньoрa, cлeд тoвa oближeтe c eзик ocтaнaлaтa мoкрa cлeдa – рaзликaтa в тeмпeрaтуритe дeйcтвa възбуждaщo. При oрaлнa любoв, cъщo мoжeтe дa ce cтимулирaтe eдин друг чрeз тoпeнeтo нa лeдa около (не върху!) интимнитe чacти и пoкривaнeтo им c тoплия eзик. 3. Испанският номер Не, не е “Оле” след секс като в популярния виц. Шпаньолците са измислили друг трик, който да направи коридата в леглото незабравима: Слагат чаршафите във фризера за няколко часа преди секс – усещането е невероятно! Един съвет – не използват сатенени ли копринени чаршафи, а обикновени памучни – ефектът е по-добър. 4. Кърски труд Интимнocттa cрeд прирoдaтa e приятнo, нo дeликaтнo нeщo – трябвa дoбрe дa пoдбeрeтe мяcтoтo, тaкa чe дa нямa cвидeтeли нa зaнимaниятa ви. Пo-лecнo и пo-диcкрeтнo щe e, aкo жената прeдвидливo cи е облякла рoкля или пoлa. Винаги носете аутан – мравките, комарите и ред други бабалюги са враг №1 на кърската обич. Ако го правите в кола, не забравяйте да дръпнете ръчната, сещате се защо. 5. Златен дъжд в бaceйнa Правете го обезателно с презерватив. Тoплaтa вoдa и хлoрът обаче мoжe дa уврeдят кондома, имa и гoлям риcк дa ce изхлузи. Само по себе си водата от басейна е изключително лош лубрикант и дори отмива естествената смазка на гениталиите, което прави секса в басейна изключително “сух” и водещ до охлузвания. Освен това е изчислено, че средно голям басейн съдържа поне 10 л урина. Освен ако не сте от малката група извратеняци, които се възбуждат от такива неща, не препоръчваме басейна за интимност. 6. Бау, бау Зa дa избeгнeтe дoпълнитeлнo прeтoплянe в жeгaтa, дoбрe e дa прaвитe ceкc в пoзиции, кoитo нe изиcквaт плътнo дoпирaнe нa тeлaтa eднo в другo. Забравете за мисионерската, кучешката е перфектната поза за лятото. Мoжe и двамата да нaпримeр дa лeгнeтe нa eднa cтрaна, жената отпред, мъжът – отзад – т. нар. “лъжичка”. Сложете възглaвници пoд глaвите зa пoвeчe oпoрa. 7. Нe ce плaшeтe oт пoттa Тoвa e мoжe би eднo oт нaй-нeприятнитe нeщa, кoгaтo cтaвa въпрoc зa лacки в жeгaтa – зa мнoзинa cтичaнeтo нa пoт oт eдиния към другия пaртньoр мoжe дa e дoри oтблъcквaщo. Нo мaлкитe кaпки мoгaт дa дeйcтвaт кaтo мoщeн aфрoдизиaк, тъй кaтo в тях ce oтдeлят фeрoмoни, кoитo дeйcтвaт cилнo възбуждaщo. Тaкa чe, oт вac ce иcкa прocтo дa ce oтпуcнeтe, дa вдишaтe и дa ocтaвитe фeрoмoнитe дa cи cвършaт рaбoтaтa. 8. Плажно масло? Това е добра идея за коктейл, но реалното изпълнение на този сюжет е свързано с огромни неприятности. Първо пясъкът – можете да се ожулите до кръв, ако не внимавате. Предупреждаваме – използването на плажно масло като лубрикант е много, много, много лоша идея! Пари и ужасно щипе, не го правете. 9. Дълго кафе Охладеното кафе засилва сексуалното желание при 67% от мъжете. 13% признават, че сексът продължавал над 10 минути, за разлика от преди – не повече от 1 -2 минути. Учените смятат още, че кафето стимулира мъжкото либидо. В изследването участвали 120 мъже на възраст между 26 и 47 г., които имали проблеми със секса в горещите дни. Проучването доказва, че около 150 мл студена кофеинова напитка в следобедните часове или сутрин ще “събудят” звяра в представителите на мъжкия пол.", "date": "2019.08.13", "title": " Вдигаш ли термометъра в жегите?"}
{"url": "https://trud.bg/%d0%b2-%d1%8f%d0%bf%d0%be%d0%bd%d0%b8%d1%8f-%d0%b8%d1%81%d0%ba%d0%b0%d1%82-%d0%bd%d0%b0%d1%88%d0%b8-%d0%b8%d1%82-%d1%81%d0%bf%d0%b5%d1%86%d0%b8%d0%b0%d0%bb%d0%b8%d1%81%d1%82%d0%b8/", "text": "Външният министър Таро Коно се срещна с премиера Борисов и вицепремиера Екатерина Захариева България е първа спирка в европейската обиколка на Таро Коно Япония има нужда от висококвалифицирани IT инженери, а България е силна в тази сфера, заяви японският външен министър Таро Коно, който в понеделник и вторник беше на първото си посещение в България. Той се срещна с министър-председателя Бойко Борисов и с вицепремиера Екатерина Захариева. На срещата в Министерския съвет премиерът акцентира върху интереса на България да увеличи износа си за Япония. Министър Коно е по покана на дипломат N1 на България. Разговорите протекоха в две основни насоки за сътрудничество – към възможностите за засилване на икономическото сътрудничество и към обединените усилия на двете държави във връзка с Инициативата за Западните Балкани. Министър Коно подчерта ролята на България за запазването на стабилността на Балканите и заяви, че Япония ще продължи да си сътрудничи с България и за предстоящото ни председателство на Берлинския процес през 2020 г., заедно със Северна Македония. Това председателство на срещите, на които държавите от Балканите извън ЕС, заедно с Хърватия, Словения и големите страни от Западна Европа, търсят общи проекти, които могат да подобрят свързаността и сътрудничеството им, според г-н Коно доказва, че България е ключов фактор за запазването на стабилността в региона на Балканите. По думите му европейската интеграция на Западните Балкани е ключът към тази стабилност. Таро Коно обяви, че Япония ще продължи да бъде партньор на България и ще работи заедно със страната ни за европейската интеграция на Западните Балкани. Двете страни вече реализираха съвместно проект за превенция на природни бедствия и кризи в Република Северна Македония. Друга важна тема в обсъжданията бяха възможностите за движение на хора в областта на туризма и икономиката. По данни на българското Министерство на туризма за 2018 г. България са посетили 11 365-ма японски граждани. 3 536-ма българи са пътували до Япония за същия период. „Очакваме повече български туристи през 2020 г., когато Япония е домакин на Олимпийските и параолимпийските игри,“ каза говорителят на японското МВнР Джун Сайто. Външните министри са обсъдили откриването на директна авиолиния София – Токио, която да спомогне за увеличаването на туристическия обмен между страните. Преговорите преминаха в духа на споразумението за икономическо партньорство, сключено между ЕС и Токио през февруари 2019 г. и в продължение на споразуменията между България и Япония, взети по време на визитата на японския министър-председател Шиндзо Абе през 2018 г. Министрите установиха, че има възможност икономическите отношения на България и Япония да се задълбочат в области като автомобилостроенето, туризма, вноса на българско вино, на пазара на труда, особено в сферата на информационните технологии – каквато е най-скорошната голяма инвестиция в клон на компанията за видеоигри SEGA в столицата. Очакват се по-големи инвестиции в хранителната индустрия – по-специално в производството на суши, което става все по-популярно в Европа. Неотдавна японска компания е направила голямо вложение на средства в производството на суши у нас. През есента България и Япония организират семинар по управление на качеството и конкурентноспособността за мениджъри на малки и средни предприятия в университета „Св. св. Кирил и Методий“ в Скопие, стана ясно след посещението на министър Коно. Този семинар ще даде възможност на компаниите да осъществят контакти с потенциалните си партньори. Предвидено беше срещата на премиера Борисов да продължи 30 минути, но политиците разговаряха 45 мин, а двустранната среща на шефовете на двете външни министерства г-н Коно и г-жа Захариева продължиха 40 минути, вместо предвидените 15. Това се тълкува като много добър знак. „Оценяваме визитата на външния министър Таро Коно в София като много успешна, заяви г-н Сайто. Министър Коно е впечатлен от гостоприемството на г-жа Екатерина Захариева, по чиято покана е в България. Посещението на г-н Коно е първата визита на японски външен министър в България за последните 12 г. Това е третата среща на шефовете на Външните ведомства на двете държави – първата беше в Ню Йорк, а втората – през март в Токио. Щастливи сме, че именно България е страната, с която започна обиколката на г-н Коно в Европа, допълни г-н Сайто. През следващите три дни дипломат N1 на Япония ще посети още 4 европейски страни – Словения, Хърватия, Сърбия и Италия.   В цифри Преките японски инвестиции в България за 2018 г. възлизат на 55,9 млн евро по данни на БНБ. За същия период българските преки капиталовловложения в Япония са 3,7 млн. Двустранният ни стокообмен за 2018 г. се е увеличил с близо 30 на сто и възлиза на 214,7 млн. долара. До октомври 2017 г. в България са избрали да инвестират 36 компании, сравнено с 28 в Словения и по 24 в Сърбия и Хърватия. През 2019 г. България и Япония честват 110 г. от първите официални двустранни контакти, 80 г. от установяването и 60 г. от възстановяването на дипломатическите отношения.", "date": "2019.08.13", "title": " В Япония искат наши ИТ специалисти\t"}
{"url": "https://trud.bg/%d0%bc%d0%b5%d0%bd%d0%b8%d0%b4%d0%b6%d1%8a%d1%80-%d0%be%d1%82%d1%80%d0%b5%d1%87%d0%b5-%d0%b7%d0%b0-%d0%b1%d0%be%d0%b9%d0%ba%d0%be%d1%82-%d0%bd%d0%b0-%d1%88%d0%b0%d0%bc%d0%bf%d0%b8%d0%be%d0%bd%d0%b0/", "text": "Еди Хърн, мениджър на Антъни Джошуа, отрече за бойкот на шампиона Анди Руис. Американецът с мексикански корени обмисляше да не излезе в реванша срещу британеца на 7 декември в Саудитска Арабия. А причината е ниският хонорар от $9 млн.  „Всичко е договорено – обяви промоутърът. – Галавечерта ще бъде съпътствана от музикален фестивал, на сцена в близост до събитието. Джошуа – Руис II е мачът на годината в тежка категория!“  През юни Анди Руис победи Антини Джошуа и му отне поясите, а сега ще трябва да ги брани.  В подгрявяща битка на ринга ще излязат Дерек Чисора (Великобритания) срещу новозеландеца Джоузеф Паркър.", "date": "2019.08.13", "title": " Мениджър отрече за бойкот на шампиона Руис"}
{"url": "https://trud.bg/%d0%b0%d0%bd%d1%81%d0%b0%d0%bc%d0%b1%d1%8a%d0%bb%d1%8a%d1%82-%d1%83%d0%b2%d0%b5%d0%bb%d0%b8%d1%87%d0%b8-%d0%be%d1%89%d0%b5-%d1%82%d1%80%d1%83%d0%b4%d0%bd%d0%be%d1%81%d1%82%d1%82%d0%b0-%d0%bd%d0%b0/", "text": "Ансамбълът увеличи още трудността на обръчи и бухалки, а на топка направи някои промени, разкри старши треньорът Весела Димитрова. Симона Дянкова, Лаура Траатс, Мадлен Радуканова, Стефани Кирякова и Ерика Зафирова изигра силно композициите си на контролното в зала „Раковски“ преди световната купа в Минск този уикенд. Момичетата не допуснаха грешки в първото съчетание и получиха 28,750 т., а на второто имаха малки неточности – 28.600 т. „Гимнастиката ни е много сложна, трудността ни е около 20, не трябва да изоставаме“, заяви Илиана Раева, председател на федерацията. Снимка БФХГ", "date": "2019.08.13", "title": " Ансамбълът увеличи още трудността на съчетание"}
{"url": "https://trud.bg/%d0%ba%d0%be%d0%bd%d1%81%d1%82%d0%b0%d0%bd%d1%82%d0%b8%d0%bd-%d0%b2%d0%b5%d0%bb%d0%b5%d0%b2-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb-%d0%bd%d0%b0-%d0%b0%d1%81%d0%be%d1%86/", "text": "Засегнат е значим обществен ­интерес – личните данни на цялото трудоспособно население Хакерите, които източиха данни от НАП, трябва да си получат наказанието, каза пред „Труд” Константин Велев, председател на Асоциацията на българските застрахователи. „Това, което те са направили, независимо дали са хакнали данни на застрахователни компании или на който и да е друг, в крайна сметка е един неоторизиран и незаконен достъп до тези данни от тяхна страна. Така че, ако съдът прецени, че са виновни за този неоторизиран достъп, те трябва да си получат наказанието, което предвижда законодателството. Тук не може да има две мнения по въпроса”, заяви Константин Велев. „Факт е, че има незаконно проникване в базите данни и на НАП и на застрахователни компании и това деяние само по себе си е нарушение на законите. А след като ги нарушава трябва да бъде санкционирано”, продължи той. „В случая е засегнат значим обществен интерес. Аз не мога дори да си представя по-значим интерес от личните данни на повече от 5 млн. българи. Това е на практика цялото трудоспособно население на страната”, каза Константин Велев, и добави, че „ако един такъв случай остане без последствия, сигналът за обществото би бил изключително лош”. Когато става дума за защита на личните данни, за всяко едно юридическо лице, което работи с такива данни, включително и за застрахователите, има редица изисквания на закона, които трябва да бъдат спазвани. „Ние спазваме тези изисквания. След като има нерегламентиран достъп до лични данни, които ние застрахователите, други юридически лица и държавни институции съхраняваме, ако този достъп в крайна сметка остане несанкциониран, това би бил изключително лош сигнал за всички”, коментира Константин Велев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.13", "title": " Константин Велев, председател на асоциацията на застрахователите: Хакерите трябва да си получат наказанието\t"}
{"url": "https://trud.bg/%d0%bf%d0%be-%d0%b2%d0%b8%d1%81%d0%be%d0%ba%d0%b8-%d1%81%d0%bc%d0%b5%d1%82%d0%ba%d0%b8-%d0%b7%d0%b0-%d1%82%d0%be%d0%ba-%d0%b7%d0%b0%d1%80%d0%b0%d0%b4%d0%b8-%d0%b6%d0%b5%d0%b3%d0%b8%d1%82%d0%b5/", "text": "Износът на електроенергия се сви с 10 на сто Пускайте щорите, за да пестите от климатик  По-високи сметки за ток за август ще платят потребителите заради горещото време. По данни на Електроенергийния системен оператор от началото на месеца най-висока е била консумацията на електроенергия на 9 август – 4672 мегавата. Подобни стойности обаче са отчетени и на 12 август (понеделник), като в 15 часа потреблението е стигнало 4646 мегавата. Все пак стойностите са далеч от пика, който беше регистриран на 9 януари тази година, когато бяха отчетени 7 144 мегавата. Очакванията на ЕСО са след жегите през последните дни потреблението да намалее и нови пикове да има към 20 и 22 август. Според синоптиците след кратко захлаждане, от събота времето ще се стабилизира и ще навлезем в дълъг период на топло и сухо време, който ще продължи следващите 10 до 15 дни. По-високите сметки на ток ще дойдат и заради увеличението на цените от 1 юли. Средно за страната електроенергията поскъпна с 2,9 на сто.  От Електроенергийния системен оператор отчитат, че потреблението на електроенергия е нараснало с 1,52% от началото на август спрямо същия период на миналата година. В същото време производството се е свило с 0,23 на сто и възлиза на 27 260 922 метаватчаса. Близо 40 на сто от него идват от АЕЦ “Козлодуй”, а 28 на сто – от кондензационните ТЕЦ. Едва 9% от общия микс е делът на вецовете, а 12 на сто – на фотоволтаичните централи. Токът от топлофикациите е само 3,76%. Намалява и износът на електроенергия, като от началото на август спадът е с 10,35 на сто спрямо август 2018 г. и възлиза на 3 611 407 мегаватчаса. За да намалим сметката за ток, експертите съветват да не настройваме климатика на много ниска температура (например 18?С), за да охлади по-бързо. Най-добрият начин за охлаждане е поддържането на постоянна температура. Пускането на щорите у дома през деня, ползването на уреди с по-висок енергиен клас и по-честото размразяване на хладилника също помагат да пестим ток. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.13", "title": " По-високи сметки за ток заради жегите\t"}
{"url": "https://trud.bg/%d1%81%d1%82%d1%80%d0%be%d1%8f%d1%82-%d0%bf%d1%8a%d1%82%d1%8f-%d0%be%d1%82-%d0%b2%d0%b8%d0%b4%d0%b8%d0%bd-%d0%b4%d0%be-%d1%80%d1%83%d0%b6%d0%b8%d0%bd%d1%86%d0%b8/", "text": "В пътната агенция бяха отворени офертите за проектиране и строителство на отсечката между Видин и Ружинци. Общата индикативна стойност на проекта е близо 450 млн. лв. Участъкът с дължина 54,3 км е разделен в три обособени позиции. За първата от Видин до пътен възел “Макреш” с дължина почти 30 км са кандидатствали 4 български компании и обединения. Прогнозната стойност за проектиране и изграждане на този участък е около 250 млн. лв. без ДДС. Втората отсечка до село Бела е с дължина 13,6 км и индикативна стойност 115 млн. лв. без ДДС. Кандидатите за тази отсечка са най-много – седем. Последният участък от трасето от село Бела до Ружинци е с дължина около 11 км и прогнозна цена 94 млн. лв. без ДДС. Участниците в търга са шест фирми и консорциуми. Втората и третата отсечка от трасето ще бъдат изградени с габарити на магистрала.", "date": "2019.08.13", "title": " Строят пътя от Видин до Ружинци"}
{"url": "https://trud.bg/%d0%b1%d0%b0%d0%bd%d0%ba%d0%b8%d1%82%d0%b5-%d1%81%d1%8a%d0%b1%d1%80%d0%b0%d1%85%d0%b0-646-%d0%bc%d0%bb%d0%bd-%d0%bb%d0%b2-%d0%be%d1%82-%d1%82%d0%b0%d0%ba%d1%81%d0%b8/", "text": "Свиват разходите за заплати Приходите на банките от такси и комисионни от януари до юни възлизат на 646 млн. лв., което е със 7,5% повече от същи период на миналата година. Разходите на трезорите за такси и комисионни се увеличават значително по-бързо – с 21,4%, като за полугодието са 101 млн. лв. В резултат към края на юни нетният доход на банките от такси нараства с 5,2% на годишна база и възлиза на 544,9 млн. лв., пише в анализ на Асоциацията на банките в България за състоянието на икономиката и банковия сектор. Нетният доход от такси и комисиони формира 25,6% от общия оперативен доход на банките, който за полугодието нараства с 6,8% и достига 2,13 млрд. лв. Банките в България печелят значителни суми от такси, но финансовите институции в останалите страни от ЕС събират от такси и комисионни още повече средства. Нетният доход от такси на трезорите в ЕС формира средно 28,2% от оперативния им доход. От януари до юни приходите на банките в България от лихви нарастват с 1,7% на годишна база и достигат 1,523 млрд. лв. Това се дължи на ръста на кредитирането, тъй като лихвите по кредитите продължават да намаляват. Разходите на банките за лихви възлизат на 143,1 млн. лв. като са с 4,6% по-малко на годишна база благодарение на намаляващите лихви по депозитите. В резултат нетният лихвен доход на банките (разликата между приходите от лихви и разходите за лихви), нараства с 2,4% и за полугодието възлиза на 1,38 млрд. лв. През второто тримесечие на 2019 г. нетният лихвен доход формира 64,7% от общия оперативен доход на банките. Оказва се, че кредитирането формира по-голям дял от печалбата на банките в страната спрямо останалите трезори в ЕС. Средно за ЕС нетният лихвен доход е само 58,2% от общия оперативен доход на банките. Към края на юни административните разходи на банките, които включват и разходите за заплати, са с 0,8% по-малки, спрямо същия период на миналата година и достигат 820 млн. лв. Към края на юни необслужваните фирмени кредити намаляват до 2,816 млрд. лв. от 2,947 млрд. лв. в края на предходното тримесечие Лошите жилищните кредити се свиват до 593,6 млн. лв., при 615,2 млн. лв. към края на март, а необслужваните потребителски заеми са в размер на 787,2 млн. лв.   Печалбата за тримесечието е 608 млн. лв. Печалба от 608,8 млн. лв. отчитат банките през второто тримесечие на годината, при 533,8 млн. лв. за същия период на 2018 г. През първото тримесечие печалбата беше 309 млн. лв., така общо за полугодието печалбата на трезорите в страната е 918 млн. лв. Влияние върху печалбата на банките оказва повишението на кредитната дейност. Това се отразява положително както върху приходите от лихви, така и върху събраните такси и комисионни. Положително влияние върху печалбата на банките имат ниските лихви по депозитите, по-малките обезценки и свиването на административните разходи. Влияние върху печалбата оказаха и еднократни ефекти като приходи от преоценка на имоти в размер на приблизително 73 млн. лв.", "date": "2019.08.13", "title": " Банките събраха 646 млн. лв. от такси\t"}
{"url": "https://trud.bg/%d1%82%d0%b8%d1%80-%d1%81%d0%b5-%d0%be%d0%b1%d1%8a%d1%80%d0%bd%d0%b0-%d0%bd%d0%b0-%d0%bf%d1%8a%d1%82%d1%8f-%d0%bc%d0%b5%d0%b6%d0%b4%d1%83-%d0%b2%d1%80%d0%b0%d1%86%d0%b0-%d0%b8-%d0%bc%d0%b5%d0%b7%d0%b4/", "text": "ТИР се е обърнал на пътя между Враца и Мездра, предаде репортер на “Труд”. Машината се е движела в посока Враца, когато се е ударила в няколко леки автомобила, минала е през мантинелата в насрещното платно, където се е обърнала. В момента има километрична опашка. Не е ясно дали има пострадали при инцидента, както и причините за него.", "date": "2019.08.13", "title": " ТИР се обърна на пътя между Враца и Мездра"}
{"url": "https://trud.bg/%d0%b2%d0%b5%d0%bb%d0%b8%d0%b7%d0%b0%d1%80-%d0%b4%d0%b8%d0%bc%d0%b8%d1%82%d1%80%d0%be%d0%b2-%d0%bb%d0%b5%d0%b3%d0%b5%d0%bd%d0%b4%d0%b0%d1%80%d0%bd%d0%b8%d1%8f%d1%82-%d0%bd%d0%b0%d0%bf%d0%b0%d0%b4/", "text": "Велизар Димитров е един от най-големите футболисти в най-новата история на ЦСКА. С неговото име са свързани и трите шампионски титли, които „червените“ спечелиха през ХХ I  век. Димитров бе сред звездите, отстранили „Байер“ (Леверкузен) в последния наистина велик евродуел на ЦСКА. След като отборът загуби лиценз през 2008 година, нападателят отиде в Украйна и игра шест сезона в „Металург“ (Донецк). Спечели купата и суперкупата на страната, беше един от най-добрите чужденци в първенството. Днес Димитров е главен скаут на ЦСКА, който в четвъртък среща именно украинци – „Зоря“ в реванш от третия предварителен кръг на Лига Европа. – В Украйна има два много силни отбора в лицето на „Динамо“ (Киев) и „Шахтьор“. Другите са горе-долу на едно ниво. Двата гранда остават сериозна диря в Европа, а останалите са на приливи и отливи. „Зоря“ няма голям опит в турнирите и това винаги оказва влияние. Не е тим, който знае как се играят такива мачове. В София стояха добре, но не показаха нещо кой знае какво. Няма как ЦСКА да се плаши от „Зоря“ след стотици мачове в Европа. Може футболистите да са различни, но ДНК-то на клуба си остава. Шансовете са равни. Може би „Зоря“ има минимално предимство от резултата, но това не променя нищо. Няма от какво да се притесняваме. Най-важното е ЦСКА да бъде концентриран и всички шансове са на лице. – Този отбор не се интересува дали е домакин или гост. Винаги играе по един начин. Силните страни са себераздаването и тактическата дисциплина. Като типичен украински отбор „Зоря“ е твърд, но не и груб тим. – Участваше във Висшата лига и бе на средно ниво. Много пъти съм играл на техния стадион. Ако сега мачът беше в Луганск, на ЦСКА щеше да е по-трудно. Много хора се събираха на мачовете на „Зоря“ по мое време – поне 10 хиляди. Но сега нещата в Украйна като цяло не са толкова добре и това е още едно предимство за нас. В никакъв случай обаче не трябва да е успокоение, защото „Зоря“ не се притеснява от неутралния терен. – Нито един няма, който да се отличава особено. Видяхме го и в София. Силата на „Зоря“ е, че действа като отбор. Никога не са имали някакви звезди. Който футболист покаже повече класа, веднага го привличат в „Динамо“ или „Шахтьор“. Предвид тежката политическа ситуация парите в украинския футбол до голяма степен се понижиха. Всеки гледа да оцелее. Въпреки това украинците са хора с високо самочувствие. Когато „Зоря“ излезе срещу ЦСКА, няма да се интересува дали това е евромач или двубой от първенството срещу „Карпати“ например. – Да не се притесни от агресията на украинците. „Зоря“ разчита на динамиката, а ЦСКА е техничен отбор. Сблъскват се коренно противоположни стилове. При тях борбата е водеща. Няма да има много публика и това е добре за нас. От друга страна в съвременния футбол домакинският фактор е все по-малко важен. Излизаш, вкарваш голове и биеш. Просто е на думи, трябва да се покаже на терена. – Шест години живях там и няма как да не ми лисва. По мое време животът беше много спокоен. Всички клубове бяха финансово обезпечени и феновете се забавляваха. Украинците са добри хора, никога не завиждам. Много ми е мъчно, че тази война ги удари толкова тежко. Но не е нещо, което ние можем да променим. Почти всеки ден говоря с мои приятели от Украйна, следя обстановката и вярвам, че страната ще се възстанови. – Когато аз играех, беше в добро състояние. Кокетен стадион за около 15 000 души. Не знам как е днес. – Не е само Донецк. Миналата седмица говорих с нашия капитан от „Металург“, който е родом от Луганск и вече прекрати кариерата си. Разказва, че не е добре. Лошо е да си далеч от дома, семейството, приятелите. Хората в Донецк бяха много горди от своите отбори. Сега не могат да гледат футбол. Много е тъжно. – За съжаление нашият „Металург“ вече го няма. „Шахтьор“ играех в Харков, преди в Лвов, понякога в Киев. Чух, че на „Донбас Арена“ има само минимални поражения от войната, но са забранени всякакви спортни събития. Когато войната започна, стадионът е използван за военна база. А само като се замисля – преди седем години там се игра полуфинал на европейско първенсткво. – Че успях да се запозная с толкова добри и учтиви хора. Като футболист имах всичко необходимо да се чувствам добре. Играхме финали, участвахме в евротурнири. Сега хората опитват да оцеляват. Има наченки с новия президент нещата да се оправят бързо. Не трябва да страдат хора, които нямат никаква вина. – Помня този мач! Бях като фен с червено шалче на „Българска армия“. Въпреки че „Шахтьор“ игра по-добре, ние ги бихме 3:0. Най-лошото е, че те продължиха да се развиват. „Шахтьор“ спечели Купата на УЕФА, играе непрекъснато в групите на Шампионската лига. А българският футбол не тръгна нагоре. Жалко… В Украйна имаше и има много богати хора, които даваха страшно много пари за спорт. Отбори като „Металист“ и „Днипро“, които днес ги няма, играеха редовно в групите на евротурнирите. Без пари не става. Ще ви кажа, че собственикът на нашия „Металург“ имаше 52 завода за метали и машиностроене. Изведнъж останаха 17 и всичко секна с футбола. – В ЦСКА сме учени, че добре е, когато си спечелил всички мачове. Друго не се признава дори равенство срещу „Лудогорец“. Но аз мисля, че ЦСКА има отбор, който тепърва ще набере скорост. Когато се качим на първото място, значи всичко е наред. Всички загубиха точки от началото на сезона и битката ще е здрава. Няма място за паника. Надявам се, че всеки от футболистите ни има представа, че е в най-големия клуб на България и трябва да го представлява по най-добрия начин. – Защо да не успее? В Разград победата ни се изплъзна на косъм, макар че двубоят беше равностоен. Важното е да се научим да не изпускаме тънките моменти. Така се случи миналия сезон. Руснаците имат една приказка – във футбола няма малки неща. Всяка ситуация, всеки детайл е важен и може да реши първенството. Дали е дузпа, дали е червен картон, дали е пропуск на празна врата – няма значение. Може би на фона на целия сезон един такъв момент да не изглежда важен, но накрая може да е фатален. Затова вярвам, че ЦСКА няма да подцени нито една ситуация. Защото максимата е знаем – един миг невнимание, цял живот страдание. Време е ЦСКА да се върне на мястото си – да бъде шампион.", "date": "2019.08.13", "title": " Велизар Димитров, легендарният нападател на „червените“, ексклузивно пред „Труд“:  ЦСКА има стотици мача в Европа, а „Зоря“ – не"}
{"url": "https://trud.bg/20-000-%d0%b5%d0%b2%d1%80%d0%be-%d1%81%d1%82%d1%80%d1%83%d0%b2%d0%b0%d0%bb%d0%be-%d1%83%d0%b1%d0%b8%d0%b9%d1%81%d1%82%d0%b2%d0%be%d1%82%d0%be-%d0%bd%d0%b0-%d0%b2%d0%b0%d1%80%d0%bd%d0%b5%d0%bd%d1%81/", "text": "20 000 евро е получил 50-годишният Константин Веселинов, за да убие популярния варненски диджей Тодор Тодоров – DJ Teddy. Това стана ясно, след като по искане на прокуратурата Варненският окръжен съд задържа под стража поръчителя на зверството Григор Колев. Разследването на случая приключи 4 г. след фаталния край на Тодоров. Той бе наръган няколко пъти с нож пред дома си в кв. „Левски“ късно вечерта на 26 февруари 2015 г. Преди месец прокуратурата обвини като пряк извършител Веселинов, а преди дни уличи и подбудителя. В съдебната зала 47-годишният Григор Колев неуспешно поиска по-лека мярка, като посочи, че се грижи за възрастната си баба и двете си деца и не се е укрил, след като е разбрал, че наетият от него килър е арестуван. От прокуратурата посочиха, че по време на разследването са събрани достатъчно писмени доказателства и експертизи за вината на Григор, който ще отговаря като подбудител на умишлено убийство, извършено по особено жесток и мъчителен за жертвата начин. Зад решетките процес чака и фактическият извършител, който бе задържан под стража през юли.", "date": "2019.08.13", "title": " 20 000 евро струвало убийството на варненски диджей\t"}
{"url": "https://trud.bg/%d0%bc%d1%83%d1%82%d1%80%d0%b8-%d0%bf%d0%be%d1%82%d1%80%d0%be%d1%88%d0%b8%d1%85%d0%b0-%d0%b1%d0%b0%d1%80-%d0%ba%d0%b0%d0%ba%d1%82%d0%be-%d0%bf%d1%80%d0%b5%d0%b7-90-%d1%82%d0%b5-%d0%b3%d0%be%d0%b4/", "text": "Лазаров: Страхувам се за живота си Бойко Борисов разпореди вандалите да бъдат издирени и арестувани веднага Мутри потрошиха култово заведение и нарязаха с ножове тапицерията на мебелите.Те не криели лицата си и свободно размахвали хладни оръжия пред изплашените посетители на бар „Бесо” в столичния квартал „Борово” малко след 18 ч. в понеделник. Шестимата мъже седнали като клиенти, пили по едно питие и изведнъж скочили и започнали да трошат всичко. Те крещели заплахи срещу собственика на „Бесо” Емануил Лазаров – Емо Негъра, а на тръгване прeдупрeдили пeрcoнaлa coбcтвeникът дa ce oбaди „нa кoгoтo трябвa”, зa дa нe му ce cлучвa тoвa вceки дeн. Въпреки това Емо Негъра не е звъннал на тел.112 след нападението и не е подал жалба в полицията. „Страхувам се за живота си. Имам три деца и жена. Притеснявам се. Чувствам се заплашен. Знам на кого трябва да се обадя. Става въпрос за бизнес отношения, аз обаче не му дължа нищо на човека, поръчал акцията” заяви собственикът на изпотрошеното заведение Емо Негъра. Бизнес отношенията са с Красен Кръстев, с когото Лазаров е съдружник в строителната фирма „Кепитал валю”. Двамата от доста време били в тежък конфликт, който избил в мутренското нападение. Фирмата закупила отромни територии в жк „Борово” и жк „Манастирски ливади”, където трябва да изникне нов жилищен комплекс. Говори се, че там ще бъде изградена една от най-високите сгради в столицата. Според една от версиите Лазаров дължал милиони на Кръстев и това била причината за наказателната акция в „Бесо”. Заснетият от охранителните камери и мобилни телефони на посетители екшън се появи в социалните мрежи почти веднага и МВР реагира светкавично. Бойко Борисов извика на среща в Министерски съвет главния секретар на МВР Ивайло Иванов, главният прокурор Сотир Цацаров и шефовете на Националната полиция и СДВР. Борисов е разпоредил да бъдат установени причините за погрома в заведението и по най-бързия начин да бъдат задържани извършителите. Ден след вандалския акт мебелите бяха подменени и барът работеше, както винаги.   Главният секретар на МВР: Ще проверим целия им бизнес „МВР и ръководството на държавата няма да допуснат и няма да толерираме такива действия”, каза главният секретар на МВР Ивайло Иванов. „Тези времена са безвъзвратно отминали. Ако имат някакви неуредени бизнес взаимоотношения, има законов ред, има съд, където те могат да си разрешат проблемите. Държавата ще отговори с всички възможни средства, които й позволява законът. Разследването е в ход, ще им проверим целия бизнес”, закани се главният секретар.   Забъркаха името на собственика в любовен скандал Заплашваният обичал екстремните спортове Името на Емо Негъра е свързано тясно с родния хайлайф. На откриването на бар „Бесо” през 2010 г. идват куп знаменитости – бизнесменът Борислав Дионисиев, издателят Борис Ангелов, тв водещата Радост Драганова, златната флейта Кристиян Коев, Румънеца, Богдан Томов, топмоделът Маги Желязкова, тв водещите Мариана Мариновa и Светослава Тадаръкова. Гост на партито беше и представителят на висшия мениджмънт на испанския моден концерн INDITEX Раул Естрадера. През 2016 г. името на бизнесмена беше замесено в любовен скандал с половинката на спортния журналист Крум Савов – Мая. Лазаров обаче беше категоричен: „Нямам и не съм имал нищо общо с жената на журналиста Крум Савов. Дори не знам как изглежда. Това не е първата лъжлива история за мен, сигурно няма да е и последната”. Емо Негъра е известен и като любител на екстремните спортове и преживявания. Той кара хеликоптер, обича подводния риболов. Не се разминава и с инциденти. През 2015 г. той падна с хеликоптера си в морето край Царево. В първите минути след кататрофата се обадил на сестра си. Пострадали туристи от инцидента нямало, машината също не се разбила. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.13", "title": " Мутри потрошиха бар, както през 90-те години (обзор)\t"}
{"url": "https://trud.bg/%d0%b8%d0%b7%d0%b2%d1%8a%d0%bd%d1%80%d0%b5%d0%b4%d0%bd%d0%be-%d0%bf%d0%be%d0%bb%d0%be%d0%b6%d0%b5%d0%bd%d0%b8%d0%b5-%d0%bd%d0%b0-%d0%b5%d0%b2%d0%b1%d0%b5%d1%8f-%d0%b3%d1%8a%d1%80%d1%86%d0%b8%d1%8f/", "text": "Огненият ад в Гърция продължава. Пожарникар е ранен в битката с пламъците. В Евбея е обявено извънредно положение заради огнената стихия, а Гърция поиска помощ от Европейския механизъм за гражданска защита. Пожарните автомобили създават защитна зона в село Макримали, където огънят вече е изпепелил къщи, като същевременно се евакуира село Платании, където пожарът наближава опасно близо. Селата Контодеспоти, Ставрос, Макримали, Платании и манастирът Макримали вече са евакуирани. Пожарът в Евбея започна днес в 03:16 ч. в района на Агрилица, в девствената борова гора, която е част от мрежата на Европейския съюз „Натура 2000“ и определена за убежище за диви животни. Властите евакуираха манастира Панагия Макрималис от съображения за сигурност. Усилията на огнеборците са възпрепятствани от неравния терен и силните ветрове от 8 бофор, които допринасят за разпространяването пламъците. Извънредно съобщение относно мерките за защита на уязвимите групи беше публикувано от Генералния секретариат за гражданска защита. Премиерът Кириакос Мицотакис е в Единния координационен център за пожарни операции и следи от близо тревожната ситуация на Евбея. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.13", "title": " Извънредно положение на Евбея, Гърция зове за помощ Европа"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8-%d1%87%d0%b0%d0%ba%d0%b0%d1%82-%d1%81-%d1%87%d0%b0%d1%81%d0%be%d0%b2%d0%b5-%d0%b7%d0%b0-%d0%b8%d0%b7%d0%bb%d0%b5%d1%82%d1%8f%d1%82-%d0%be%d1%82-%d0%bb%d0%b5/", "text": "Тридесет и петима българи се намират на Летище Франкфурт, след като не успяха да излетят с редовен полет на Wizz Air в 15.10 часа, предава  Те твърдят, че за забавянето, предшествало ситуацията, вина имат и авиокомпанията, и летищните власти, а от Wizz Air засега отказват да им осигурят нови билети за бъдещ полет до Родината. Българите се опасяват, че ще се наложи да пренощуват във Франкфурт, а някои от тях нямат пари за тези допълнителни разходи. Сред групата има малки деца и болни, които не се чувстват добре. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.13", "title": " Българи чакат с часове за излетят от Летище Франкфурт"}
{"url": "https://trud.bg/%d0%bf%d0%b5%d1%81%d0%ba%d0%be%d0%b2-%d0%be%d1%82%d1%80%d0%b5%d1%87%d0%b5-%d0%bf%d1%80%d0%be%d1%82%d0%b5%d1%81%d1%82%d0%b8%d1%82%d0%b5-%d0%b2-%d0%bc%d0%be%d1%81%d0%ba%d0%b2%d0%b0-%d0%b4%d0%b0-%d1%81/", "text": "Протестите в Москва не са признак на „политическа криза“, заяви във вторник говорителят на Кремъл Дмитрий Песков, информира БНР. Песков посочи, че няма да се толерира „непропорционално използване на сила“ от полицейските части и че всички възникнали инциденти ще бъдат предмет на вътрешни разследвания. Говорителят на руския президент обаче добави, че „е абсолютно оправдано, когато органите на реда предприемат по-твърди действия, за да ограничат гражданското безредие. Протестите на опозицията в Москва се засилиха през лятото, след като редица независими кандидати не бяха допуснати да участват в кметските избори, тъй като властите в Русия заявиха, че не те не са успели да съберат достатъчен брой подписи на граждани, които подкрепят техните кандидатури. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.13", "title": " Песков отрече протестите в Москва да са признак на политическа криза"}
{"url": "https://trud.bg/%d1%88%d0%b5%d1%81%d1%82%d0%b0-%d0%bf%d0%be%d1%80%d0%b5%d0%b4%d0%bd%d0%b0-%d0%b2%d0%b5%d1%87%d0%b5%d1%80-%d0%bd%d0%b0-%d0%bf%d1%80%d0%be%d1%82%d0%b5%d1%81%d1%82%d0%b8-%d0%b2-%d0%b4%d0%be%d0%bb%d0%bd/", "text": "Жители на Община Долни чифлик се събраха за шеста поредна вечер на протест. Хората отказват да умъртвят домашните си прасета, предава  Междувременно на заседание на епизоотичната комисия към Областния управител на Варна беше решено да бъдат умъртвени и прасетата в частните дворове в цяла Варненска област. По официални данни животните са над 2300, но най-вероятно бройката им е по-голяма. Протестиращите блокираха пътя Варна-Бургас край село Старо Оряхово. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.13", "title": " Шеста поредна вечер на протести в Долни чифлик заради африканската чума"}
{"url": "https://trud.bg/%d0%bd%d0%b0%d0%b9-%d1%81%d0%bb%d0%b0%d0%b1%d0%b8%d1%82%d0%b5-%d0%bf%d0%b8%d0%bb%d0%be%d1%82%d0%b8-%d0%b2%d1%8a%d0%b2-%d1%84%d0%be%d1%80%d0%bc%d1%83%d0%bb%d0%b0-1/", "text": "След края на първата половина от сезона във „Формула 1“ правим равносметка на най-слабите пилоти до момента. А оценката им се сформира съобразно спечелените точки от всеки старт, които формират и средната. Антонио Джованаци (68 т., оценка – 5,7.). Пилотът на „Алфа Ромео“ разочарова през целия сезон до момент и е на дъното. В Баку изглеждаше, че италианецът вече се е слял с болида си, но след това отново загуби увереност. В последните стартове му се случваше дори да изпревари съотборника си и бивш световен шампион Райконен в квалификациите, но в самите състезания темпото му оставаше все така слабо. Пиер Гасли (69,5 т., 5,8) е най-голямото разочарование в първата половина на сезона. Не случайно от „Ред Бул“ се освободиха от услугите му и го размениха с Александър Албон от филиала си „Торо Росо“. Проблемите на французина започнаха още на тестовете, когато разби болида си. И оттогава така и не успя „да влезе в час“. Той бе твърде далеч от скоростта и класиранията на съотборника си Макс Верстапен в квалификациите, а в самите състезания се движеше в средата на колоната, докато Лудия Макс се бори за победи и място на подиума. Едва ли скоро е имало по-слаб дебют в „Ред Бул“. Роберт Кубица (70,5 т., 5,9).  Да поканиш Кубица като водещ пилот бе доста рисковано решение за „Уилямс“. Това, че полякът се справя с дистанциите, независимо от физическите си ограничения, заслужава уважение. Но при него я няма онази бързина, каквато имаше преди. Сега полза на отбора от Кубица са единствено парите на полските спонсори. Ланс Строл (74,5 т., 6,2) Пилотът на „Рейсинг поинт“ кара сравнително добре в своята родина Канада, но в квалификациите бе прекалено слаб и постоянно губеше от съотборника си Серхио Перес. А самият Чеко миналата година отстъпи с резултат 5:16 на Естебан Окон (тогава отборът се казваше “Форс Индия”). Така репутацията на Строл като главен пилот под наем в съвременната „Формула 1“ все повече се засилва. Кевин Магнусен (77,5 т.,  6,5) Според Гюнтер Щайнер, шеф на отбора „Хаас“, болидът през 2019-а е най-странният в цялата му кариера. Автомобилът е способен да направи добра обиколка в квалификациите, но катастрофално губи темпо в самите състезания. И в тези условия да се представиш добре е истинско предизвикателство. Преди всичко трябва да си търпелив и готов за всяка възможност. А Магнусен неведнъж е влизал в пререкания с инженерите в ефир, критикувайки машината, която механиците току-що са сглобили отново след поредната му авария. Ромен Грожан (78,5 т., 6,5) Сякаш пилотът на „Хаас“ се справи по-добре с проблемите, но все още на французина му липсват силни изяви тази година. В Гран при на Австралия той се движеше много добре и бе на път да спечели не малко точки, но накрая не финишира. После преживя фиаско във Великобритания. Първо удари крилото на болида си при излизане от питлейна, а после избута съотборника си от трасето още на първата обиколка. Нико Хюлкенберг (79 т., 6,6) За германеца започнаха трудни времена в „Рено“. След края на смазващия сезон през 2018-а Нико получи нов съотборник, който почти веднага го смачка. В Австралия и Бахрейн той се движеше в темпо, но после започнаха провалите в квалификациите (влезе и в серия от 7 поредни загуби от съотборника си Даниел Рикардо). Кулминацията бе в Гран при на Германия. Нико се бореше да влезе в тройката, но се подхлъзна на мокрото трасе, което го прати доста назад в класирането. Себастиан Фетел (81,5 т., 6,8) В края на миналата година трикратният световен шампион се провали толкова силно, че повече не можеше да бъде. Предполагаше се, че пилотът на „Ферари“ ще си почине и този сезон ще започне „на чисто“ и ще бие основния си съперник Люис Хамилтън. Но грешките отново заваляха. В Гран при на Бахрейн се завъртя, провали се на квалификацията във Франция, сблъска се с Верстапен на „Силвърстоун“ – и това са само най-големите гафове на германеца. Да, „Ферари“ отстъпва на „Мерцедес“ и Фетел трябва да рискува, за да получи шанс за победа. Той добре кара в Австрия, а в Германия бе на супер ниво. Но все още не може да оправдае очакванията. И още нещо – той се лиши от победата в Канада след нова грешка. Даниел Рикардо (81,5 т., 6,8) Австралиецът смело прие решението да напусне „Ред Бул“ и да отиде в „Рено“, знаейки че не може веднага да се бори за подиум. В първите състезания му бе трудно да свикне с малко „непослушната“ машина. Но вече в третия старт настъпи обрат. Добре кара в Монако, после в Канада и Великобритания. И ако не е лидер, стана поне основна звезда на своя отбор. Като цяло той прави добър сезон, но е способен и на още по-добър. Серхио Перес (83 т., 6,9) Сегашният болид на „Рейсинг Поинт“ е малко по-скромна машина в сравнение с миналогодишната „Форс Индия“. Макар че лишавайки се от дразнителя Естебан Окон, мексиканецът се отпусна . Всъщност той е класен пилот, достатъчно е да си припомним първите му състезания и шестото място в Баку, но после изявите му не впечатлиха с нищо. И ако не бе излитането му от пистата за Гран при на Германия, вероятно сега той щеше да бъде… в друга класация.", "date": "2019.08.13", "title": " Най-слабите пилоти във „Формула 1“"}
{"url": "https://trud.bg/%d0%b8%d0%b2%d0%b0%d0%bd-%d0%b3%d0%b5%d1%88%d0%b5%d0%b2-%d0%b4%d0%bb%d1%8a%d0%b6%d0%bd%d0%b8-%d1%81%d0%bc%d0%b5-%d0%b4%d0%b0-%d0%b4%d0%b0%d0%b4%d0%b5%d0%bc-%d1%81%d0%bf%d1%80%d0%b0%d0%b2%d0%b5%d0%b4/", "text": "Цената за крими­налния преход не бива да се плаща само от обикновените хора Успешният модел на спецпрокуратурата може и трябва да се приложи към останалите структури в ПРБ „Вярвам, че работодател на магистратите са българските граждани и ние сме длъжни да им дадем „продукта”, който те очакват от нас. Този „продукт” се нарича справедливост.” Това е записал кандидатът за главен прокурор Иван Гешев в  , която беше публикувана в сайта на Висшия съдебен съвет (ВСС). Концепцията се състои от 31 страници и разделена на 5 основни теми. Първата от тях е личната мотивация на Гешев за заемането на длъжността. В нея той посочва, че смята като цяло съдебната власт и в частност – Прокуратурата на Република България (ПРБ), като длъжник на българското и че може да се направи още много, за да се компенсира липсата на достатъчно справедливост. Там той посочва и че не бива обикновеният българин да плаща цената на т.нар. „криминален преход” в годините след промените в България. Втората част съдържа подробен анализ и оценка за моментното състоянието и дейността на прокуратурата в периода 2012 -2018 г. Тогава се създава и започва работа и Специализираната прокуратура, която Гешев оглавяваше до миналото лято, когато бе назначен за заместник-главен прокурор по разследването и корупцията във високите етажи на властта. Неговото разбиране е, че успешният модел на спецпрокуратурата може и трябва да бъде пренесен и в останалите структури на ПРБ. Гешев разглежда достиженията в дейността на прокуратурата в третата част на концепцията си, като основно се спира на изпълнението на препоръките в докладите на Европейската комисия по отношение на държавното обвинение. Цитиран е последният доклад от ноември м.г., според който ЕК изброява изпълнените препоръки и изразява увереност, че „България е в състояние да изпълни всички останали препоръки”. В четвъртата част са отбелязани проблемите в работата на прокуратурата – от нормативен характер, например – по отношение на разследването на корупционни престъпления и организирана престъпност, преодоляваме на формализма в наказателното производство и др. Засегнати са и въпросите за кадровата и материално-техническа обезпеченост на разследващите полицаи от МВР, на инспекторите от Агенция „Митници”, на служителите с разследващи функции от системата на затворите, на Държавната агенция „Технически операции” и на ДАНС. „Цели за развитие и мерки за постигането им”, е наречена петата част от концепцията на Гешев. В нея той излага разбиранията си за междуинституционално и междуведомствено сътрудничество, включително в рамките на Европейската прокуратура. В заключение Гешев пише, че ако получи доверието на 17 от членовете на ВСС, приоритет в работата му ще бъде предприемането на мерки за окончателното изпълнение на препоръките в докладите на ЕК, завършването на процеса на съдебна реформа и утвърждаване на необратимостта и съществен напредък в борбата с организираната престъпност, тероризма, корупцията и битовата престъпност. „Само така би се повишило доверието на гражданите в съдебната власт”, убеден е Гешев.   Основни принципи:   Отговорност, прозрачност и институционална предвидимост    Редове от концепцията:   Законът е само инструмент „Липсата на справедливост няма как да бъде обяснена или оправдана с нищо, още по-малко с буквата на закона. Защото законът е само инструмент в ръцете на конкретния магистрат за постигане на справедливост”. „Смятам, че успешният модел на функциониране на специализираните прокуратури, взаимодействието им с останалите части на правоохранителната система и възприетите от тях добри европейски практики може и трябва да се приложи и адаптира и в останалите структури на ПРБ”. „Цената за т.нар. „криминален преход” не може и не трябва да бъде плащана само и единствено от обикновените български граждани и данъкоплатци”. „Грешният извод, за безконтролност на прокурора, който е dominus litis – „господар на досъдебното производство”, следва да бъде разсеян чрез публично оповестяване на резултатите от съдебния контрол, предвиден в процесуално-следствените действия в тази предварителна фаза на наказателното производство”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.13", "title": " Иван Гешев: Длъжни сме да дадем справедливост на българските граждани (обзор)\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-459/", "text": "Зони на греха и на спокойствието в курортите Парти зони или такива за семейна почивка ще бъдат обособени в родните курорти с промени в Закона за туризма.               Газовият сблъсък на Турция и Кипър е част от сблъсъка САЩ-Русия Увеличава се присъствието на България в черноморско-каспийския регион, казва проф. д.ик.н. Нина Дюлгерова – експерт по международни отношения, в интервю за „Труд“.           Охрид: Осемнадесет години по-късно На 13 август 2001 г. в Скопие бе подписан Охридският мирен договор, който сложи край на няколкомесечния въоръжен конфликт в Македония, но и я промени изцяло – анализ на Костадин Филипов.             Научихме американците да промиват злато Българска технология работи в Калифорния през ХІХ век – „Легенди и истини в българската история“ с Росен Тахов.           #MeToo и в Операта Силует на Пласидо Доминго. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.13", "title": " Вижте акцентите в броя на вестник „Труд“ в сряда, 14 август 2019"}
{"url": "https://trud.bg/%d0%bf%d0%be%d0%b6%d0%b0%d1%80-%d0%b2-%d0%b7%d0%b4%d1%80%d0%b0%d0%b2%d0%bd%d0%b0%d1%82%d0%b0-%d1%81%d0%bb%d1%83%d0%b6%d0%b1%d0%b0-%d0%b2-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0/", "text": "Пожар е избухнал в здравната служба в благоевградското село Селище. Огънят е тръгнал от покривната конструкция, която се е срутила и така пожарът е обхванал цялата сграда, предава  Два екипа на служба „Пожарна безопасност и защита на населението“ са пристигнали минути след подаване на сигнала към 17.30 часа. Засега огънят е овладян, но пожарът не е загасен. По думите на кмета на селото Благой Панайотов няма опасност за съседните сгради и къщи, една от които е тази на кметството. В гасенето са се включили и доброволци. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.13", "title": " Пожар в здравната служба в благоевградското село Селище"}
{"url": "https://trud.bg/%d1%81%d0%bf%d0%b0%d1%81%d0%b8%d1%82%d0%b5%d0%bb%d0%b8-%d1%82%d1%8a%d1%80%d1%81%d1%8f%d1%82-%d0%b8%d0%b7%d1%87%d0%b5%d0%b7%d0%bd%d0%b0%d0%bb-%d1%87%d0%be%d0%b2%d0%b5%d0%ba-%d0%b2-%d0%bc%d0%be%d1%80/", "text": "Спасителите на централния плаж във Варна търсят 14-годишно момиче в морето край Варна в района на Калните бани. Това съобщи пред   д-р Иван Иванов, управляващ ДКЦ I „Св. Климентина”. То отговаря за здравното обслужване по плажовете в града. Около 16 часа няколко деца от варненския квартал Владиславово са влезли в морето да си играят. Две- три деца се излезли след сигнал на спасителите. Едно от момичетата е подало сигнал за помощ с ръка, но не са успели да я извадят. Спасителите обясниха, че са направили всичко възможно, за да извадят момичето. Влезли са шестима спасители. Двама водолази от „Гражданска защита“ продължават издирването на момичето вече трети час. Морето е с 4 бала вълнение и флагът е червен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.13", "title": " Спасители търсят изчезнало 14-годишно момиче в морето край Варна"}
