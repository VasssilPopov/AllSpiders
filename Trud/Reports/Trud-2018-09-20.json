{"url": "https://trud.bg/%d0%b4%d0%b2%d0%b5%d1%82%d0%b5-%d0%ba%d0%be%d1%80%d0%b5%d0%b8-%d0%bf%d1%80%d0%b8%d0%ba%d0%bb%d1%8e%d1%87%d0%b8%d1%85%d0%b0-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%81%d0%ba%d0%b0/", "text": "Приключи тридневната среща на лидерите на Северна и Южна Корея. В последния ден Ким Чен-ун и Мун Дже-ин символично изкачиха свещения за корейците връх Пекту. Най-високият връх на полуострова е в най-северната му част и на него южнокорейци не са стъпвали. Според митологията, в планината от небето се е спуснал бащата на основателя на първата корейска държава. Преди заминаването си за Сеул южнокорейският президент заяви, че Ким му е предал писмено послание за американския президент. Мун Дже-ин и Доналд Тръмп ще се срещнат в понеделник. „Ким ми каза, че се надява държавният секретар Майк Помпео скоро да посети Пхенян и в най-близко бъдеще да се организира втора среща на върха между него и президента Тръмп, за да се ускори процеса на освобождаване от ядрено оръжие на полуострова”, заяви южнокорейският президент. Лична среща със севернокорейския лидер пожела и японският премиер Шиндзо Абе. Днес той беше преизбран за ръководител на своята партия и ще бъде за трети пореден мандат ръководител на правителството в Токио. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.20", "title": " Двете Кореи приключиха президентската среща на свещен връх"}
{"url": "https://trud.bg/%d1%81%d0%bf%d0%b5%d1%86%d1%81%d1%8a%d0%b4%d1%8a%d1%82-%d0%bf%d1%83%d1%81%d0%bd%d0%b0-%d0%bf%d0%be%d0%b4-%d0%b4%d0%be%d0%bc%d0%b0%d1%88%d0%b5%d0%bd-%d0%b0%d1%80%d0%b5%d1%81%d1%82-%d0%be%d1%81%d0%bd/", "text": "Спецсъдът пусна под домашен арест  . Двамата са в тежко здравословно състояние и имат заболявания, които трябва да лекуват. Лесничеят Петьо Георгиев остава в ареста, а синът му Денис бе освободен под парична гаранция от 3000 лв. Съдът посочи, че обвиненията не са прецизни, някои от тях са недоказани, не е направена експертиза дали намерените оръжия са огнестрелни. С тези критики спецсъдът се обърна към прокуратурата, а наблюдаващият прокурор Ангел Кънев заяви, че ще протестира определението и ще внесе допълнителни доказателства. Той обясни пропуските с твърде ранния етап на разследването и добави, че на някои от задържаните членове на групата ще бъдат повдигнати и други обвинения. Решението на съда не е окончателно, а заседанието пред Апелативния спецсъд ще бъде на 27 септември. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.09.20", "title": " Спецсъдът пусна под домашен арест основните обвиняеми от групата за незаконен дърводобив"}
{"url": "https://trud.bg/%d0%bc%d0%bb%d0%b0%d0%b4%d0%b5%d0%bd-%d0%bc%d0%b0%d1%80%d0%b8%d0%bd%d0%be%d0%b2-%d0%bd%d0%b5-%d0%bc%d0%be%d0%b3%d0%b0-%d0%b8-%d0%bd%d0%b5-%d0%b1%d0%b8%d0%b2%d0%b0-%d0%b4%d0%b0-%d1%82%d1%8a%d1%80/", "text": "„Не мога да търся сметка на президента за коментарите, а и не бива” – така   коментира  . Той заяви, че ще направи всичко възможно, за да има добър диалог между МВР и всички институции. По-рано през деня президентът заяви, че Маринов се назначава на мястото на Валентин Радев, въпреки „мърлявата работа” на ведомството. Тя на свой ред зависела именно от Маринов, докато заемал поста главен секретар. „Не мога да коментирам и не бива да коментирам защо президентът смята така. Премиерът и правителството са решили – предложили са ме. От мен може да се очаква диалог и съвместна работа”, каза Маринов. Новият вътрешен министър заяви, че задочните скандали между „Дондуков 1” и „Дондуков 2” по негов адрес не са го разколебали. „Увереността ми идва от това, че знам какъв екип съм ръководил до вчера”, каза Маринов. Той допълни, че статистиката ясно показвала, че в качеството му на главен секретар на МВР „добре организирал” и колегите му добре изпълнявали своите задължения. Маринов коментира, че проблемите в МВР по-скоро били в кадровия състав, който трябва да бъде укрепен. Въпреки това посочи, че от началото на „Борисов 3” са назначени 1700 полицаи, а са напуснали близо 600 – статистика, която до скоро била в обратната посока. „Много е трудно да се избере главен секретар, тъй като всички директори на областни дирекции са добри. Който и да бъде избран, няма да бъде грешка”, коментира Маринов. На въпрос дали Христо Терзийски, шефът на Националната полиция, или Ивайло Спиридонов, шеф на ГДБОП, ще бъдат номинирани за поста, Маринов не пожела да отговори – „Както беше модерно едно време – нито да, нито не”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.20", "title": " Младен Маринов: Не мога и не бива да търся сметка на президента за коментарите"}
{"url": "https://trud.bg/%d0%b2%d0%b4%d0%b8%d0%b3%d0%b0%d1%82-%d0%bf%d0%b0%d1%80%d0%bd%d0%be%d1%82%d0%be-%d0%b2-%d1%81%d0%be%d1%84%d0%b8%d1%8f-%d1%81-8/", "text": "Нагоре ще са и цените на тока Цената на парното и топлата вода в София се вдига с 8% от 1 октомври. Това предлага Комисията за енергийно и водно регулиране. За абонатите на “ЕВН Топлофикация” в Пловдив топлото поскъпва с 8,56%, а за тези в Плевен – с 4,66 на сто. Повече за отопление ще плащат и в Бургас и Варна – съответно с 4,87 и 2,27 процента от 1 октомври. Нагоре ще бъдат и цените на тока, но с колко тепърва ще се обсъжда. Като причина за промените в цените от КЕВР посочват поскъпването на природния газ с близо 14% от октомври. На тази база работна група е извършила анализ и предлага да бъдат повишени цените на тока, парното и електрическата енергия, произведена по високоефективен комбиниран начин. Това ще бъде поредното покачване, след като от 1 юли заради поскъпването на природния газ с малко над 10% цената на парното в страната беше вдигната средно със 7,33%. Предложенията на комисията ще бъдат подложени на обществено обсъждане на 26 септември, а окончателното решение ще стане ясно на 30 септември. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.20", "title": " Вдигат парното в София с 8%\t\t\t"}
{"url": "https://trud.bg/16-%d0%b3%d0%be%d0%b4%d0%b8%d1%88%d0%b5%d0%bd-%d1%83%d1%87%d0%b5%d0%bd%d0%b8%d0%ba-%d0%b2-%d0%b1%d0%be%d0%bb%d0%bd%d0%b8%d1%86%d0%b0-%d1%81%d0%bb%d0%b5%d0%b4-%d0%bf%d0%be%d0%b1%d0%be%d0%b9-%d0%b2/", "text": "16-годишен ученик пострада след сбиване в училищен двор. Инцидентът станал днес около 13.30 часа в двора на благоевградското Средно училище с изучаване на чужди езици „Свети Климент Охридски“, съобщи  . Пострадалият ученик е закаран в болница с голяма рана на главата. След направен скенер е установено, че има мозъчно сътресение и е остане под наблюдение в лечебното заведение. Младежът бил пребит след края на учебните занятия от три по-големи момчета, които не са от същото училище. Причините за сбиването не са ясни, а от полицията отказват да дадат повече информация на този етап. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.20", "title": " 16-годишен ученик в болница след побой в училищен двор в Благоевград"}
{"url": "https://trud.bg/%d0%bd%d0%b0%d0%b9-%d0%bc%d0%b0%d0%bb%d0%ba%d0%be-%d1%82%d1%80%d0%b8-%d0%b6%d0%b5%d1%80%d1%82%d0%b2%d0%b8-%d1%81%d0%bb%d0%b5%d0%b4-%d1%81%d1%82%d1%80%d0%b5%d0%bb%d0%b1%d0%b0-%d0%b2-%d0%bc%d0%b5%d1%80/", "text": "Най-малко трима души бяха убити при стрелба в североизточната част на щата Мериленд. От ФБР обявиха, че работят по ситуация с „активен стрелец”, а от офиса на шерифа на Харфорд Каунти посочиха, че има „множество жертви”. По първоначални данни трагичният инцидент е станал в голям складов обект на аптечна верига. На този етап няма информация кой е извършителят на нападението, какви са мотивите му и дали е бил неутрализиран от органите на реда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.20", "title": " Най-малко три жертви след стрелба в Мериленд"}
{"url": "https://trud.bg/%d1%82%d0%b5%d1%80%d0%b5%d0%b7%d0%b0-%d0%bc%d0%b5%d0%b9-%d0%b2%d1%82%d0%be%d1%80%d0%b8-%d1%80%d0%b5%d1%84%d0%b5%d1%80%d0%b5%d0%bd%d0%b4%d1%83%d0%bc-%d0%b7%d0%b0-%d0%b1%d1%80%d0%b5%d0%ba%d0%b7%d0%b8-2/", "text": "Втори референдум за Брекзит няма да има. Обединеното кралство ще напусне Европейския съюз на 29 март 2019 година. Това категорично изявление направи британският премиер Тереза Мей на неформалната среща на върха на Европейския съюз в Залцбург. По този начин тя коментира  , че лидерите на страните членки единодушно се надяват британското правителство да се допита още веднъж до избирателите във връзка с Брекзит. Тереза Мей отбеляза, че единодушие има в желанието на всички да бъде постигнато приемливо за двете страни споразумение за бъдещите отношения. Правителството ѝ обаче щяло да продължи да се готви за Брекзит без сделка – в случай, че проблемът с бъдещата граница на остров Ирландия и митническите отношения остане нерешен. Френският президент   и че трябва да бъдат преработени до октомври. Макрон отбеляза, че трудностите около Брекзит показват на всички останали страни членки, че напускането на Европейския съюз има много отрицателни последици. „Онези, които обясняват, че лесно можем да живеем без Европа, че всичко ще им бъде наред и че това ще им донесе много пари, са лъжци“, заяви президентът на Франция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.20", "title": " Тереза Мей: Втори референдум за Брекзит няма да има"}
{"url": "https://trud.bg/%d1%82%d0%be%d0%bc%d0%b0-%d0%b1%d0%b5%d0%bb%d0%b5%d0%b2-%d0%bb%d0%b8-%d1%89%d0%b5-%d0%bd%d0%be%d1%81%d0%b8-%d0%be%d1%82%d0%b3%d0%be%d0%b2%d0%be%d1%80%d0%bd%d0%be%d1%81%d1%82%d1%82%d0%b0/", "text": "След като 10 години „зелените“ и Тома Белев повтаряха лъжата, че на Витоша няма никакъв проблем да се изграждат лифтове и писти, накрая самият Белев призна, че това не е така. Във вторник  : „Да, за нови писти, лифтове и съоръжения Планът за управление на Витоша е рестриктивен – той не позволява.“ Е, сега Тома Белев ли ще носи отговорността за Витоша или тези държавни и общински институции, които му се връзваха на лъжите в продължение на десетилетие? Кой сега ще понесе отговорността, за това че Витоша тъне в разруха, скърцат и едва се движат лифтове от 50-те години на миналия век? Загубите за икономиката на града се изчисляват на десетки, дори стотици милиони лева. Колко деца можеха да се научат да карат ски на Витоша? Преди няколко дни премиерът Борисов даде тежко обещание пред шефа на МОК д-р Томас Бах, че София ще кандидатства за Младежка зимна олимпиада през 2024 година. Дано това да вдъхнови парламента за необходимите законови промени и Витоша да стане такава, каквато я заслужава цяла България – достъпна за туристи, с нови, модерни съоръжения и запазена природа – олимпийска планина!    ", "date": "2018.09.20", "title": " Тома Белев ли ще носи отговорността?"}
{"url": "https://trud.bg/%d1%80%d0%b5%d0%b0%d0%bb-%d0%be%d1%82%d0%bd%d0%be%d0%b2%d0%be-%d0%b8%d0%bc%d0%b0-%d1%81%d0%b2%d0%be%d1%8f-%e2%84%967/", "text": "„Реал“ (Мадрид) изигра своя първи мач след ерата „Кристиано Роналдо“ в турнира на богатите. Носителят на трофея от последните три издания в Шампионската лига стартира защитата на отличието с 3:0 над „Рома“ на „Сантяго Бернабеу“. Двубоят бе и дебютен в надпреварата за наставника на тима Хулен Лопетеги, заменил през лятото Зинедин Зидан. Но освен френският специалист, и Кристиано имаше заместник на терена. Неговият №7 се появи в игра през втората част, но вече на гърба на Мариано Диас. 25-годишният офанзивен футболист се завърна в Мадрид това лято след наем в „Лион“. А мачът срещу „вълците“ бе първи в Шампионската лига в кариерата му. И бе белязан с гол в самия край на мача след фамозен фалцов изстрел.  „Винаги съм искал да бъда тук в Мадрид и да помагам на отбора да печели титли – обясни голмайсторът. – Треньорът ми каза да продължа по същия начин. Моята цел е да спечеля куп трофеи с „Реал“, сред които и Шампионската лига.“ А Мариано вече впечатлява със статистика, реализирайки гол за отбора на всеки 54 минути. И това му даде основание след добрия старт на сезона да обяви готовност да заиграе за националния отбор на Испания.  Куп комплименти за играта си получи и Гарет Бейл. Уелсецът живее нов живот на „Бернабеу“ след напускането на Роналдо и вече е в ролята на лидер на отбора. От началото на кампанията нападателят вкара на три пъти в Ла Лига, а сега се разписа и в първия мач в Европа. А има и три голови паса. Пресата в Испания обаче не пропусна да коментира и вратарската дилема пред Лопетеги. Бившият селекционер на „Ла Роха“ заложи на Кейлор Навас, направил няколко много добри спасявания. Резерва пък остана привлеченият през лятото Тибо Куртоа.  „Имаме отлични опции на тази позиция“, подчерта след двубоя Лопетеги, който бе страж по време на активната си футболна кариера.", "date": "2018.09.20", "title": " „Реал“ отново има своя №7"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-247/", "text": "Рокадите в кабинета сблъскаха отново президент и премиер България загуби една седмица заради войната между институциите.     Столичният кмет Йорданка Фандъкова пред “Труд”: София с план за чист въздух Обмислят подмяна на отоплителните инсталации с печки на пелети, разширяване на газопреносната мрежа и филтри на комините.       Правителство + национално единство = Независимост Преди 110 години този успешен политически ход среща възторженото одобрение на българското общество – новата статия от поредицата на проф. Пламен Павлов „Мистериите на българските земи“.             Много от политиците на прехода трябва да се оттеглят „Наркотикът“ на властта е най-големият бич на съвременните политически елити, казва политологът проф. Георги Манолов, ректор на ВУСИ – Пловдив, в интервю за „Труд“.         Как Путин изпи горчивата еврейска чаша На руския президент се наложи да преглътне поруганата си гордост с диджестив от 15 войнски души – коментар на Емил Спахийски.       Играещият с тронове Силует на писателя Джордж Р. Р. Мартин. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.20", "title": " Вижте акцентите в броя на вестник „Труд“ в петък, 21 септември 2018"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b8%d0%bd%d0%b0-%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d1%81%d0%b5-%d1%81%d1%80%d0%b5%d1%89%d0%bd%d0%b0-%d1%81-%d0%bf%d0%be%d1%81%d0%bb%d0%b0/", "text": "Министърът на туризма Николина Ангелкова разговаря в работен порядък с Н. Пр. Хасан Улусой, посланик на Република Турция в България, съобщиха от Министерство на туризма. Двамата отбелязаха напредък по организацията за създаване на работна група с експерти на двете държави, чиято цел е да набележи мерки за стимулиране на двустранните инвестиции в областта на туризма и сътрудничество при обучение на кадри за туризма. В дейността на работна група ще бъде и съвместното популяризиране на двете съседни държави пред далечни пазари. Създаването на съвместния орган за сътрудничество бе договорено по време на срещата на високо ниво на министрите с ресор туризъм, която се проведе в София през февруари рамките на Българското председателство на Съвета на ЕС. Министър Ангелкова и посланик Улусой обсъдиха и подготовката на второто издание на „Международния конгрес на световните цивилизации и древните маршрути“ (International Congress on World Civilizations and Ancient Routes), което ще се проведе в средата на ноември в София. Събитието се организира съвместно от Министерството на туризма и Световната организация по туризъм и ще е с участието на CNN. Турският дипломат изказа благодарност от името на министъра на туризма Мехмет Ерсой за поканата да се включи в международния форум. Турция е водещ пазар за входящ туризъм у нас и се радвам, че имаме много ползотворно сътрудничество, коментира министър Ангелкова. Двамата обсъдиха и възможности да се организират събития, на които да бъде обсъден потенциала на круизния туризъм. Турция е в топ 10 на пазарите за входящ туризъм за България. В периода януари-юли 2018 г. тя е на 4-о място, като близо 380 хил. турски граждани са посетили страната ни, като ръстът е 7% спрямо същия период на 2017 г. През миналата година туристическите посещения от Турция у нас са повече от 636 хил. и се наблюдава увеличение от 12,5% спрямо предходната година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.20", "title": " Николина Ангелкова се срещна с посланика на Турция в България"}
{"url": "https://trud.bg/%d0%bf%d0%be-%d0%bf%d0%be%d0%b2%d0%be%d0%b4-%d0%bf%d1%83%d0%b1%d0%bb%d0%b8%d0%ba%d0%b0%d1%86%d0%b8%d1%8f%d1%82%d0%b0-%d0%b7%d0%b0-%d1%8f%d0%ba%d0%be%d0%b2-%d0%b4%d0%b6%d0%b5%d1%80%d0%b0%d1%81%d0%b8/", "text": "По повод информацията, че Яков Джераси е избран за нов шеф на Световната ционистка организация, Виктор Меламед твърди в позиция, изпратена до редакцията на „Труд”, че „няма как това да е станало без поредица от действия и съгласувания на много и различни нива”. В позицията си бившият председател на “Българска федерация на ционистите” и директор на офиса на “Американския еврейски комитет” в България посочва, че „всеки избор на председател става само и единствено с решение на общото събрание на организацията и съгласуване с политическата сила, към чието семейство принадлежи съответната организация”. “Организацията на евреите в България “Шалом” е легитимният представител на българската еврейска общност и като такава е призната от всички международни еврейски организации и институции в България, а “Българска федерация на ционистите” винаги е подпомагала дейността на “Шалом” и е била връзката между “родина и дом” за българското еврейство в България и Израел”, заявява Меламед. “Шалом” също излезе с позиция по повод публикацията за Яков Джераси. “През годините на своето съществуване “Шалом” многократно е доказала и продължава да доказва своя капацитет да се грижи и защитава правата и интересите на своите членове, докато ежедневно отстоява принципите на демократичност и равнопоставеност, които са основополагащи за съвременното общество. Ясно осъзнаваме своето морално задължение да търсим съмишленици в лицето на всички институции, организации и отделни личности, които тук и днес се отъждествяват с тези принципи“, пише в позицията.", "date": "2018.09.20", "title": " По повод публикацията за Яков Джераси, Виктор Меламед твърди: Не е избран нов шеф на Световната ционистка организация в България"}
{"url": "https://trud.bg/%d0%b2%d0%b5%d0%bd%d0%b5%d1%86%d0%b8%d1%8f-%d1%81-%d0%bd%d0%be%d0%b2%d0%b8-%d0%b3%d0%bb%d0%be%d0%b1%d0%b8-%d0%b7%d0%b0-%d1%82%d1%83%d1%80%d0%b8%d1%81%d1%82%d0%b8/", "text": "Забраната е поредно ограничение в града Властите във Венеция предлагат забрана за седене и лежане на земята в града в нова мярка срещу “грубите” туристи, както ги определят някои от местните чиновници, писа в. “Гаридън”. Потенциалното ограничение бе предложено от кмета на града Луиджи Бруняро и означава, че нарушителите може да бъдат глобявани с 50 до 500 евро. Седенето край монументи или край колоните на площад “Сан Марко” вече е забранено. Предложението се очаква да стигне до гласуване в градския съвет през октомври, въпреки съпротивата на общинските съветници от управляващото популистко движение “Пет звезди”. Против мярката са и някои местни активисти, организирани в граждански групи. “Има толкова голям списък със забранени неща във Венеция, че вече няма какво да се прави тук”, коментира Марко Гаспаринети, който оглавява огранизацията “Група 25 април”. Той допълва, че ще трябва да бъдат назначени допълнителни 5000 служители на реда, за да следят за спазването на новите правила. Властите обмислят и забрана за музика на лодките, които са основният начин за придвижване на жителите, тъй като в по-голямата част от Венеция не се допускат автомобили. Туристите може да бъдат изгонени от града или глобени за непристойно поведение в нетрезво състояние и плуване в каналите или ако си разхлаждат краката в тях. Да се храниш накрак или докато се разхождаш по улицата също предизвиква неодобрителни погледи. Всяко лято организацията “Ангели на благоприличието” патрулира в основните туристически райони, за да се увери, че хората спазват правилата. Има специални места за пикници, където можеш да седнеш и да се нахраниш, но малцина знаят това. Венеция отдавна се бори с управлението на туристическата си индустрия, която привлича всекидневно около 60 000 души, много от тях пристигащи с круизни кораби. Паола Мар, която отговаря за туризма в общината, заяви, че не става въпрос за криминализиране на определени групи, а за уважение към града. “Ако в Сингапур хвърлиш фас на земята, веднага ще ти сложат белезниците”, аргументира се тя.", "date": "2018.09.20", "title": " Венеция с нови глоби за туристи\t\t\t"}
{"url": "https://trud.bg/500-%d0%bc%d0%bb%d0%bd-%d0%bb%d0%b2-%d0%b5-%d0%b7%d0%b0%d0%b3%d1%83%d0%b1%d0%b0%d1%82%d0%b0-%d0%be%d1%82-%d0%bd%d0%b5%d0%bb%d0%b5%d0%b3%d0%b0%d0%bb%d0%bd%d0%b8-%d1%86%d0%b8%d0%b3%d0%b0%d1%80%d0%b8/", "text": "Задържат българи във фабрики в Европа С 500 млн. лв. годишно са ощетявали бюджета разбитите нелегални фабрики за цигари у нас, каза председателят на Комисията за наблюдение на приходните агенции и борба със сивата икономика Емил Димитров. Той изтъкна, че надали има друга страна в Европа, която да е разкрила 20 фабрики на собствен и чужд терен само за няколко години. Фабриките в Европа са разбити с помощта на информация, подадена от МВР, каза по време на заседание на комисията главният прокурор Сотир Цацаров. В някои от тях са задържани български работници, намерени са суровини и машини, внесени от България. Законодателството да бъде променено така, че да се въведе наказателна отговорност за приготовлението за производство на цигари, както и да се криминализира самото производство на тютюневи изделия без акциз, предложи Сотир Цацаров. В момента според Наказателния кодекс се наказват хора за продажба и съхранение на стоки без акциз, но липсва главната час – за производство. “Предлагаме да се помисли и за диференциране на наказателната отговорност”, обяви той. “Ако приемете, че трябва да има наказание и за производство, тя трябва да бъде далеч по-висока. Една степен по-ниска трябва да бъде за разпространение и държане”, обясни Сотир Цацаров. “В България има огромен вторичен пазар на машини за производство на цигари, които много често се изнасят и за Европа”, каза главният прокурор и предложи да се криминализира и търговията с тези машини без лиценз. По думите на главния прокурор нелегалните фабрики у нас са били автономни. “Фабриката в Карнобат е била оборудвана с два дизелови генератора, които са захранвали помещенията с ток. Външната комуникация е минимална и не е имало как да се установи, че вътре има промишлено производство”, обясни Цацаров. Открити са и машини за опаковане на цигарите и свиването им.", "date": "2018.09.20", "title": " 500 млн. лв. е загубата от нелегални цигари\t\t\t"}
{"url": "https://trud.bg/%d0%bc%d0%b0%d0%ba%d0%b5%d0%b4%d0%be%d0%bd%d1%86%d0%b8%d1%82%d0%b5-%d0%b8%d0%b7%d0%b1%d0%b8%d1%80%d0%b0%d1%82-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82-%d1%81%d0%b5%d0%b3%d0%b0/", "text": "Премиерът Зоран Заев няма президентски амбиции Десетина дни остават до датата 30 септември, когато македонските граждани са призовани да участват в референдума, на който властите ги питат дали са за членство на страната в НАТО и в ЕС и дали подкрепят договора с Гърция. Референдумът има обаче и едно по-скоро лично, отколкото политическо значение. Или може би и двете заедно. А това е отговора на въпроса кой ще бъде следващият държавен глава на Република Северна Македония, пети поред от нейната независимост. Да, да, референдумът е особен вид допитване, темата в нейната дълбочина е деликатна и особено чувствителна- смяната на името, а и президентския вот е отделна история сам по себе си. Но така или иначе 30 септември може да се окаже индикативен за електоралните настроения на гласоподавателите, с които бъдещите мераклии за поста на държавен глава да се съобразяват. Да видим с какво разполагаме. Най-популярната политическа личност в Скопие днес е премиерът Зоран Заев. За него победа на референдума ще бъде крупен личен политически и кариерен успех. Ясно е обаче, че Заев няма президентски амбиции, на него и като премиер си му е добре, някак си не си го представям в ограничените конституционни пълномощия като държавен глава. Заев отпада. Фаворит номер едно е външният министър Никола Димитров. Никола има всичко, за да бъде номиниран и да спечели. Вече е на 45 и изпълнява необходимото условие да е по-възрастен от 40, живял е десет години в Македония, абе, с конституцията всичко е наред. Юрист, но повече дипломат, заместник- външен министър в най-младите си години, съветник на президента Борис Трайковски. Първият посланически пост на Никола беше не къде да е, а във Вашингтон, откъдето са му и връзките, които дават основание някои в Скопие да го наричат „нашето американско момче“. А публична тайна е, че в Македония нищо не се случва без „странците“ (чужденците), и преди всичко- без американците. Така я подкараха още в първите дни след обявяването на независимостта на Македония, когато САЩ даже нямаха посолство, а само Канцелария за връзки начело с един симпатяга- Виктор Комрас. Така я карат и до днес. Но в СV-то Никола има самочувствието да запише, че точно когато той бе посланик оттатък океана, САЩ признаха Македония с конституционното й име Република Македония. В един момент Никола бе назначен за специален преговарящ с Гърция по въпроса за името, така че и оттам има опит, който му помогна като външен министър сега да води тежки, интензивни, и както сочи мълвата, на моменти крайно нервни преговори с гръцкия си колега и съименник Козияс. Никос Козияс. Беше посланик в Холандия, представляваше страната си пред Международния съд в ООН, а в един момент бе съветник на премиера Никола Груевски по въпросите на сигурността. Навреме се еманципира от Груевски, когато мандатът му на посланик в Хага свърши, той не прие предложението да отиде на мандат в Сараево и остана в Холандия. После, когато Заев извади на показ онези прословути записи на телефонни разговори, Никола с още двама бивши заместник-министри в различни сектори на първото правителство на Груевски създадоха така наречената „Холандска тройка$, която се превърна в нещо като неформално интелектуалното ядро на опозицията срещу Груевски. Димитров бе търсен събеседник навсякъде, говореше умно и компетентно, личеше си шлифовката, придобита в дипломатическите канцеларии и кабинети. Педигрето на Никола е такова, че му дава шансове при номинация да получи гласове на избиратели от различни цветове и социални групи. Майка му Радка Димитрова и баща му проф. Димитър Димитров са членове на ВМРО-ДПМНЕ от основаването на партията. Радка бе една от най-гласовитите депутатки в първия многопартиен македонски парламент, баща му, строгият, но изключително интелигентен професор, бе министър на два пъти- в първия кабинет на Никола Клюсев и после, в правителството на Любчо Георгиевски. И двамата са „антигруевисти“, естествено. Имат роднини в България, разбира се, в София, бих могъл да кажа имената им и дори къде живеят, комшии са ми. Но няма да го направя, хайде сега, да не съм махленска клюкарка… Самият Никола е сдържан и внимателен в изявите си, когато става дума за България, за разлика от Зоран Заев, който току хвърли някоя бомба с тълкуванията си за едно или друго историческо събитие или герой… И сега гледам, по време на кампанията за референдума, младият външен министър е предпазлив и говори предимно за това колко е важен договорът с Гърция за евроатлантическото бъдеще на Македония, може би и защото го счита за връх в своята политическа и дипломатическа кариера. Никола никога не е бил партийно апаратно момче, не е член на ВМРО-ДПМНЕ, нито на СДСМ, по-скоро, помня, се въртеше около така наречения либерален кръг около списанието „Форум“ на Сашо Ордановски- там бяха Любомир Фръчковски, самият Сашо, Гюнер Исмаил и др., дистанцирането от партиите му дава шансове да има подкрепата както на онези, оригиналните ВМРО-вци като родителите му, така и на всички, които сега стоят зад социалдемократите и техните коалиционни партньори. А и на албанците, поне на повечето от тях. Да разгърне широко електоралното ветрило, както се казва. Така че, какво има Заев да му мисли. Никола отговаря напълно на профила, който македонската конституция е записала за държавния глава. Конституционно, а и електорално той е идеалният кандидат за президентска номинация. Стига резултатите от референдума да са такива, че да не превърнат личния и професионален успех на Никола Димитров с подписването на Договора от Преспа в негов огромен негатив, който да натежи при номинацията, и евентуално при избора. Допитването на 30 септември ще мине и замине, то е само консултативно, за приемането на Договора от Преспа с новото име на държавата ще се намери институционално решение, но цифрите, цифрите за гласувалите на 30 септември може да се окажат такива, че да създадат етичен дискомфорт за чувствителни хора като Никола Димитров. И още един голям позитив за Никола- той просто не е Георге Иванов. Каквото и да означава това, то ще е много, да не кажа- всичко, при една номинация. Толкова нисък е политическият и морален рейтинг на досегашния държавен глава. А че нещо около него се мъти, показа и реакцията, когато стана ясно, че голямата му дъщеря от първия му брак Яна е записала да следва в университета в Утрехт. Според един закон, прекаран по времето на Груевски, всяко македонско дете, което се запише да учи в университет от подобно ниво, има право на 40 000 долара държавна стипендия плюс другите разходи за храна, такси и така нататък. Нищо ексклузивно няма в това решение- Яна има същото право, както всички други деца. Но понеже е дете на Никола, дай да го ударим. Сега, та да му „държи влага“ и след няколко месеца, когато дойде време за номинации и избори… Иначе Заев има в ръкава си поне още два коза, които може да извади, ако нещо стане с Никола Димитров. Радмила Шекеринска, министърът на отбраната, която много иска, но партийно-апаратният й профил стеснява електоралната подкрепа въпреки мантрата, че македонците винаги имат доверие на църквата и армията Пък и жена… за Македония това все още означава подозрение… Номер 3- Стево Пендаровски, националният координатор за НАТО, който вече преди четири години беше номиниран, но загуби от Георге Иванов, тоест, от изборната машинария на Никола Груевски. Аз лично бих добавил и един кандидат в сянка- професор Владо Бучковски, бивш министър на отбраната и премиер, чиято „опашка“ от делото срещу него с обвинение, че е търгувал с резервните части за българските танкове, може да се обърне в негов плюс заради манипулациите със съдебната система по времето на Груевски. Но кой съм аз да давам предложения, пък и 30 септември е само след десетина дни… Пък и опозицията, албанците, това онова…", "date": "2018.09.20", "title": " Македонците избират президент… сега\t\t\t"}
{"url": "https://trud.bg/%d0%bf%d1%80%d0%be%d1%84-%d0%b4-%d1%80-%d0%ba%d1%80%d0%b0%d1%81%d0%b8%d0%bc%d0%b8%d1%80-%d0%bc%d0%b5%d1%82%d0%be%d0%b4%d0%b8%d0%b5%d0%b2-%d0%b5%d0%ba%d1%81%d0%bf%d0%b5%d1%80%d1%82-%d0%bf%d0%be/", "text": "Проектът за въвеждане на втора здравна вноска у нас, решението на ЕС да започне наказателна процедура срещу Унгария и анонсът, че България смята да открие генерално консулство в Йерусалим, станаха обект на оживени дискусии. Полезни или вредни са тези намерения, готова ли е страната ни да реагира адекватно при бедствия, аварии и терористични атаки и има ли последователи Медицинският университет във Варна, който първи у нас въведе задължително обучение по контратероризъм за стажант-лекарите, разговаряме с проф. д-р Красимир Методиев. – Реформата в здравния сектор отново прикова вниманието на обществото, този път с проект за въвеждане на допълнителна здравна вноска. Смятате ли, че това ще стабилизира системата, проф. Методиев? – Здравеопазването има нужда от революция, която неминуемо трябва да се случи. Проблемите в сектора са много и трябва да се решат без самарянство и емоции. Един от тях е наличието само на една каса. Друг е липсата на алгоритъм за обединение на всички служби, ангажирани за реакция при бедствия, аварии и терористични атаки. Спешната помощ, болниците, БЧК, полицията, пожарната са отделни структури и при екстремни обстоятелства не могат да действат светкавично. – Имате дълъг опит в тази сфера като идеен двигател на уникалните за България семинари по контратероризъм, които Медицинският университет във Варна заедно с посолството на Израел организира вече пет години. Какво трябва да предприемем, за да не буксува системата? – Нужно е да приложим румънския модел, който се сочи като пример и в Брюксел. В северната ни съседка действа перфектна структура, обезпечена с модерна техника. В Букурещ работи Национален център за реакции при бедствия и аварии. В една сграда един до друг работят медици, пожарникари и полицаи. При всеки сигнал, независимо къде на територията на страната, те реагират координирано и на секундата. Автор на модела е проф. Раед Арафат, експерт към НАТО и държавен секретар по въпросите на масовите поражения, природните бедствия и тероризма. С него имаме дългогодишно сътрудничество, той е „Доктор хонорис кауза“ на МУ-Варна и редовен гост лектор. Преди два месеца по негова покана със здравния министър Кирил Ананиев и главния секретар на МЗ проф. Красимир Гигов посетихме този национален център и звената, които отговарят за първата помощ в Румъния. Имахме и работни срещи с министрите на вътрешните работи и здравеопазването на Румъния, които изявиха готовност да ни помогнат да внедрим тяхното ноу хау. В момента с министър Ананиев подготвяме работен протокол, на чиято база да започнем промяната и да размърдаме нашата закостеняла система. Защото дори и да сме пожалени от терористични атаки, бедствия и аварии винаги се случват. Ще дам два примера от Варна – наводнението в Аспарухово, което взе 13 жертви, и обръщането на понтонния мост в Белослав, където загинаха десетки и пострадаха стотици. Тогава цареше пълен хаос, ранените буквално бяха струпани в двора на тогавашната Окръжна болница. Такива неща днес не бива да се случват. – Само липсата на алгоритъм ли ни пречи или става дума и за много пари за оборудване? – И двете. В Румъния системата далеч надхвърля нашите възможности. Там има оборудвани автомобили и мотоциклети за парамедици, хеликоптери, санитарни самолети, както и болнични бази в Букурещ, подготвени за обслужване на пострадали при масови поразявания. Но Румъния е усвоила над 800 млн. евро от фондовете на ЕС за здравния си сектор, а в момента кандидатства за нови 200 млн. евро. Би трябвало да се поучим от опита на северната ни съседка, за да спрем да изоставаме. У нас държавата дава огромни средства за здравния сектор, но има много течове и ефектът се губи. – Бихте ли посочили откъде изтичат средства? – Пример са загубите от неосигурени пациенти. Над 1,5 млн. българи не внасят и лев! Не може те да бъдат лекувани наравно с коректните платци. Недопустимо е. В Израел, например, това не може да се случи. Там който не плаща, просто е извън закона, защото всеки трябва да носи отговорност за собственото си и за националното здраве. Друг остър проблем е регионалната медицина. У нас има модерни центрове, но има и цели региони, в които населението не е виждало лекар от години – няма дори джипита. Тези хора са дискриминирани. Затова потокът към университетските болници е огромен и често затруднява тяхното функциониране. – Повече болници ли са ни нужни? – Не, нужна е организация. Ще направя паралел. У нас има над 420 болници, а в Израел са 25, но там до 7 минути пациентът е доставен до специализирано звено, въпреки че населението вече е 9 милиона души при 7 милиона в България. Израел е водеща в света държава и по отношение на реакцията при бедствия, аварии и тероризъм. Там е много трудно да се случи ранени при масови поразявания да починат заради забавяне на помощта – нещо, което у нас още е факт. – МУ-Варна първи у нас въведе задължително обучение за всички стажант-лекари по контратероризъм. Миналата година ректорът проф. Красимир Иванов призова този модел да бъде приложен във всички университети и получи подкрепата на вицепрезидента Илияна Йотова. Има ли напредък тази инициатива? – Ректорът на МУ-Варна проф. Красимир Иванов гледа далеч напред в бъдещето и затова тук постигаме неща, немислими за България. Веднага след атентата в Сарафово организирахме уникалните уъркшопове по контратероризъм, на които гостуват водещи експерти от Института по контратероризъм в Херцлия, Израел, както и от държави от НАТО. В началото те бяха доста озадачени от това, че нямаме никаква организация, но след последния уъркшоп ни похвалиха, че сме постигнали оптималната координация. Благодарение на проф. Иванов създадохме основата на един работещ модел за реакция при бедствия, аварии и терористични атаки, който е основа на едноседмичното обучение по теория и практика на стажант-лекарите. Те са подготвени да работят по израелската система, но една птичка пролет не прави. Пак се връщаме към началото – нужна е ефективна координация с останалите служби. Признанието, че сме първи, ни радва, но няма да има ефект за обществото, ако останем единствени. Затова предлагаме нашия опит на другите медицински университети и вече има интерес от Плевен, Пловдив, Стара Загора. – МУ-Варна изпраща и много специализанти във водещи израелски болници. Колко от тях се връщат да работят в България? – До днес сме изпратили над 120 млади български лекари да се квалифицират в болниците „Хадасса“ в Йерусалим, „Рамбам“ в Хайфа и „Шиба“ в Тел Авив. За радост, но и за жалост, повече от половината не се връщат у нас. След като са работили на толкова престижни места, за тях светът на медицината е отворен. Канят ги от цял свят. – При последното си посещение в Израел на среща с премиера Бенямин Нетаняху министър-председателят Бойко Борисов анонсира, че България ще открие свое генерално консулство в Йерусалим. У нас това предизвика вълна от притеснения, че така ще станем мишена за терористите. Основателни ли са тези опасения? – Радвам се, че премиерът участва в годишната среща на Института по контратероризъм в Херцлия, с който си сътрудничим активно. Убеден съм, че като експерт в сектора на сигурността Бойко Борисов е оценил нивото на работа в Израел и ще подкрепи идеите ни за реформа в сектора. Откриването на генерално консулство е дипломатически въпрос. Но защо да не го направим? Повечето от латиноамериканските страни вече изнесоха посолствата си в Йерусалим, Румъния и Чехия също заявиха такива намерения. Според мен това ще е плюс за България. Учудвам се на притесненията, те са нелогични, а авторите им вероятно никога не са стъпвали в Израел. Трябва да престанем да се страхуваме, че това е рискова страна. Който е бил там, признава, че е попаднал в рай. Израел е модерна държава с изключително високо ниво на демокрация и почти никаква корупция, която ни е приятел и от която можем да почерпим опит в много сфери. – Можем ли да сме спокойни, че България е остров на стабилност в Европа по отношение на терористичните атаки? – В света днес почти няма острови на стабилност. Но ако погледнете къде в Европа се случват най-много терористични атаки, ще видите, че това става в държави, чиито политически лидери се опитват да принизят заплахите. А те не бива да се отричат. Тероризмът е винаги едни гърди пред нас, никой не е застрахован и затова трябва винаги да сме нащрек и добре подготвени. Избиването на невинни хора в името на грешна кауза противоречи на основните ценности на Европа, защото никой не бива да натрапва другимо своята религия, политически възгледи и лични амбиции. – Но Европа сякаш пренебрегна тези ценности, допускайки бежанската лавина. Грешка ли беше това? – Смятам, че беше огромна геополитическа грешка. Над 3 млн. бежанци са влезли в Европа, прииждат и нови, но те се капсулират, оформят гета. В някои от южните градове на Франция бял човек вече не влиза изобщо! Добре е да бъдем хуманни и да приемаме хора в нужда, но те трябва да бъдат асимилирани и адаптирани към нашите общества съобразно християнските ценности. Голяма част от Африка също е тиктакаща бомба от милиони потенциални бежанци. Изумен съм, че европейските политици допуснаха такава грешка, която сега се опитват да поправят пак по неподходящ начин – чрез разселване. Унгария зае изключителна национално отговорна позиция, за което сега искат да я накажат, Полша – също. А България – най-бедната държава в ЕС, защо да поема това натрапеното от други бреме?! – Като експерт по биотероризъм в НАТО, бихте ли посочили кои са най-страшните заплахи? – Биотероризмът е най-опасен, защото бързо може да порази огромни групи от хора. Безспорно най-страшното оръжие са спорите на антракса, ако са модифицирани за бързо действие. Инфекцията е мълниеносна. С един дрон терорист може да разпръсне спорите и да порази хиляди хора до 5-8 часа. Втори в класацията е вирусът на вариолата, която за щастие отдавна е забравена, но в специализирани лаборатории се пазят щамове. И там пораженията са бързи и изключително тежки. – А добилият напоследък популярност „Новичок“ колко опасно биооръжие ли е? – Този нервно-паралитичен агент не е така опасно оръжие, защото не е за масово, а за индивидуално поразяване – също като чадъра с рицин, с който бе отровен Георги Марков. Слава Богу, че биотероризмът не е първи избор на злонамерените хора. Те предпочитат конвенционални средства, тъй като за добре подготвена биологична атака са нужни експерти и модерна лаборатория. Това изисква време, а терористите днес искат да действат бързо, всявайки страх и ужас. В историята обаче има примери за биотероризъм. Такъв е превземането на крепостта в Крим преди стотици години чрез прехвърляне с катапулти на трупове на умрели от чума хора. При усвояването на Америка има данни, че войниците са подарявали на индианските племена заразени с холера одеала. И в по-скорошни години има такива случаи – в заведение за бързо хранене в САЩ злосторник зарази над 200 души със салмонела. Затова биотероризмът не бива да се подценява. – Какви са наблюденията Ви като почетен консул на Израел в България – увеличават ли се туристите и инвестициите? – Туристите стават все повече. За последната година над 240 000 израелци посетиха България, като повечето идват на почивка по Черноморието. Има и много добри примери за социално отговорни инвеститори. Ще посоча Офер Миретцки, собственик на Грандмол Варна, апарткомплекси, верига хотели и бизнеси в столицата. От 20 г. той работи у нас, вложенията му са над 300 млн. долара и е активен спонсор на варненските болници. Предложил съм го за гражданин на България, защото трябва да насърчаваме инвеститорите, отворени към нуждите на обществото. Страната ни няма да има проблем с привличането на чужди инвеститори, ако свие бюрокрацията и корупцията. И ако спонсорите и дарителите биват улеснявани, а не възпрепятствани в благородните им начинания. По света такива хора получават признание най-малкото с благодарствени табели, на които са изписани имената им, защото са добър пример. У нас този обратен рефлекс все още е рядкост. Нашият гост  Проф. д-р Красимир Методиев е ръководител на катедра “Предклинични и клинични науки” в Медицински университет-Варна и експерт по биотероризъм към научния отдел на НАТО. Президент е на Интернационалната медицинска асамблея България (ИМАБ) и е почетен консул на Израел в България. Двукратен носител е на наградата на БЛС “Лекар на годината” и на много други отличия у нас и в чужбина.  ", "date": "2018.09.20", "title": " Проф. д-р Красимир Методиев, експерт по биотероризъм и почетен консул на Израел в България, пред „Труд“: Бежанската лавина е огромна геополитическа грешка\t\t\t"}
{"url": "https://trud.bg/%d0%bf%d0%b0%d0%ba-%d0%bd%d0%b5%d0%b8%d0%b7%d0%b2%d0%b5%d1%81%d1%82%d0%bd%d0%b8-%d0%be%d0%ba%d0%be%d0%bb%d0%be-%d0%b2%d0%be%d0%b5%d0%bd%d0%bd%d0%b8%d1%82%d0%b5-%d0%b7%d0%b0%d0%bf%d0%bb%d0%b0%d1%82/", "text": "В последно време сме свидетели на доста опити някак си заплатите на военнослужещите да се нагодят така, че да станат адекватни на службата в армията. Сега възниква нов момент. С колко от 1 януари следващата година ще бъдат увеличени възнагражденията на хората с пагони? Вече се знае, че Министерството на отбраната иска едни 97 млн. лв. повече в Бюджет 2019, за да вдигне парите на военните с по десетина процента. Нещо като това, което се случи в началото на тази година. Да, но министър-председателят Бойко Борисов заяви, че предстои заплатите в държавния сектор да скочат с 10 процента. На правителственото заседание за приемане на Доклада за касовото изпълнение на Консолидираната фискална програма за първото полугодие на 2018 г. финансовият министър Владислав Горанов докладва, че наблюдаваната динамика на трудовите възнаграждения и състоянието на пазара на труда през последните години създава затруднения на бюджетните организации за привличането и задържането на високо квалифицирани служители, което влияе негативно на административния капацитет в държавното управление. Извод, който отлично обяснява и големия недостиг от военнослужещи у нас. Той даде основание на г-н Горанов да предложи на колегите си 10-процентно нарастване на разходите за заплатите и свързаните с тях осигурителни плащания на заетите в бюджетния сектор, което да бъде заложено в Закона за бюджета за 2019 г. и да важи от 1 януари. Точно тук, съвсем логично, следва въпросът „Ще има ли второ 10-процентно увеличение на заплатите на военните, при положение, че първото вече е предвидено?“ Министърът на отбраната Красимир Каракачанов, по негово признание пред аудитория от около 200 действащи и запасни военнослужещи, е попитал същото премиера. Засега отговор няма, въпросът остава дискусионен. Едно е ясно обаче, че ако ги няма тези втори 10 процента, възнагражденията на военните отново ще изостават чувствително от парите на останалите, които служат на държавата. И, както казва финансовият министър, ще продължават затрудненията за привличане и задържане на качествени кадри. Докато чака резултата от въпросната дискусия, на министър Каракачанов ще му се наложи да направи една доста сложна операция и да въведе справедливост във възнагражденията в армията. Преди година законодателят му даде право да определя размерите на военните заплати, вместо това да прави правителството с постановление. Но пък не му даде кой знае колко пари, за да се почувства упражняването на това право. Тези дни поиска от Народното събрание да върне нещо, което беше отхвърлено преди 15 години. Така, ако депутатите уважат предложението и то доста бързо, от началото на следващата година месечното възнаграждение на военнослужещите ще зависи не само от военното звание, но и от заеманата длъжност. В момента у нас имаме 21 военни звания. По предварителни разчети министърът трябва да определи размера на заплатите, както според броя на званията, така и в съответствие с до 99 длъжностни нива. От МО смятат, че действащата законова уредба не позволява справедливо диференциране при определянето на заплащането за различни длъжности в обхвата на едно и също военно звание, независимо от различните изисквания за заемането на длъжността, свързани с образование и квалификацията, отговорността и тежестта на изпълняваните задачи. Заедно с това са идентифицирани проблеми, с решаването на които ще се оптимизират възможностите за попълване на длъжности за военнослужещи, за които се изисква допълнителен образователен ценз, квалификация, професионален опит и др. Това се определя, като стъпка към преодоляване на некомплекта във въоръжените сили. Под справедливост в тази промяна се разбира постигането на по-големи разлики в размерите на основни месечни възнаграждения. Смята се, че това ще бъде съществен стимул за тези военнослужещи, които се стремят към по-качествено изпълнение на функционалните задължения и повишаване на квалификацията и образованието. Допуска се, че ще има и ощетени, т.е. с по-ниски заплати след промяната. Според авторите на проекта, тези военнослужещи ще получават за компенсация лична временна добавка, която ще се включва в месечното възнаграждение. Преди 15 години в МО, т.е. непосредствено пред приемането ни в НАТО, мислеха точно обратното. Тогава отхвърлиха съществуващата формула, която сега министър Каракачанов иска да възстанови. Един от тогавашните мотиви за промяната бе създаването на възможност да се намалят нивата на длъжности в обхвата на едно военно звание. Прогнозираше се постигане на съответствие с изискванията в страните-членки на НАТО. Явно от днешна гледна точка справедливост няма. Ще видим дали министър Каракачанов ще я възстанови. Не само на книга, обаче, но и в проценти, за което трябва да убеди премиера и финансовия министър.   За едни смешни пари Ако, примерно, не дадат 200 млн. лв. повече, които са смешни пари на фона на 2 милиарда излишък за полугодието, бих си подал оставката, отговори преди няколко дни на журналистически въпрос министър Каракачанов. Макар че, според него, и тези 200 милиона са доста малко за поддържане на наличната техника и увеличаване на военните заплати.", "date": "2018.09.20", "title": " Пак неизвестни около военните заплати\t\t\t"}
{"url": "https://trud.bg/%d0%bc%d0%b0%d1%80%d0%b8%d0%b0%d0%bd%d0%b0-%d0%bf%d0%be%d0%bf%d0%be%d0%b2%d0%b0-%d1%80%d0%be%d0%b4%d0%b8-%d0%b5%d0%ba%d0%b0%d1%82%d0%b5%d1%80%d0%b8%d0%bd%d0%b0-%d1%81%d0%bd%d0%b8%d0%bc%d0%ba%d0%b0/", "text": "Мариана Попова роди дъщеря си – Екатерина. Новината съобщи изпълнителката на профила си във фейсбук. „Роди се Екатерина Веселин Плачкова! Дете на любовта!“, написа Попова в социалната мрежа, като публикува снимка на рожбата си и щастливия татко Веселин Плачков. Актьорът Веселин Плачков, който участва във „ВИП Брадър“, напусна най-известната къща в България, за да присъства на раждането. Продуцентите от шоуто са решили да си вдигат рейтинга с раждането на певицата, като оператор ще бъде на мястото и ще снима първите реакции на Мариана, както и самото бебе. „Биг Брадър“ ще извика Плачков в изповедалнята, където ще му съобщи, че в този момент жената до него е на път за болницата, в която ще роди. Заедно ще проследят какво се случва, и ще го изведат от Къщата, за да прегърне новородената си щерка. Екатерина е трета дъщеря в семейството им. Мариана има 8-годишна дъщеря – Мария-Магдалена, от връзката си с италианеца Ханес. Плачков също има дъщеря – Андреа, която е по-голяма от момиченцето на Попова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.20", "title": " Мариана Попова роди Екатерина (СНИМКА)"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba-%d0%bf%d1%83%d1%82%d0%b8%d0%bd-%d1%81%d1%82%d1%80%d0%b5%d0%bb%d1%8f-%d1%81%d1%8a%d1%81-%d1%81%d0%bd%d0%b0%d0%b9%d0%bf%d0%b5%d1%80%d0%b8%d1%81%d1%82/", "text": "При посещението си на стрелковия полигон на концерна „Калашников“ във военно-технологичния парк „Патриот“ президентът на Русия Владимир Путин стреля със снайперската полуавтоматична карабина СВЧ-308. Пушката е нова, като тя е натоварена с нелеката съдба да замени култовият съветски снайпер „Драгунов“. Зад инициалите СВЧ стои съкращението Снайперска Винтовка Чукавин, а номерът 308 идва от наименованието на използваният калибър, който е натовския 7.62×51 мм, но се нарича още .308 Уинчестър.   Теглото на карабината е 4.3 килограма, а пълнителят има версии, поемащи 10 или 20 патрона. Руснаците заявяват, че техният снайпер е почти два пъти по-лек от западните си аналози. Предимствата на СВЧ-308 пред „Драгунов“ са много – новата пушка има по-малко тегло, по-компактна е, по-точна е и има повече мощност. Основното й предимство обаче е, че тя е по-удобна за използване от войника, като сгъваемия приклад превръща СВЧ-308 в много мобилно и лесно преносимо оръжие. То обаче е запазило високата си надеждност, типична за АК-47 и „Драгунов“. За разлика от тях обаче СВЧ-308 разполага с релса Пикатини, върху която лесно може да се монтират голям набор от оптики. Гарантираната точност е до 1 200 метра. Цялата статия с галерия от снимки вижте на  АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com              ", "date": "2018.09.20", "title": " Вижте как Путин стреля със снайперистка карабина на полигона на „Калашников“ (ВИДЕО) "}
{"url": "https://trud.bg/%d0%b3%d0%bb%d0%b0%d0%b2%d0%bd%d0%b8%d1%8f%d1%82-%d0%bf%d1%80%d0%be%d0%ba%d1%83%d1%80%d0%be%d1%80-%d0%b4%d0%b0-%d1%81%d0%b5-%d0%ba%d1%80%d0%b8%d0%bc%d0%b8%d0%bd%d0%b0%d0%bb%d0%b8%d0%b7%d0%b8%d1%80/", "text": "Законодателството да бъде променено така, че да се въведе наказателна отговорност за приготовлението за производство на цигари, както и да се криминализира самото производство на тютюневите изделия без акциз. До момента според закона се наказват хора за продажба или съхранение на стоки без акциз. Това предложи главният прокурор Сотир Цацаров във връзка с борбата с контрабандата на цигари по време на комисията за борба с контрабандата в парламента. На нея присъства и Младен Маринов, за първи път като вътрешен министър. В България има огромен вторичен пазар за производство на машини за цигари и рециклирането им, които много често се изнасят и за Европа, каза още главният прокурор и предложи да се криминализира и търговията с тези машини без лиценз. По думите му нелегалните фабрики у нас са били автономни. Фабриката в Карнобат е била оборудвана с два дизелови генератора, които са захранвали помещенията с ток. Не е имало как да се установи само по това, че вътре има промишлено производство, обясни Цацаров. Открити са и множество специфични машини за опаковане на цигарите и свиването им. 16 фабрики в Европа са били разбити с помощта на информация, подадена от МВР. В някои от тях са открити и много български работници, суровини и машини, внесени от България. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.20", "title": " Главният прокурор: Да се криминализира дори приготовлението за производство на нелегални цигари"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb%d1%8f%d1%82-%d0%bd%d0%b0-%d0%ba%d0%be%d1%81%d0%be%d0%b2%d0%be-%d0%be%d1%82%d0%b2/", "text": "Министър-председателят на Косово Рамуш Харадинай потвърди, че от Нова година няма да има физически препятствия на границата с Албания, предаде македонската информационна агенция „Макфакс“, като се позовава на местни медии. Съгласно разпространената информация, надеждите на Харадинай се основават на разговори и планове, направени съвместно с албанския премиер Еди Рама. По-рано през лятото Прищина и Тирана обявиха плановете си от началото на следващата година да отворят границите си. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.20", "title": " Министър-председателят на Косово: Отваряме границата с Албания от Нова година"}
{"url": "https://trud.bg/70-%d0%b4%d1%83%d1%88%d0%b8-%d1%81%d0%b0-%d1%81%d0%b5-%d1%80%d0%b0%d0%b7%d0%b1%d0%be%d0%bb%d1%8f%d0%bb%d0%b8-%d0%bd%d0%b0-%d0%ba%d1%80%d1%83%d0%b8%d0%b7%d0%b5%d0%bd-%d0%ba%d0%be%d1%80%d0%b0%d0%b1/", "text": "Холандската служба за спешна помощ каза, че десетки болни пътници на круизен кораб, закотвен в Ротердам, са задържани на борда за лечение, предаде Асошиейтед прес. Корабът „АИДА перла“ пристигна в Ротердам тази сутрин. Германският оператор на кораба „Аида крузис“, заяви, че екипажът е засилил мерките за хигиена „след като сред пътниците се е разпространила стомашно-чревна инфекция“. Местната служба за спешна помощ съобщи, че 70 пътници са се почувствали зле и са получили лечение на борда на кораба. По-късно тази сутрин, според съобщение на здравната служба, половината от получилите неразположение пътници са се възстановили и са успели да вземат участие в екскурзии в пристанищния град. Засега няма информация за броя на пътниците на кораба. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.20", "title": " 70 души са се разболяли на круизен кораб в Ротердам"}
{"url": "https://trud.bg/%d1%84%d0%b5%d0%b4%d0%b5%d1%80%d0%b5%d1%80-%d0%bf%d0%be%d0%b8%d1%81%d0%ba%d0%b0-%d0%b4%d0%b0-%d0%b8%d0%b3%d1%80%d0%b0%d0%b5-%d0%b2-%d0%b4%d1%83%d0%b5%d1%82-%d1%81-%d0%bd%d0%be%d0%bb%d0%b5/", "text": "Роджър Федерер поиска да играе с Новак Джокович на двойки в новосформирания отборен турнир „Лейвър къп“ в Чикаго, който започва тази вечер. Двамата са заедно в състава на Европа заедно с Александър Зверев, Григор Димитров, Давид Гофен, Кайл Едмънд и Жереми Шарди. А тимът на Света ще бъде представляван от Кевин Андерсън, Джон Иснър, Диего Шварцман, Джак Сок, Ник Кирьос, Франсис Тиафо, Николас Хари.  „Двойките ще са от ключово значение, както видяхме и миналата година“, обяви Маестрото.  В дебюта на надпреварата през 2017-а Федерер в дует с Рафаел Надал донесоха победата за Европа. „Много исках да съм част от този формат – каза Джокович. – Виждаш как играчи, които през цялата си кариера са били съперници, сега делят една половина от корт.“  Григор вече седмица е в Чикаго и не спира да тренира.  Според Тод Уудбридж, носител на 83 титли на двойки, турнирът ще бъде от голяма полза за Григор Димитров и Александър Зверев.  „Двамата ще могат да се възползват от възможността да играят заедно с Федерер и Джокович и да натрупат опит, който после да пренесат на турнирите от Големия шлем – каза Уудбридж. – А Гофен стана един от класните играчи заради постоянството, работната етика и характера си.“", "date": "2018.09.20", "title": " Федерер поиска да играе в дует с Ноле"}
{"url": "https://trud.bg/37-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d1%8a%d0%b6-%d0%b7%d0%b0%d0%bf%d0%bb%d0%b0%d1%88%d0%b8-%d1%81-%d1%83%d0%b1%d0%b8%d0%b9%d1%81%d1%82%d0%b2%d0%be-%d0%b5%d0%ba%d0%b8%d0%bf-%d0%bd/", "text": "37-годишен мъж е проявил агресия към екип на Центъра за спешна медицинска помощ, съобщиха от полицията. Сигналът е подаден към 14.00 часа в сряда в Шесто районно управление в Пловдив. Според информацията, линейка била изпратена на адрес на ул. „Шумен“ в кв. „Столипиново“ за оказване на медицинска помощ на болна жена. Още при пристигането им лекарят и шофьорът били посрещнати с обиди и заплахи за убийство от съпруга на пациентката. Мъжът продължил със застрашителното си поведение към медиците и по време на прегледа, а при тръгването им нанесъл удар по специализирания автомобил. Реагиралите незабавно на сигнала униформени установили, че веднага след случилото се пловдивчанинът е напуснал дома си и в момента се укрива. Допълнителна справка в полицейските регистри показала, че за подобно поведение спрямо служители на реда той има съставени два акта по Указа за борба с дребното хулиганство. Мъжът се издирва, а по случая е образувано досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.20", "title": " 37-годишен мъж заплаши с убийство екип на Бърза помощ в Пловдив и избяга"}
{"url": "https://trud.bg/%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d0%bd%d0%b0-%d0%ba%d0%b0%d0%b9%d0%bc%d0%b0%d0%ba%d1%87%d0%b0%d0%bb%d0%b0%d0%bd-%d0%bd%d0%b8%d0%ba%d0%be%d0%b3%d0%b0-%d0%bd%d1%8f/", "text": "Вицепремиерът и министър на отбраната Красимир Каракачанов почете загиналите български войници в битката при Каймакчалан. Ето какво написа той в профила си във фейсбук: Днес сме тук, на Каймакчалан, защото никога няма да забравим български чеда, които загинаха за Майка България. Получи се една хубава традиция. В дните, когато са се водили големите и страшни сражения на връх Каймакчалан, ние да идваме тук и да от даваме почит на онези над 3200 български войници, офицери, подофицери, които загинаха на бойното поле. На този връх и в околните местности Българската армия води сражения в продължение на 40 дни. Загиват 3200 български войници. Срещу няколко дивизии воюва един български полк и три дружини. Показват чудеса от храброст, но и оставят костите си на този гол връх, защитавайки своята кауза. Ние отдаваме почит на тези хора, защото те го заслужават. Те дойдоха тук, за да воюват за България. Ако говорим за преди 100-102 години, днес ние сме тук благодарение и на това, че с нашите приятели в НАТО и ЕС – Гърция, имаме добър диалог и все по-близки отношения. За което искам да благодаря и на нашите домакини, на министъра на Националната отбрана на Гърция, на гръцкото МВнР. Ние сме тук, за да уважим паметта на български войници, които са преди всичко хора и християни. А като хора и християни, загинали за една кауза, те заслужават да запалим свещ, да се помолим за техните души. Заслужават и един ден техните гробове да бъдат възстановени. Мисля че в новите времена, в които живеем, тази традиция, започнала преди 2 години и продължена днес, ще продължи и в бъдещето, така че един ден заедно да изградим един скромен паметник на онези войници, които загинаха на този връх. Защото над всички тях е Бог. Присъстваха народни представители, общественици, историци, представители на медиите, Георги Дракалиев от ВМРО – Бургас и др. Много емоционално и силно събитие. Заупокойната молитва отслужи отец Атанасий, протосингел на Западен и Средно европейски митрополит Антоний. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.20", "title": " Каракачанов на Каймакчалан: Никога няма да забравим българските чеда, които загинаха за България"}
{"url": "https://trud.bg/%d1%81%d0%bb%d0%b8%d0%b2%d0%b5%d0%bd%d0%b5%d1%86-%d0%be%d1%82%d0%b8%d0%b2%d0%b0-%d0%bd%d0%b0-%d1%81%d1%8a%d0%b4-%d0%b7%d0%b0-%d0%bf%d0%be%d0%b4%d0%ba%d1%83%d0%bf-%d0%bd%d0%b0-%d0%bf%d0%be%d0%bb%d0%b8/", "text": "Мъж от Сливен ще бъде изправен пред Окръжния съд за подкуп на полицаи, съобщиха от обвинението. На 9 септември той бил спрян за проверка от служители на охранителната полиция. Те установили, че водачът на автомобила няма застраховка „Гражданска отговорност“. Полицаите му съобщили, че ще му бъде съставен акт. Нарушителят извадил две банкноти от по 10 лева и ги подхвърлил на седалката в патрулката с думите: „Старши, това е да се почерпите. Тръгвам се по живо, по здраво и утре ще направя застраховката“. Така и не могъл да изпълни намеренията си. Бил незабавно задържан. Глобата за липса на застраховка „Гражданска отговорност“ е в размер на 250 или 400 лева в зависимост от това дали нарушителят управлява собствен или чужд автомобил. Заседанието на Окръжния съд е насрочено за 21 септември. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.20", "title": " Сливенец отива на съд за подкуп на полицаи"}
{"url": "https://trud.bg/%d1%8f%d0%bd%d0%ba%d0%b8%d1%82%d0%b5-%d1%85%d0%b0%d1%80%d0%b5%d1%81%d0%b2%d0%b0%d1%82-%d1%80%d0%b5%d0%b3%d0%bb%d0%b0%d0%bc%d0%b5%d0%bd%d1%82%d0%b0-%d0%bf%d0%b5%d1%80%d1%81%d0%b8%d1%82%d0%b5-%d0%bd/", "text": "Селекционерът   на   американския   тим   Джон   Спероу   очаквано   одобри   регламента ,  според   който   всички   резултати   от   първата   фаза   се   зачитат   за   класирането   във   втората .  Янките   спечелиха   максималните  15  точки   в   група  „ С “  и   са   основен   фаворит   за   победител   в   групата   в   София . „ Мисля ,  че   регламентът   позволява   на   отбор ,  който   не   е   започнал   турнира   добре ,  да   се   завърне   в   играта ,  пък   и   важи   еднакво   за   всички  –  заяви   Спероу . –  Миналата   седмица   имахме   някои   доста   сериозни   мачове ,  но   също   и   такива ,  които   не   бяха   особено   трудни .  Но   в   тази   група   всички   отбори   са   силни .“ На   другия   полюс   бе   Игор   Колакович ,  треньор   на   Иран . „ На   мен   новият   регламент   не   ми   харесва ,  защото   е   много   объркващ ,  дори   за   треньорите  –  призна   сърбинът  –  Бих   предпочел   елиминации .  Пък   и   феновете   искат   да   видят   кой   е   победил   и   кой   е   загубил .“", "date": "2018.09.20", "title": " Янките харесват регламента, персите не"}
{"url": "https://trud.bg/%d0%bf%d1%80%d0%be%d1%84-%d0%b1%d0%be%d0%b6%d0%b8%d0%b4%d0%b0%d1%80-%d0%bc%d0%b0%d0%bd%d0%be%d0%b2-%d0%ba%d0%b8%d0%bd%d0%be%d0%b1%d1%83%d0%b4%d0%b8%d1%82%d0%b5%d0%bb/", "text": "В края на миналата година едно от най-ярките имена на българското кино – проф. Божидар Манов навърши 70 години. Само преди дни той беше обявен за почетен гражданин на София. Би било интересно да се чуе, как коментира в личен разговор тези събития професорът, защото той е световно известен с чувството си за самоирония. На 28 януари 1948 г., с постановление на Министерски съвет на НРБ се създава Държавното висше театрално училище (сетне ВИТИЗ, а днес НАТФИЗ). Въпреки новогодишните празници, висшето ръководство на страната е бързало, защото само месец по-рано се родил Божидар Манов. Още по онова време са усетили, че нито киното ще може да съществува без Божидар Манов, нито Божидар Манов без киното. Има и доказателства, но за тях – сетне. Скачаме напред в повествованието. Някъде през 1983-а във Велико Търново. Кино “Полтава” е препълнено от студенти, а на вратите напират още, и още, и още. Лекция с прожекция ще провежда Божидар Манов. Лекторът не губи кой знае колко от времето на хората, защото знае, че те са дошли да гледат кино, което разпространението няма как да им предостави – форма на цензура. Казва няколко думи за режисьора Стенли Кубрик, за главния актьор Малкълм Макдауъл и след това започва онази тишина, онзи съспенс, който предшества великите спектакли. И така до следващата лекция, до следващия потулен за българската публика шедьовър, представен от кинобудителя на поколения българи – Божидар Манов. Излишно е да се казва, че точно на тези лекции и точно през тези години слънчогледовите семки (пуканки, превод на автора за съвременните поколения) отсъстват. Само авторът и публиката. Професорът се влюбва в киното по същия изкусителен начин на подобни лекции. Ето какво казва пред списание “Кино”: “ … По онова време, през 60-те години, всяка седмица в аудитория 65 на Софийския университет вървеше вечерна кинолектория с класически или съвременни филми, които по ред причини не се показваха в кината. Там се заразих с бацила на киното като осмислен интерес. Иначе още като деца цялата махленска тумба около стария “Майчин дом” обикаляхме близките кина: “Освобождение”, “Асен Златаров”, “Цанко Церковски”, “Отдих и култура”, “Севастопол”, “Македония”, понякога и до “Димитър Благоев”, “Москва”, “Млада гвардия”, “Култура”, “Славейков”. За мнозина тези названия днес не говорят нищо, но няма място да обяснявам как билетът от 15 стотинки бе заветна радост, за да влезеш на “Фанфан лалето”,”Граф Монте Кристо”, “Бродяга”, “Годзила” или “Кангасейро”. А вътре в салона миризмата на подово масло, преспите от слънчогледови люспи между редовете, подскачащото изображение от лепеното копие, пропадащият звук, целуващите се двойки на последния ред – всичко това бе част от магията на киното, която завладява детското сърце завинаги.” Божидар Манов е роден в София на 12 декември 1947. Първоначално се изкушава от електрониката. Завършва такава специалност в МЕИ (Техническия университет, б.р.), а след това работи 8 години като инженер. “В МЕИ учеха много умни момчета и момичета с разностранни таланти. Съставът “Веселите момчета” бяха легенда в студентските среди и неслучайно изключително талантливият дипломиран инженер Илия Атанасов (поет, драматург, актьор) скоро след това стана студент по режисура във ВИТИЗ в класа на проф. Боян Дановски и продължи с тази професия до пенсия. От многото му прекрасни стихове, спектакли и текстове за песни е достатъчно само двустишието “… затова делим сърцето си на две, та да го пъхнем някак в стихове”. Вестникът на МЕИ “Технически авангард” бе цветен, на висок печат, списвахме го с огромна всеотдайност, бил съм и репортер, и редактор, и автор на всякакви текстове, дори и словослагател в печатницата”, разказва професорът. Заразен от киното, той не престава да върви към него. През 1973 година откриват специалност “Кинознание” в НАТФИЗ и той става един от пръвите студенти. Десет години по-късно вече е преподавател в НАТФИЗ. Днес е трудно да се изброи какво е правил в кариерата си. В творчеството му има около 12 документални филма като сценарист, а е редактор и на над 124 научнопопулярни филма. През 1994 г. започва работа в Нов български университет, а шест години по-късно става ръководител на катедра “Кинознание” в НАТФИЗ. Професорът често се забелязва сред журито на кинофестивалите в Берлин, Кан, Венеция, Солун, Истан­бул, Пусан, Карлови Вари, Сан Себастиян, Локарно, Валядолид, Палм Спрингс, Висбаден, Техеран, Гьотеборг, Хихон, Дубай, Ереван и др. Носител е на наградите “Златен век” на Министерство на културата. Награда “Златно перо” на СБЖ. Заслужил деятел на БЧК, вече почетен граждани на София и много често автор на в. “Труд”.   Познавач на модерните технологии Активен член на FIPRESCI, той пътува непрестанно по фестивали из целия свят. Заради първата си професия е сред най-компетентните теоретици на новите технологии в киното. Автор е на книгите: “Теория на киноизображението” (1996), “Дигитална аудиовизия” (2000), “Дигиталната стихия” (2003), “Фестивални срещи” (2007), “Кино и други изкушения” (2008), “Еволюция на екранното изображение” (2004, 2012), както и на детското томче “Неизмислено човече” (2004). Освен това, е и преводач на македонския писател Гоце Смилевски: “Разговор със Спиноза” (2010), “Сестрата на Зигмунд Фройд” (2013), “Завръщането на думите” (2016).   За него Широко надарена личност Той е един високо еродиран професионалист. В нашите среди от години се наложи като човек, който участва активно в творческия процес с вкуса си, с опита си, а през последните години навлезе сериозно в международната кинокритика и представляваше България на различни форуми като фестивалите в Кан, Берлин, Венеция и много други, от което страната има само полза. Човек с огромно чувство за хумор, към което винаги съм имал симпатии.   Притежава заразяващо остроумие Божидар Манов е сред най-компетентните и чуваеми гласове на българската филмова критика. Скоро стана на 70, но не му личат – той е неуморим и в писането, и в ходенето по фестивали, и в преподаването, и в хобитата… Влязъл в киното от електрониката, Божидар Манов респектира с рационалност. Изкушен от новите технологии, той им е посветил не една книга. И, разбира се, притежава заразяващо остроумие.   Има огромно влияние Познавам проф. Божидар Манов от НАТФИЗ, където ми беше преподавател. Още от тогава ценя чувството му за хумор и самоирония, което той е запазил и до днес. Проф. Манов е в най-тежката артилерия на филмовата критика, при това не само у нас, но и в Европа и по останалата част от света. Бил свидетел на това какво огромно влияние има той и колко добре е познат навсякъде по света.   Уникален талант Когато Божидар Манов ми каже само две изречения за някой филм, аз разбирам какво представлява филмът и доколко си струва да го гледам. Професор Манов има уникален талант – той безпогрешно намира “центъра” на филма, и може да го обясни. А книгите му от преди 20 години понякога са като предсказанията на Ванга – доказано е, че Манов е предусещал тенденциите във визуалните медии.", "date": "2018.09.20", "title": " Проф. Божидар Манов – Кинобудител"}
{"url": "https://trud.bg/%d0%b4%d0%b5%d0%bf%d1%83%d1%82%d0%b0%d1%82%d0%b8-%d0%be%d1%82-%d0%b1%d1%81%d0%bf-%d0%bf%d0%be-%d0%b2%d1%80%d0%b5%d0%bc%d0%b5-%d0%bd%d0%b0-%d0%b4%d0%b5%d1%81%d0%b0%d0%bd%d1%82-%d0%b2%d1%8a%d0%b2-%d0%b2/", "text": "Много хора не виждат смисъл да останат в България. Всички виждаме посоката, в която върви страната. На България й трябва радикална промяна – реформа във всеки сектор. Единственият, който има разума да намери посоката, е българският народ. Затова сме тръгнали на срещи във всеки град“, каза народният представител Явор Божанков в Горна Оряховица. Той обясни, че в края на поредицата срещи, БСП ще предложи на българския народ визия за десетилетия напред. Заедно с него за представянето на „Визия за България“ в железничарския град бяха Георги Свиленски, проф. Анелия Клисарова, Кольо Милев и Иван Ченчев. Срещи бяха проведени едновременно в десетте общини в областта. „На никого не му харесва какво се случва в държавата. Управляващите работят на парче, толкова могат. Часовникът на ГЕРБ тиктака на обратно. Важно е по какъв път тръгваме след тях. За 127 години БСП е превеждала България през тежки времена, вярвам, че ще продължим да го правим“, каза Иван Ченчев.  „Не може и бедният, и богатият да плащат един и същ данък върху доходите. Богатите трябва да плащат повече. Търсим справедливост“. Така описа визията за промени в данъчната политика Георги Свиленски. Той подчерта, че предложението на БСП е за въвеждане на прогресивно подоходно облагане, но без да се променят корпоративните данъци. Идеите на БСП в образователната и здравната сфера представи проф. Анелия Клисарова. „Българското образование е децата да бъдат в училище като част от тяхното възпитание. Българският учител трябва да бъде модел за подражание. И чак след това е мястото на съвременните технологии“, каза народният представител. Според БСП държавата трябва да има ангажимент към общинските и държавните училища и да не финансира частните. „Здравето не е търговия! За една болница кое е по-важно – търговската или медицинската част? Категорични сме, че болниците няма да са търговски дружества“, каза още Клисарова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.20", "title": " Депутати от БСП по време на десант във Великотърновска област: БСП е написала рамката на Визия за България, но хората ще я допишат"}
{"url": "https://trud.bg/%d0%b7%d0%b0%d0%bf%d0%be%d1%80%d0%b8%d1%80%d0%b0%d1%85%d0%b0-%d0%b8%d0%bc%d1%83%d1%89%d0%b5%d1%81%d1%82%d0%b2%d0%be%d1%82%d0%be-%d0%bd%d0%b0-%d1%81%d0%b5%d0%bc%d0%b5%d0%b9%d1%81%d1%82%d0%b2%d0%be/", "text": "Със съответните актове на Специализирания наказателен съд е запорирано цялото имущество, което се води на семейство Арабаджиеви, каквато възможност позволява НПК. Това каза пред журналисти в парламента зам.-главният прокурор Иван Гешев.  „Разследването на случая „Арабаджиеви“ продължава на пълни обороти. Разпитват се свидетели допълнително, назначават се експертизи“, заяви той. „Арабаджиеви са обявени за издирване. То е в ръцете на МВР и на съответните им чуждестранни партньори. Прокуратурата не осъществява издирвателна дейност, а правораздавателна“, коментира Иван Гешев. Попитан правени ли са опити от сем. Арабаджиеви за връзка с разследващи той посочи: „Нямам такава информация. Те в момента чакат ситуацията напълно да се изясни, да видят с какви доказателства разполага Прокуратурата. Тогава ще преценят какви действия да предприемат, това е традиционна политика по такива дела“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.20", "title": " Запорирано е имуществото на семейство Арабаджиеви"}
{"url": "https://trud.bg/%d0%bf%d1%80%d0%be%d1%84%d0%b8%d0%bb%d0%b0%d0%ba%d1%82%d0%b8%d0%ba%d0%b0-%d0%bd%d0%b0-%d0%b2%d0%b5%d0%bd%d1%82%d0%b8%d0%bb%d0%b0%d1%86%d0%b8%d0%be%d0%bd%d0%bd%d0%b0%d1%82%d0%b0-%d1%81%d0%b8%d1%81/", "text": "От 22 ч. до 24 ч. днес ще бъде ограничено движението в посока Варна в участъка от 30-ти до 35-ти км на АМ „Хемус“ поради профилактика на вентилационната система в тунел „Витиня“. Предвидените дейности ще бъдат изпълнени през нощта, когато трафикът е по-слаб, съобщиха от АПИ. Пътуващите за Варна ще се насочват по обходен маршрут от пътна връзка „Витинска река“ при км 30+450 на АМ „Хемус“, след това ще продължават по път I-1 Ботевград – София и включването в АМ „Хемус“ ще става при пътната връзка при км 35+480. От 0 ч. до 2 ч. на 21 септември за профилактика на вентилаторите ще бъде ограничено движението в посока София. Трафикът ще бъде насочен по същия обходен маршрут. Отклоняването на движението ще става при км 35+480 на АМ „Хемус“, след това ще се продължава по пътя Ботевград – София и при пътна връзка „Витинска река“ при км 30+450 шофьорите ще се връщат на АМ „Хемус“. Необходимо е шофьорите да карат внимателно и със съобразена скорост, стриктно спазвайки пътната сигнализация. Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.20", "title": " Профилактика на вентилационната система в тунел „Витиня“ спира движението по „Хемус“"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b8%d0%bd%d0%b0-%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d0%b8-%d0%b1%d0%b8%d1%81%d0%b5%d1%80-%d0%bf%d0%b5%d1%82%d0%ba%d0%be%d0%b2-%d0%bf/", "text": "Министърът на туризма Николина Ангелкова и министърът на труда и социалната политика Бисер Петков подписаха споразумение за партньорство. С дейностите, заложени в документа, ще се подпомогне повишаването на квалификацията на работната сила с нужните знания и умения според търсенето на туристическия бранш. Туризмът е ключов икономически сектор, който създава около 13% от БВП на България и в него са заети близо 11% от всички работещи през миналата година, заяви министър Ангелкова. Тя коментира, че една от основните задачи е обезпечаването на бизнеса с квалифицирани кадри. Общо наетите в туризма и свързаните с него икономически дейности са повече от 335 хил. души през 2017 г., посочи още тя. Пилотният проект предвижда хора, регистрирани като безработни в Агенцията по заетостта да бъдат обучавани в Държавно предприятие „Българо-германски център за професионално обучение“, в центровете в Царево и Смолян, каза министърът. Средствата за квалификационните програми през тази година се отпускат от Националния план за действие по заетостта. Ще търсим възможност и за отпускането на целеви средства, с които да се осигури обучение както на безработни, така и на желаещи да се преквалифицират, информира още тя. Предстои да бъде създадена експертна група с представители на Министерството на туризма, Министерството на труда и социалната политика и Агенцията по заетостта, която ще подготви план за изпълнение на споразумението. В срок от два месеца след подписването на документа експертите трябва да са готови с предложенията си. Ще бъде проведена и разяснителна кампания за бизнеса, с която ще дадем изчерпателна информация как ще могат да се възползват от съвместната квалификационна програма, каза министър Ангелкова. До края на годината се предвижда да бъдат обучени около 250 души, като се очаква през следващата година техният брой да се увеличи, съобщи министър Бисер Петков. Той допълни още, че по последни данни около 20 хил. са незаетите места в сектор туризъм, което го нарежда на водещите места по потребление на работна сила. Министърът информира още, че през 2018 г. сезонно наетите работници от трети страни са двойно повече спрямо година по-рано, достигайки 7700. Продължителността на квалификацията ще бъде определена от центъра, а професиите, в които ще се обучават хората, търсещи работа са хотелиерство, ресторантьорство, кетъринг, камериер, портиер, пиколо, готвач, сервитьор, барман и други. След преминаване на обучителния курс ще бъде издавано удостоверение за професионална правоспособност. В обучаването на кадрите ще разчитаме и на практици от туристическия бранш, професионалисти от Испания и Португалия, съобщи министър Ангелкова. И уточни, че това е възможно благодарение на партньорски споразумения, които министерството има с подобни центрове от тези държави. Министър Ангелкова благодари на министъра на труда и социалната политика Бисер Петков за ползотворното партньорство и успешното сътрудничество. И допълни, че именно чрез съвместния ангажимент споразумението и пилотният проект са били подготвени в изключително кратки срокове. Благодаря на министъра и на колегите от Министерството на туризма за доброто взаимодействие, каза министър Петков. И пожела то да допринесе за още по-добри резултати в туризма. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.20", "title": " Николина Ангелкова и Бисер Петков подписаха споразумение за обучение на кадри за туризма"}
{"url": "https://trud.bg/%d0%b7%d0%b0-%d0%bf%d1%8a%d1%80%d0%b2%d0%b8-%d0%bf%d1%8a%d1%82-%d1%81%d0%be%d1%84%d0%b8%d1%8f-%d1%81%d1%8a%d0%b1%d0%b8%d1%80%d0%b0-%d1%80%d0%b0%d0%b7%d0%b4%d0%b5%d0%bb%d0%bd%d0%be-%d1%82%d0%b5%d0%ba/", "text": "София ще има контейнери за преработка на текстилните отпадъци във всеки район, съобщи заместник.-кметът на София Йоана Христова по време на посещение във Виена на заводи за преработка на боклук. Промените предстои да бъдат гласувани от Столичния общински съвет. Вече са поставени четири контейнера за текстил – два в Южния парк, и по един в Борисовата градина и пред Столичния инспекторат. Има и пети мобилен контейнер. Преминаването му не е в работно време, за да е удобно на гражданите, а графикът е видим на сайта на Столичната община, уточни за „Труд“ Христова. Част от текстилния боклук ще се използва от дизайнери за направа на облекла. В рамките на пилотната инициатива с 5-те контейнера събрание отпадъци ще бъдат предадени на фирми, които в последствие ще установят с кои от тях може да бъдат направени дизайнерски облекла, които ще бъдат представени в рамките на кампанията Green Facion Week. „Приключи работата на работната група на ниво Столична община, в рамките на която бяха разработени пакети документи, с които да възложим разделното събиране на отпадъци на различните потоци от опаковки, хартия, пластмаса, но за първи път Столичната община ще входира в Общинския съвет за одобрение пакета документи, с които да възложим разделното събиране на текстилни отпадъци. Така ще надградим същесрвуващата система от 12 потока разделно събирани отпадъци“, коментита Христова. Системата вече включва разделно събиране на хартия, пластмаса, кенчета, стъкло, системи за събиране на излезли от употреба превозни средства, на едрогабаритни отпадъци, на зелени отпадъци. Текстилните боклуци са 2% от отпадъка на домакинствата в София или 12 хил. тона на година. Само за седмица с 5-те нови контейнери са събрани над 2 тона. В сряда кметът на София Йорданка Фандъкова и зам.-кметът Йоана Христова имаха работна среща във Виена с г-н Ерих Валентин, който е председател на градската комисия по околна среда. „От много години Столичната община работи с община Виена в областта на преработката на отпадъците и акцента на срещата беше именно разделното събиране на отпадъци, тъй като прилагаме в голяма степен опита на Виена.“, каза Христова. Градската управа получила уверение че е на правилен път относно разделното събиране на отпафъци. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.20", "title": " За първи път София събира разделно текстилни отпадъци\t\t\t"}
{"url": "https://trud.bg/%d0%b7%d0%b0%d0%bc-%d0%bc%d0%b8%d0%bd%d0%b8%d1%81%d1%82%d1%8a%d1%80%d1%8a%d1%82-%d0%bd%d0%b0-%d0%be%d1%82%d0%b1%d1%80%d0%b0%d0%bd%d0%b0%d1%82%d0%b0-%d0%b0%d0%bd%d0%b0%d1%82%d0%be%d0%bb%d0%b8%d0%b9/", "text": "Заместник-министърът на отбраната Анатолий Величков участва днес в откриването на националната конференция с международно участие „Отбранителната индустрия – лидер на иновациите в България“, съобщиха от Министерство на отбраната. Тя е организирана от Сдружение „Българска отбранителна индустрия“, под съвместния патронаж на министъра на отбраната и министъра на икономиката. Политиката на Министерството на отбраната при реализиране на проектите за модернизация на Въоръжените сили е насочена към създаване на условия на прозрачност, конкурентоспособност и на възможности за лидерство на българската индустрия в тази част от процесите, за които тя има способности, посочи заместник-министър Величков в изказването си. „Ние премахнахме създаването на условията за монопол при осигуряване на логистичната поддръжка на изделията. Беше премахната и средата за развитие на посредничеството между доставчици на отбранителни продукти и Министерството на отбраната. Провеждаме тази политика твърдо и неотклонно, защото сме убедени, че посредничеството между Министерството на отбраната и основни доставчици не е най-добрата търговска практика. Работим за създаването на условия българската отбранителна индустрия, българските производители да бъдат активни участници и да съумеят да се включат в проектите, които бяха одобрени от Народното събрание за модернизиране на Въоръжените сили“, каза той. Пред участниците във форума заместник-министърът на отбраната даде подробни разяснения за процедурата за реализацията на проекта за придобиване на основна бойна техника за изграждане на батальонни бойни групи от състава на механизирана бригада, който предизвиква по-голям интерес от страна на българската индустрия, с оглед на нейните способности. „Водеща роля в този проект е придобиването на нови отбранителни способности на Сухопътните войски, които да отговарят на стандартите на НАТО“, каза заместник-министър Величков. Сред основните критерии, по които ще бъдат оценявани кандидатите обаче, той открои един важен критерий – индустриалното сътрудничество, който по думите му отваря широко вратите за участие на българската индустрия в изпълнението на проекта. Друг важен критерий, който също ще даде възможност за участие на българската отбранителна индустрия в логистичната поддържка на новата техника е лицензионният трансфер, т.е. предоставянето на лицензионни права на Министерството на отбраната за модернизиране, доразвиване и надграждане на бойната платформа, посочи заместник-министърът на отбраната. Ръководството на Министерството на отбраната има воля да бъдат реализирани и други проекти, свързани с развиване на способностите на Българската армия, които могат да представляват интерес за българската отбранителна индустрия, съобщи заместник-министър Величков. Той посочи като пример намеренията за модернизиране на съществуващите на въоръжение в Сухопътните войски бойни бронирани машини (БМП-21) и системите за реактивен залпов огън, както и модернизирането на авиониката на самолетите Су-25, които са на въоръжение във ВВС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.20", "title": " Зам.-министърът на отбраната Анатолий Величков: Работим за това отбранителна индустрия да се включи в проектите за модернизация на Въоръжените сили"}
{"url": "https://trud.bg/%d0%b0%d0%bd%d0%b3%d0%b5%d0%bb-%d0%b4%d0%b6%d0%b0%d0%bc%d0%b1%d0%b0%d0%b7%d0%ba%d0%b8-%d0%bf%d0%be%d1%81%d0%bb%d0%b5%d0%b4%d0%bd%d0%b0%d1%82%d0%b0-%d1%80%d0%b5%d1%87-%d0%bd%d0%b0-%d1%8e%d0%bd%d0%ba/", "text": "Последната реч на генералния секретар на ЦК на ЕСССР Жан-Клод Юнкер наподобява реч на Брежнев. Виктор Орбан каза „Не на ЕСССР“ и събори кулата от карти. Това казва в своя позиция представителят на ВМРО – Българско национално движение и заместник-председател на партията Ангел Джамбазки. Последната реч на генералния секретар на ЦК на ЕСССР, Жан-Клод Юнкер. Годината сякаш е 1981-ва. Сенилен, уморен генерален секретар на КПСС чете дълга, протяжна реч пред стотици делегати, правещи се, че им е интересно. Обсъжда се броенето на дивите зайци и значимостта им за световния мир. Така горе-долу изглеждаше последната реч на Юнкер. Реч, от която новината беше, че Юнкер смята да се пребори със смяната на часовото време. Тема – безспорно значима и дълбока. Ако си научен сътрудник в БАН или метеоролог, примерно. На фона на пожара в Съюза, когато германското правителство оцелява с цената на лъжи и манипулации, с които да прикрие провала си в миграционната политика, в дни, когато улично убийство с нож, извършено от нелегален имигрант-афганистанец, става традиционно всекидневие по улиците на европейските градове Юнкер се занимава със смяната на времето. Много показателно. А това, че германското правителство фабрикува фалшиви новини и фалшиви клипове, за да отклони общественото внимание и гняв от убийствата, извършени от афганистанци, не го твърди филанкишията, а един от началниците на контраразузнаването в провинция Саксония. ЕС като ЕСССР. Приликата на днешния ЕС с някогашния СССР далеч не свършва дотук. Действително, късният Юнкер с неговия редовен ишиас наподобява до някъде на сенилния Брежнев. Но това далеч не е най-страшното. Ако ЕС имаше обща армия, може би Ги Верхофстадт (главен федералист на ЕСССР и заслужил деец на мултикултурния болшевизъм) щеше да поиска нейните танкове по улиците на Будапеща. Защо ли? Защото Виктор Орбан каза „Не на ЕСССР“. Развали плана. Събори кулата от карти. Ами защото Орбан много ги дразни. Ама много. Не им играе по свирката, не желае да допусне квоти от нелегални имигранти, противопоставя се на нашествието на милиони млади афганистанци, маскирани като сирийски майки. Орбан е против квотите за нелегални имигранти. Орбан е против нашествието. Орбан е против културната и религиозната инвазия. Това е смъртна заплаха за новия ЕСССР. Защото проваля плана. Проваля идеята да бъдат размити и претопени европейските нации и да бъде създадена една безформена, аморфна маса от безполови същества, които повтарят до оглупяване идиотските клишета на мултикултурния болшевизъм. Орбан е против Сорос, най-сетне. А това не се прощава лесно от новите хунвейбини. Затова Верхофстадт призова да се създаде специален прокурор, който да разследва политици, които се изказват „политически некоректно“. Не, не се шегувам. Това си е ЕСССР. Едно към едно. Изказваш се некоректно – разследват те, съдят те, изпращат те в затвор. Или лагер за политически престъпници. Познато, нали? Речта на Юнкер беше структурирана по много показателен начин, от типа за всекиго по нещо. Личното ми впечатление е, че той се опита да се хареса на всички политически сили в залата. От крайно левите необолшевики и зелените, като се мине през центристите и се стигне до нас – десните консерватори, традиционалисти и националисти. Проблемът обаче е, че когато се опитваш да се харесаш на всички, посланието ти се размива и губи смисъл. Нека разгледаме по-подробно акцентите в речта на господин Юнкер. Ще започна с нещо, което по моето скромно мнение не е чак толкова важно. Юнкер говори пространно за бъдещата връзка на ЕС с Африка. Според него, това партньорство трябва да се промени и да бъде базирано на равнопоставеност. Независимо от формата на бъдещите отношения между Европа и Африка – ясно е коя ще бъде страната, която инвестира повече средства. Това партньорство, обаче, е стар приоритет на партиите от традиционната левица. Бившият председател на групата на Социалистите и демократите в Европейският парламент Джани Питела нееднократно е наблягал на значимостта на партньорството с Африка. Друг лайтмотив на речта на Юнкер, с който той се обърна към неговите традиционни съюзници – федералистите, беше призивът към по-нататъшна централизация на ЕС. Няма да преувелича, ако кажа, че Юнкер винаги застъпва и набляга на тази своя теза във всяка своя реч. Дълбоко погрешно. Конкретното предложение, което той направи в този случай, беше свързано с намаляването на значимостта на правилото за единодушие в Съвета. Това не се случи директно, а чрез тезата, че квалифицираното мнозинство трябва да се използва в повече сфери. Към момента Съветът на ЕС трябва да гласува единодушно по редица въпроси, които държавите членки считат за чувствителни. Преминаване към квалифицирано мнозинство в тези сфери (общата външна политика, членство в ЕС, финанси, правосъдие и вътрешни работи и т.н.) може да се разчете като директна атака срещу националните правителства на ЕС. Похвалите от страна на ултрафедералистите не закъсняха. Ги Верхофстадт побърза да призове Юнкер и Европейската комисия да премахнат изцяло правилото за единодушие. Това е негова стара и изключително опасна теза. Юнкер обърна внимание и на предстоящите Европейски избори. Беше очевидно, че е притеснен. Това важи и за голяма част от политическите му съюзници. Неслучайно на няколко пъти изрази мнението си, че европейският бюджет трябва да бъде решен преди изборите за Европейски парламент. Изключително нагло предложение, имайки предвид кратките срокове, а и факта, че ако се случи, гласоподавателите няма да имат никакъв глас върху това как ще се харчат парите им в периода 2021-2027 (следващата многогодишна финансова рамка). Очевидно е, че политическите сили, които досега определяха дневния ред в ЕС и по-конкретно в Европейският парламент, са притеснени. На фона на социологическите проучвания, които показват, че следващият мандат на ЕП ще бъде първият, в който ЕНП и Социалистите няма да имат мнозинство, тревогата им е основателна. Ясно е, че европейските гласоподаватели искат промяна и „повече от същото“ няма да бъде печеливша формула. Това прозираше и в речта на Юнкер, като този път беше повече от ясно, че му липсва увереността, с която традиционно размахва пръсти и критикува политическите си противници. Може би това е и причината да се опита да заеме по-твърда позиция по миграционния въпрос. Имитация. Безкрайно закъсняла. Радвам се, че най-накрая бюрократите от Европейската комисия започнаха да се вслушват в това, което ние говорим от години. Както стана вече дума, нелегалната, неконтролирана миграция е най-големият проблем пред ЕС към момента. И ако трябва да посоча един позитивен аспект на представеното от Юнкер днешно „състояние на Съюза“, то това е обещанието да се затегнат външните граници на ЕС. Юнкер обеща да работи за допълнителни 10 000 гранични служители в ЕС до 2020 г. Също така подчерта и важността на това да се работи по-сериозно по връщането на нелегални имигранти. Всичко това би било прекрасно, ако в същата реч той не беше говорил и за прословутия механизъм за релокация на квотен принцип. Още веднъж Юнкер наблегна на това как трябва такъв механизъм да бъде приет. Явно уроците не са научени. Явно Европейската комисия ще продължава да пренебрегва волята на националните суверенни правителства на страните членки на ЕС. Както председателят на моята политическа група ЕКР Ришард Легутко правилно спомена: Меркел отвори границите. Вие обаче можехте да ѝ попречите. Ние сме съгласни с идеята за затягане на границите. Това можеше да се случи отдавна, вместо това прекарахме години да обсъждаме ненужни политики като релокацията. Разбира се, Юнкер обърна внимание и на Брекзит. Беше затвърдена позицията на Европейската комисия, че Великобритания няма как да се наслаждава на същите отношения с ЕС, като обаче изключва задълженията, които има към общността. И въпреки че похвали г-жа Мей за нейния план за Брекзит, не направи достатъчно, за да даде на преговорите така нужната инерция. Явно е, че е нужна политическа воля и отговорност и от двете страни, която да доведе до сделка, работеща за всички. С подкрепата си за плана „Мей“ (по известен като Chequers plan) Юнкер направи мечешка услуга на британския министър-председател, която в края на месеца ще се изправи срещу най-сериозната атака срещу нея в настоящия ѝ мандат. Само времето ще покаже какъв ще е изходът на вече баналната тема Брекзит. Личното ми мнение е, че трябва да запазим възможно най-близки отношения с британските ни приятели след излизането им от ЕС. Това е от изключителна важност за сфери като международната сигурност и търговия. Днес Юнкер се опита да остави своята следа. Неуспешно. Той ще остане в историята като председателя на Европейската комисия, по време на когото една от най-важните страни членки напусна общността. В началото на своят мандат той обяви, че това ще е Комисията на „последният шанс“. Е, провали се. В началото на своя анализ споменах, че Юнкер се опита да се хареса на всички. Не успя. Радвам се, че това е последната му реч за състоянието на съюза като председател на ЕК. Юнкер, Верхофстадт, Макрон ни предлагат ЕСССР. Не, благодаря. Сега идва времето на истински, смислени и дълбоки реформи в ЕС. Реформи, които да доведат до това взимането на решения да бъде на ниво най-близко до избирателите. Реформи, които да уважават националните правителства. Реформи, които да децентрализират ЕС. Реформи, които ще ни позволят да провеждаме по-ефективни политики. Колкото до Юнкер – пожелавам му приятно пенсиониране, сега ще може се наслади на елзаските специалитети и вино в Страсбург. Това знаем, че го може. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.20", "title": " Ангел Джамбазки: Последната реч на Юнкер наподобява реч на Брежнев"}
{"url": "https://trud.bg/%d1%80%d0%b5%d0%bd%d0%b0%d1%82%d0%be-%d1%81%d0%b0%d0%bd%d1%87%d0%b5%d1%81-%d1%81%d0%b5-%d0%bf%d1%80%d0%b5%d1%80%d0%be%d0%b4%d0%b8-%d1%83-%d0%b4%d0%be%d0%bc%d0%b0/", "text": "Четири години изминаха, откакто „Бенфика“ създаде вундеркинда Ренато Санчес. Като юноша бледен той спечели Евро 2016 и стана „Златното момче“ в анкетата на италианския вестник „Тутоспорт“, за която гласува и „Труд“. След европейското „Байерн“ бръкна до 35 млн. евро в хазната си, за да изпревари „Манчестър Юнайтед“. Но вместо още слава Ренато залезе. Стадион „Луж“ обаче очевидно е мястото му. Именно там и заради многобройни проблеми с контузии в „Байерн“ португалецът излезе титуляр и изигра великолепен мач за 2:0 над „Бенфика“. Ренато вкара втория гол, извини се на трибуните, които видяха прераждането му. Трибуните на „Луж“ се изправиха на крака и аплодираха своя загубен син, който блестя за съперник. „ Много правилно постъпи, че не се зарадва – похвали го босът Карл-Хайнц Румениге. – Мисля, че феновете на „Бенфика“ се насладиха, че се сдържа.“ „ Страхотен мач на Ренато – възкликна съотборникът му Джошуа Кимих. – При него нещата не винаги се получаваха, но игра много силно. Свалям му шапка.“ За Санчес това стартът на Шампионската лига този сезон бе първи мач под ръководството на Нико Ковач. Хърватинът няколко пъти го пусна в подготовката. „На обяд му казах, че ще играе – обясни Ковач. – Просто се обърнах към него с думите: „Тук си си у дома, тук е твоето семейство.“ Пожелах му да вкара два гола.   С представянето си ми напомни за Лотар Матеус от преди години.“ „ Без никакво съмнение Санчес изживя две тежки години – продължи Румениге. – Всички сме много щастливи, че използва толкова добре своя шанс. Знаем какъв талант е и искаме да го показва.“ Иначе „Байерн“ постави рекорд в Лисабон. За 15-и път поред баварците започнаха турнира с победа. Рекордът дойде и заради Роберт Левандовски. В шести мач за сезона полякът вкара седмия си гол. И помен няма от недоволния Левандовски, който искаше да напуска през лятото. Изненадващо на пейката остана Томас Мюлер, който влезе чак в 88-ата минута. За нападателя това бе мач №100 в Шампионската лига. Само двама германци са играли по-често от него в турнира – Филип Лам (112 пъти) и Оливер Кан (103). Номер едно е Икер Касияс със 167 мача, а след него е Кристиано Роналдо – 154.", "date": "2018.09.20", "title": " Ренато Санчес се прероди у дома"}
{"url": "https://trud.bg/%d0%b4%d0%b6%d0%be%d1%88%d1%83%d0%b0-%d0%b3%d0%be%d1%82%d0%be%d0%b2-%d1%81%d1%8a%d1%81-%d1%81%d1%82%d1%80%d0%b0%d1%82%d0%b5%d0%b3%d0%b8%d1%8f-%d1%81%d1%80%d0%b5%d1%89%d1%83-%d0%bf%d0%be%d0%b2%d0%b5/", "text": "Антъни Джошуа обяви, че е готов със стратегия срещу руснака Александър Поветкин. Двамата ще се бият в събота на стадион „Уембли“ в Лондон, а залогът е трите шампионски пояса на британеца в тежка категория. „Имам нокаутьорски инстинкти – каза Джошуа. – Ако се появи възможност ще го пратя на пода. Но, ако нямам шанс, ще се бия умно. Когато Ленъкс Луис се боксираше, всички говореха, че той е скучен. Сега обаче казват за него, че е велик и умен. Понякога търсиш нокаут, но можеш да се натъкнеш на мощен удар, който да пренапише историята.“  Еди Хърн, мениджър на Джошуа, изказа страхове за развоя на битката и обяви: „Поветкин е добре трениран!“", "date": "2018.09.20", "title": " Джошуа готов със стратегия срещу Поветкин"}
{"url": "https://trud.bg/%d1%81%d0%be%d1%82%d0%b8%d1%80-%d1%86%d0%b0%d1%86%d0%b0%d1%80%d0%be%d0%b2-%d0%b7%d0%b0%d0%b1%d0%b0%d0%b2%d1%8f%d0%bd%d0%b5%d1%82%d0%be-%d0%bd%d0%b0-%d1%81%d0%bb%d1%83%d1%87%d0%b0%d1%8f/", "text": "С риск да бъда укорен ще кажа следното: забавянето на случая „Цветан Василев“ е резултат на съвсем друг тип влияние, различно от нормалното, и то е политическо. Това каза пред журналисти в парламента главният прокурор Сотир Цацаров след заседание на Комисията за наблюдение на приходните агенции и борба със сивата икономика и контрабандата. „При изключително коректните отношения със сръбската Прокуратура, мисля, че забавянето на случая „Цветан Василев“ е на моменти вън от техните правомощия и възможности“, коментира той. Според него забавянето, което виждаме в момента, е необичайно за който и да е случай на международната правна помощ. „Процедурите в съда продължават все още без решение по същество. Лично аз подобен случай на екстрадиция не съм виждал“, заяви главният прокурор. „Считам, че това е резултат не само на фактори, които са в сръбския наказателен закон“, каза още Сотир Цацаров. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.09.20", "title": " Сотир Цацаров: Забавянето на случая „Цветан Василев“ е резултат на политическо влияние"}
{"url": "https://trud.bg/%d0%bf%d0%b5%d0%b2%d0%b5%d1%86%d1%8a%d1%82-%d0%bf%d0%b5%d1%82%d0%ba%d0%be-%d1%81%d0%b0%d0%b2%d0%be%d0%b2-%d0%b8-%d0%b3%d0%bb%d0%b0%d1%81%d1%8a%d1%82-%d0%bd%d0%b0-%d0%b1%d1%8a%d0%bb%d0%b3%d0%b0%d1%80/", "text": "Популярният великотърновски музикант Петко Савов и победителката в първия сезон на „Гласът на България“ излизат с празничен концерт в поредното издание на уникалния фестивал „Нощ на Самоводската чаршия“ във Велико Търново. Есенният празник ще се проведе в от 21-ви до 24-ти септември. Концертът на Савов и Стелияна ще се състои на 23-ти септември (неделя), като започва от 19 ч. „Нощ на Самоводската чаршия и фестивал на занаятите“ се провежда за осми пореден път, като в него по традиция взимат участие много творци, артисти и занаятчии. На фона на уникалната архитектура и автентичната обстановка на Старо Търново, през четирите дни на фестивала, освен концерта на Савов и Стелияна, ще има изпълнения на много улични артисти, различни пърформанси, изложби, интерактивни игри, детски представления и др. Събитието се организира от Общинска туристическа агенция „Царевград Търнов“ и Община Велико Търново и е част от Националния календар на Европейската година на културното наследство 2018. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.20", "title": " Певецът Петко Савов и гласът на България Стелияна Христова с концерт в нощта на Самоводската чаршия"}
{"url": "https://trud.bg/%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%b5-%d0%b4%d0%be%d0%bc%d0%b0%d0%ba%d0%b8%d0%bd-%d0%bd%d0%b0-%d0%bf%d1%8a%d1%80%d0%b2%d0%be%d1%82%d0%be-%d0%b8%d0%b7%d0%b4%d0%b0/", "text": "Благоевград за първи път е домакин на турнира „Скаптопара“ – състезание по фитнес и културизъм. Спортното събитие ще се проведе в зала „Яворов“ на 22 септември. Официалното откриване ще бъде в 16:00 часа, а самата програма ще започне в 11:00 часа с регистрация на състезателите и теглене/измерване на участниците. В 12:00 часа ще се проведе техническа конференция, разясняваща правилата и регламента на състезанието. Участие в първото издание на турнир „Скаптопара“ ще вземат над 60 състезатели от Благоевград, Стара Загора, Русе, София, Пловдив, Самоков, Бургас, Варна, Сливен, Кюстендил. Специален гост – позьор ще бъде културистът Митко Димитров. Състезателите ще стигнат до финал, като бъдат разпределени на категории. Първата е мъже физик до 179 см; втората – над 179 см. Ще има и класически бодибилдинг- опън категория. Жени бикини до 166 см и над 166 см; мъже бодибилдинг до 80 кг и над 90 кг и абсолютна категория. Билети може да намерите в магазина „Тренербг“, който се намира на бул. „Св.св. Кирил и Методий“ №21 или на място, в зала „Яворов“ преди старта на състезанието. Турнир „Скаптопара“ се организира от СК „Тренербг – Благоевград“, съвместно с Община Благоевград и Българска бодибилдинг и фитнес федерация. Събитието е включено в Спортния календар на Община Благоевград и е част от добре водената политика от кмета д-р Атанас Камбитов за развитието на различни спортни дисциплини и условия в града. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.20", "title": " Благоевград е домакин на първото издание на турнир по културизъм и фитнес „Скаптопара“"}
{"url": "https://trud.bg/%d0%ba%d0%be%d0%bd%d1%81%d1%82%d0%b0%d0%bd%d1%82%d0%b8%d0%bd%d0%be%d0%b2-%d1%87%d0%b0%d0%ba%d0%b0-%d0%bf%d0%be%d0%bc%d0%be%d1%89-%d0%be%d1%82-%d0%bf%d1%83%d0%b1%d0%bb%d0%b8%d0%ba%d0%b0%d1%82%d0%b0/", "text": "Помощ   от   публиката   е   жокерът ,  от   който   има   нужда   мъжкият   национален   отбор   по   волейбол   във   втората   фаза   на   световното   първенство .  Мачовете   от   група  „   са   този   уикенд   в   столичната  „ Арена   Армеец “,  а   селекционерът   Пламен   Константинов   призна ,  че   очаква   да   е   още   по – трудно ,  отколкото   във   Варна ,  където  „ лъвовете “  спечелиха   три   и   загубиха   две   срещи . „ Във   втората   фаза   останаха   само   топ   отборите   в   света ,  затова   мисля ,  че   качеството   на   мачовете   ще   бъде   още   по – високо  –  заяви   треньорът . –  Естествено   на   нас   ще   са   ни   необходими   още   повече   усилия ,  за   да   печелим .  Няма   да   е   лесно   срещу   такива   съперници ,  но   аз   се   надявам ,  че   ще   ни   помогнат   домакинството   и   публиката ,  както   и   огромното   желание   на   момчетата   да   се   представят .“ Константинов   е   със   смесени   чувства   по   отношение   на   регламента ,  според   който   България   стартира   групата   от   трето   място   с  9  точки   първи   е   САЩ   с т а   Иран   е   втори   с т „ Според   мен   регламентът   е   по – добър   от   предишното   световно ,  когато   се   зачитаха   само   резултатите   с   отборите ,  които   продължават   напред  –  смята   българският   селекционер . –  Така   се   получиха   доста   безсмислени   мачове ,  които   не   са   добра   реклама   за   нашия   спорт .“ Първият   мач   на  „ лъвовете “  с   Иран   тази   вечер   от  20,40  часа .", "date": "2018.09.20", "title": " Константинов чака помощ от публиката"}
{"url": "https://trud.bg/%d0%b4%d0%b2%d0%b5-15-%d0%b3%d0%be%d0%b4%d0%b8%d1%88%d0%bd%d0%b8-%d0%bc%d0%be%d0%bc%d1%87%d0%b5%d1%82%d0%b0-%d0%b7%d0%b0-%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b8-%d0%b7%d0%b0-%d0%bf/", "text": "Две 15-годишни момчета бяха арестувани в Югоизточна Англия по подозрение в подготовка на терористичен акт, съобщават световните агенции. Младежите са радикализирани симпатизанти на крайнодесни групировки. Момчетата били арестувани от отдела на полицията за борба с тероризма в домовете си в пристанищния град Рамсгейт, а после били отведени за разпит. Арестите са дошли след анализ на събрани разузнавателни сведения, като, според органите на реда, до непосредствена заплаха за обществото не се е стигнало. За момента няма повече подробности по случая. Преди дни британските власти разпространиха данни, според които броят на белите, заподозрени за тероризъм, е превишил този на гражданите от азиатски произход, задържани по същите причини. Това се случва за първи път от повече от десетилетия, припомня  82% от излежаващите присъди за тероризъм са ислямисти, 13% – крайнодесни екстремисти, а останалите са привърженици на различни други идеологии. Крайната десница се промени и радикализира значително през последните години. Ако преди нейните последователи се ограничаваха предимно до ксенофобски нападения, вече има призиви за силови действия спрямо държавните институции и цялото общество, склонило да приеме в редиците си хора с раса, религия или сексуална ориентация, по-различна от „приемливата“ за екстремистите. Сред осъдените има младежи, готвили атаки и масови убийства. 16-годишно момиче е зад решетките заради планирано нападение с нож в Лондон в подкрепа на „Ислямска държава”. Двама 15-годишни излежават наказание заради планирана масова стрелба в йоркширско училище с цел пропаганда на крайнодясна идеология. 17-годишен аутист, вдъхновен от „Ислямска държава” беше спрян, преди да извърши нападение в Кардиф. В момента излежава доживотна присъда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.20", "title": " Две 15-годишни момчета за задържани за подготовка на терористичен акт в Англия"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d1%83%d0%b4%d0%be%d1%81%d1%82%d0%be%d0%b8-%d0%bf%d0%be%d1%81%d0%bb%d0%b0%d0%bd%d0%b8%d0%ba%d0%b0-2/", "text": "Президентът Румен Радев удостои на церемония в Гербовата зала на „Дондуков“ 2 посланика на Полша у нас Кшищоф Краевски с орден „Стара планина“ първа степен. Висшето държавно отличие се връчва за заслугите на дипломата за задълбочаването и развитието на двустранните отношения между България и Полша, съобщиха от прессекретариата на държавния глава. Президентът Радев отбеляза, че връченият най-висш държавен орден е израз на благодарност за дейността на посланик Краевски и на значението, което страната ни отдава на сътрудничеството с Република Полша. „Още от първите дни на назначаването на посланик Краевски в България през 2014 г. ние започнахме да работим заедно, тогава аз като командир на българските Военновъздушни сили“, каза Румен Радев. Президентът допълни, че в резултат на конструктивната работа с полския дипломат са били постигнати високи резултати във военни учения, пребазирания на полските ВВС у нас, съвместна охрана на българското небе за продължителен период от време. „Тогава беше постигнато изключително ниво на сътрудничество и приятелски отношения не само между българските и полските летци и авиационни специалисти, но и между представителите на другите видове въоръжени сили“, заяви в речта си държавният глава. Президентът Радев изрази задоволството си от активните двустранни връзки на най-високо политическо ниво, а така също и в областта на туризма, образованието, науката, културата. „Самият факт, че броят на полските туристи расте всяка година и вече е над четиристотин хиляди души, е достатъчно показателен“, заяви по време на церемонията президентът и допълни, че Полша е на първо място в Европейския съюз по брой студенти, които изучават български език в седемте водещи полски университета. От своя страна посланик Краевски започна речта си като рецитира на перфектен български език стихотворението на Ран Босилек „Я кажи ми, облаче ле бяло“. „Това стихотворение на българския поет ми беше известно още когато пристигнах тук като генерален консул на Полша, и въпреки че през последните двадесет години съм го чувал многократно, разбирам неговата същност едва днес, когато си тръгвам от България“, заяви полският дипломат по време на тържествената церемония Кшищоф Краевски заяви, че за него е голяма чест да получи висшето държавно отличие и посочи, че с края на мандата му като посланик у нас приключва един много важен етап от неговия живот. „Ще се сбогувам със страната, която се превърна в мой втори дом“, каза Кшищоф Краевски и допълни, че времето на престоя му у нас се е характеризирал с много висока динамика на двустранните отношения на високо ниво. „По време на мандата ми Полша доказа, че е приятел на България като последователно подкрепяхме кандидатурата на България за членство в Шенгенското пространство, като сме и близки партньори в ЕС и НАТО“, заяви още посланикът. Дипломатът завърши приветствието си като поднесе специални благодарности на своята съпруга и дъщеря за любовта и подкрепата им, която е получавал винаги от тях. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.20", "title": " Президентът Радев удостои посланика на Полша у нас с орден „Стара планина“ първа степен"}
{"url": "https://trud.bg/%d1%88%d0%b5%d1%84%d1%8a%d1%82-%d0%bd%d0%b0-%d0%ba%d0%be%d0%bc%d0%b8%d1%81%d0%b8%d1%8f%d1%82%d0%b0-%d0%b0%d0%bd%d1%82%d0%b8%d0%ba%d0%be%d1%80%d1%83%d0%bf%d1%86%d0%b8%d1%8f-148/", "text": "148 лица от държавната власт не са подали имуществени декларации, ще им бъде назначена проверка за незаконно придобито имущество. Това съобщи председателят на Комисията за предотвратяване на корупцията и отнемане на незаконно придобито имущество (КПКОНПИ) Пламен Георгиев по време на изслушване на заседание на парламентарната комисия за борба с корупцията, конфликт на интереси и парламентарна етика. „Проверката за незаконно придобито имущество е изключително силна мярка, защото всичко се показва. А допреди това имаше само парична глоба и тогава лицата можеха да предпочетат да си платят една глоба и това е“, каза още Георгиев и посочи, че по този начин с новия закон се цели прозрачност. „Имаме изключително активно международно сътрудничество. В началото на октомври ще взема участие в Прищина, където се събират ръководителите на всички балкански антикорупционни органи. Там ще представим нашата работа, защото създадохме един уникален модел – такъв единен антикорупционен орган няма никъде в Европа, и трябва да покажем ползите му“, обясни Георгиев. Той посочи още, че български експерти постоянно са канени на различни форуми, на които да представят българския модел. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.20", "title": " Шефът на комисията „Антикорупция”: 148 лица от държавната власт не са подали имуществени декларации\t\t\t"}
{"url": "https://trud.bg/%d0%b4%d0%b5%d1%82%d1%81%d0%ba%d0%b0-%d0%b3%d1%80%d0%b0%d0%b4%d0%b8%d0%bd%d0%b0-%d0%b2-%d0%bc%d0%be%d0%bd%d1%82%d0%b0%d0%bd%d0%b0-%d0%bf%d1%80%d0%b5%d1%82%d1%8a%d1%80%d0%bf%d1%8f-%d0%bf%d1%8a%d0%bb/", "text": "Детска градина №4 „Калинка” в Монтана отвори врати след основен ремонт, а промяната на забавачката бе отпразнувана от преподаватели, родители, деца и официални гости. Отец Николай от храм „Св. Св. Кирил и Методий” освети сградата, обновена по проект на община Монтана, финансиран по оперативна програма „Региони в растеж”. „2500 деца от четири училища и две детски градини влизат в изцяло променени сгради за новата учебна година. Това са учениците от ІІІ и ІV Основно училище, Природо-математическата гимназия, Гимназията за преподаване на чужди езици и малчуганите от детските градини №4 „Калинка” и №7 „Приказен свят ”, заяви на тържеството кметът на Монтана Златко Живков. Обновяването на учебните завeдения е най-мащабният проект за ремонти на образователна инфраструктура в Монтана, а общата стойност на инвестицията е 8 674 000 лева. Градоначалникът Живков изрази убеждението си, че всички сгради на училища и детски градини в Монтана последователно ще бъдат обновени по-същия начин. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.20", "title": " Детска градина в Монтана претърпя пълна промяна"}
{"url": "https://trud.bg/%d0%b4%d0%be%d0%bd%d0%b0%d0%bb%d0%b4-%d1%82%d1%83%d1%81%d0%ba-%d0%bd%d1%8f%d0%ba%d0%be%d0%b8-%d1%87%d0%b0%d1%81%d1%82%d0%b8-%d0%be%d1%82-%d0%b1%d1%80%d0%b8%d1%82%d0%b0%d0%bd%d1%81%d0%ba%d0%be%d1%82/", "text": "Председателят на Европейския съвет Доналд Туск заяви днес, че основни части от британското предложение за Брекзита няма да проработят. „Предложената рамка за икономическо сътрудничество няма да проработи, защото това би подкопало основите на вътрешния пазар“ на Европейския съюз, каза Туск след края на неофициалната среща на върха на ЕС в Залцбург. Лондон и Брюксел се надяват, че на срещата на върха на ЕС през октомври ще постигнат споразумение за раздялата си, както и декларация, определяща рамките на бъдещите им отношения, особено в икономическата област. Председателят на Европейския съвет обяви, че на срещата на върха в Залцбург не е постигнато споразумение по миграцията, но има съгласие по главната цел – да се намали мигрантският поток в Европа. За 17 и 18 ноември е планирана извънредна среща на върха на ЕС за Брекзита, съобщи още Туск, цитиран от ДПА. Лидерите на ЕС „ясно заявяват, че е нужна решимост от двете страни, за да приключат преговорите ни през октомври“, каза председателят на Европейския съвет. Туск заяви, че срещата на върха на ЕС другия месец ще е моментът на истината за тези преговори, предаде Ройтерс. „През октомври очакваме максимален напредък и резултати в преговорите по Брекзита“, каза той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.20", "title": " Доналд Туск: Някои части от британското предложение за Брекзит няма да проработят"}
{"url": "https://trud.bg/%d1%88%d0%b5%d1%84%d1%8a%d1%82-%d0%bd%d0%b0-%d0%b3%d0%be%d1%80%d1%81%d0%ba%d0%be%d1%82%d0%be-%d0%b2-%d1%81%d0%be%d1%84%d0%b8%d1%8f-%d0%b7%d0%b0%d0%bf%d0%bb%d0%b0%d1%88%d0%b2%d0%b0%d0%bb-%d0%bf%d0%be/", "text": "Директорът на регионалната дирекция по горите в София Милко Христов е заплашвал подчинените си с дисциплинарни уволнения, ако не прекратяват сигнали и производствата срещу престъпната група, която ръководел. Въоръжената група се занимавала с незаконна сеч на гори, транспорт и продажба на дървесина и действала от 2014 г. Подчинени на Христов свидетелствали срещу него и разказали на разследващите, че ги предупреждавал да си търсят друга работа. Така проверки по сигнали за незаконната сеч били прекратявани, а дейността на групата била прикривана. Някои от подчинените му направили и аудиозапис с телефон на заплахите. Пред подчинените си Христов обяснявал, че собственикът на фабриката за пелети му е съученик, а друг уличен в незаконна сеч бил познат. Това стана ясно в специализирания наказателен съд, който трябва да реши дали да уважи искането на спецпрокуратурата за постоянен арест на четирима от членовете на групата – ръководителят на горското в София Милко Христов, на дирекцията в Своге Петър Димов Петров, както и лесничея Петьо Георгиев и сина му Денис Георгиев, който е надзирател. Петият член на групата – Петър Захаринов Петров е освободен от ареста срещу парична гаранция заради семейното му положение и това, че има непълнолетни деца. Прокурор Ангел Кънев посочи, че в разговорите, записани със СРС-та членовете на групата обсъждат и кои служители трябва да бъдат уволнени. Прокурор Кънев каза, че по делото показания е дал и Петър Дамянов, чиято кола била подпалена, защото официално подал сигнал за незаконната сеч. „Пратихме му добро писмо да мълчи“, отчел Петьо Георгиев пред тартора на групата след палежа. В неговата барака, който държал със сина си Денис, са намерени и част от оръжията и боеприпасите, както и капсул детонатори, които били обезвредени от СОБТ. Дори в работно време секли дървета от частна гора, подправяли документи, слагали фалшиви марки. Дървата продавали на фабрика за палети, на частни лица, карали материал за огрев и на близките си. От държавното обвинение посочиха, че има доказателства и за други престъпления, за които още не са им повдигнати обвинения. Според прокуратурата, четиримата могат да извършат други престъпления, ако бъдат пуснати на свобода – може да укрият или унищожат документи, както и да повлияят на свидетели. Освен това до момента многократно са притискали както служители, така и граждани, които са опитали по законен ред да подадат сигнал за незаконната им дейност. Повечето от местните хора, които ги познават, се страхуват от тях. Освен това имат много контакти в София и Своге в институциите, които отговарят за горския фонд. Защитниците на Петър Петров посочиха, че от сряда той е бил временно отстранен от длъжност като шеф на дирекцията в Своге. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.20", "title": " Шефът на горското в София заплашвал подчинени\t\t\t"}
{"url": "https://trud.bg/%d0%bc%d1%8a%d0%b6-%d1%81%d0%b5-%d1%83%d0%b4%d0%b0%d0%b2%d0%b8-%d0%b2-%d0%bc%d0%b8%d0%ba%d1%80%d0%be%d1%8f%d0%b7%d0%be%d0%b2%d0%b8%d1%80-%d0%b2-%d0%ba%d1%8a%d1%80%d0%b4%d0%b6%d0%b0%d0%bb%d0%b8%d0%b9/", "text": "44-годишен се удави в микроязовир в землището на село Черноочене. Трупът на мъжа е изплувал от водоема в четвъртък към 8 часа и местните хора потърсили помощ на спешния телефон 112. Тялото е извадено от спасителен екип на пожарната служба в Кърджали. Криминалисти са извършили оглед на трупа, но не са открили следи от насилствена смърт. От направената по-късно аутопсия е установено, че причина за смъртта е удавяне, информира Канал 3. Мъжът живеел в една от махалите на Черноочене и бил с психични отклонения. В сряда дрехите му били открити край микроязовира от негови съселяни. Те подали сигнал, след който на място били изпратени водолази, които започнали претърсване на водоема. Според местните хора вероятно мъжът е влязъл в микроязовира, за да се окъпе, но е потънал и се е удавил. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.20", "title": " Мъж се удави в микроязовир в Кърджалийско"}
{"url": "https://trud.bg/%d0%b5%d0%bc%d0%b0%d0%bd%d1%8e%d0%b5%d0%bb-%d0%bc%d0%b0%d0%ba%d1%80%d0%be%d0%bd-%d0%bf%d0%bb%d0%b0%d0%bd%d1%8a%d1%82-%d0%bd%d0%b0-%d1%82%d0%b5%d1%80%d0%b5%d0%b7%d0%b0-%d0%bc%d0%b5%d0%b9-%d0%b7%d0%b0/", "text": "Президентът на Франция Еманюел Макрон заяви, че предложенията на британския премиер Тереза Мей за икономическите отношения с ЕС след Брекзит са „неприемливи“, защото не се вписват в единния пазар, предаде АФП. „Днес е часът на истината“, заяви Макрон на пресконференция след срещата на върха на ЕС. Той посочи, че останалите 27 страни-членки на Съюза чакат „нови предложения от Великобритания през октомври“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.20", "title": " Еманюел Макрон: Планът на Тереза Мей за Брекзит е „неприемлив“"}
{"url": "https://trud.bg/%d1%81%d0%bb%d0%b5%d0%b4-%d0%bf%d1%80%d0%be%d0%b2%d0%b5%d1%80%d0%ba%d0%b0-%d0%bf%d0%b5%d1%80%d0%bd%d0%b8%d1%88%d0%ba%d0%b8%d1%8f%d1%82-%d1%82%d0%b5%d1%86-%d1%82%d1%80%d0%be%d0%b2%d0%b8-%d0%b2%d1%8a/", "text": "Експерти от РИОСВ извършиха внезапна проверка на “Топлофикация” Перник и констатираха силна неприятна миризма и големи количества неорганизирани емисии, съобщиха от областната администрация. Спешна среща свика областният управител във връзка с писмо на РИОСВ – Перник. В него се посочват множество сигнали постъпили при тях от граждани за замърсяване на атмосферния въздух и неприятни миризми от дейности на ТЕЦ „Република” към „Топлофикация – Перник” АД. На срещата присъстваха представители на РЗИ, РИОСВ, община Перник, РО „НСК“, Дирекция „Инспекция по труда”. На заседанието стана ясно, че на 19.09.2018 г., в часовия интервал от 21:20 до 00:15 ч., експерти от РИОСВ са извършили внезапна проверка на “Топлофикация” Перник. Констатирана е силна неприятна миризма и големи количества неорганизирани емисии. Експертите са установили и нерегламентирано изгаряне на отпадъци в инсталация за сушене на въглища. След срещата, междуведомствената група отиде на място, където отново се установи наличие на преработен битов отпадък, на площадка, на която дружеството обичайно складира въглища. Директорът на дружеството Любомир Спасов опроверга твърденията, че то изгаря вредни за човешкото здраве отпадъци. Областният управител Ирена Соколова продължава да следи ситуацията, като е изискала спешни доклади в срок до 26 септември от контролните институции. Заедно с кмета на община Перник ще сезират министрите на енергетиката, на икономиката, както и на околната среда и водите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.20", "title": " След проверка: Пернишкият ТЕЦ трови въздуха"}
{"url": "https://trud.bg/%d0%b2%d0%b8%d0%b6%d1%82%d0%b5-%d1%82%d1%80%d0%b5%d1%82%d0%b0%d1%82%d0%b0-%d0%b2%d0%b5%d1%87%d0%b5%d1%80-%d0%bd%d0%b0-sofia-fashion-week-aw-2018-%d1%81%d0%bd%d0%b8%d0%bc%d0%ba%d0%b8/", "text": "Третата вечер на Sofia Fashion Week AW 2018, откри поп певеца Азис, но в ролята на манекен. В препълнената зала EFFE на хотел „Маринела“ той дефилира с изискан костюм на италианската марка Carducci. Философията на бранда e микс от италиански корени, безупречен шев и игра на цветове. Стимулирани от артистичния директор Осман Узун, колекциите мъжки костюми са съчетание от контрасти между спортния и официалния стил. Съвременна и същевременно автентична, Carducci въплъщава същността на италианската изработка на мъжки облекла и предлага радикално модерен подход към начина на живот. Водещите Боряна Баташова и Теодор Тодоров дадоха старт на бляскавата трета вечер,която беше посветена на булчински и Haute Couture колекции от български и световни дизайнери. Впечатляващи рокли с детайли от ръчна изработка, луксозни материи, поднесени с много грация от моделите на Visages превзеха модния подиум. Българският бранд Berna Moda представи двадесет модела булчински рокли от новата си колекция “Moonlight”. Дизайнерът Берна Шабан беше заложила на прозрачни дантели, богато изработени мотиви от цветя и елементи, вдъхновени от лунното сияние. Много стил, лекота и брилянтна женственост подчертаваха крехкия женски силует. Цвети Разложка дефилира с рокля от новата колекция на дизайнера Христо Чучев, носител на престижната награда за мода в България „Златна игла 2018“. Hristo Chuchev Design е сред модните брандове, които всеки сезон показват своята актуална колекция на сцената на Sofia Fashion Week AW 2018. За неговия разпознаваем стил са характерни красота, ефирност, лекота в обемите, удобство и комфорт, както и безкомпромисен избор за висококачествени материи, прецизна ръчна изработка и уникални детайли. Неговите тоалети са предпочитани от редица известни личности в България, сред които музиканти, изпълнители, топ модели, бизнес дами. С много финес беше представена модна къща BliNK, дизайнерката Ради Лазарова показа своята най-нова официална колекция есен-зима 2018 г. Ексцентрични форми, ръчна декорация, прозрачни детайли, три-де мотиви и ефектни деколтета се открояваха в представените модели. Тази година марката Desizo Monni отпразнува своята 10 годишнина. Известна със своя висок клас мъжки костюми, изработени по италианска технология от висококачествени материи, дизайнерът Иван Гинчев специално за Седмицата на модата представи селектирани аутфити от колекция есен/зима 2018-19. Селекцията включваше визии, вдъхновени от периода на Френската Революция, както и еклектични съчетания на съвременни мъжки костюми, ежедневни облекла в стил кежуъл лукс и елементи от т.нар. диско стил.Основните материи, използвани в новата колекция, са меланж, букле, каре, релефни и структурни материи, и изкуствен астраган, създадени от най-големите тъкачници в Италия. Своята авторска колекция “Elegance” представи модна къща BE QUEEN в Haute Couture вечерта. Дизайнерката Боряна Ганчева и екипът й беше заложил на модели с класа и безкомпромисна елегантност. Представените рокли, изработени от висококачествени материи и бродирани дантели, окъпани в мистичен блясък, подчертаваха женския силует. Рокли, решени в провокативно женствената линия русалка, както и романтичната и изящна „принцеса“, превзеха сцената на Sofia Fashion Week AW 2018, Kолекцията “Elegance” е вдъхновена от смелата модерна жена, като еднакво добре обединява последните модни тенденции и вечната класиката. За ценителите на бижитута GOTO JEWELLERY AND DIAMONDS представиха колекция от злато, сребро, диаманти, скъпоценни и полускъпоценни камъни, съчетани с уникален дизайн, качество и цена. Усещане за елегантност и стил, изисканите бижута носят неповторима емоция на всяка дама. Красивите модели на Visages представиха бляскавите диаманти под звуците на известния саксофонист Кирил Македонски. За първи път модна къща Princess Fashion Studio представи капсулна котюр колекция и модели, създадени в единствен екземпляр. Роклите от колекцията успяват да реализират мечтите на съвременната жена, която може да се наслади на избор от шикозни дрехи с модерни детайли и да се чувства единствена и неповторима. Моделите от новата колекция демонстрират виталност, ефирност и елегантност. И този сезон дизайнерите Соня Атанасова и Силвана Данаилова не изневериха на своя изискан стил. Трикратната носителка на наградата “Златна игла” Жана Жекова за пореден път показа своята висша мода в изработването на стилни и красиви тоалети. Богинята на дантелата представи своята нова колекция, вдъхновена от свежи пролетни нюанси в изключителна оригиналност и прецизност в изработката с богато орнаментирани тъкани. Специално за есенното издание на Sofia Fashion Week AW 2018 модна къща BANDEROL представи една различна и провокативна Haute Couture колекция. Вдъхновени от мистиката и тайните общества на средните векове колекцията на дизайнерите Десислава и Никола Карадамянови е обвита в романтична загадъчност. Роклите в колекцията са ефирни и леки, ръчно украсени с дизайнерски дантели и орнаменти. Талантливата Есил Дюран за поредна година превзема подиума на Sofia Fashion Week AW 2018“. Колекцията и „Black is back“ беше поднесена с много забавление и усмивки. Показаните модели подсказваха нежна агресия, рок, свобода, в класическа елегантност, съчетана в любимия черен цвят на жените. Материите кожа, тюл, кадифе, нежна дантела и шифон допринасяха за стила и почерка на дизайнера Есил Дюран. Във вечерта на Haute Couture колекциите ANTONY LANGOUTIN & DHL представиха колекция от изящни рокли, вдъхновени от мистиката и красотата на Древна Елада.  След изключително успешната първа колекция на дизайнера Antony Langountin за световния логистичен гигант DHL, която бе представена на предното издание на Sofia Fashion Week, третата вечер бе закрита със седем елегантни рокли в запазените цветове на  DHL – жълто и червено. След изящната модна вечер, афтър партито беше в изискания български ресторант Bulgar на хотел „Маринела“. Гостите се забавляваха със специално подготвеното етно парти на певицата Есил Дюран.", "date": "2018.09.20", "title": " Вижте третата вечер на SOFIA FASHION WEEK AW 2018 (СНИМКИ)\t\t\t"}
{"url": "https://trud.bg/%d1%84%d1%80%d0%b5%d0%bd%d1%81%d0%ba%d0%b0%d1%82%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d0%ba%d0%be%d0%bd%d1%84%d0%b8%d1%81%d0%ba%d1%83%d0%b2%d0%b0-20-%d1%82%d0%be%d0%bd%d0%b0-%d1%81%d1%83/", "text": "Френската полиция задържа 20 тона миниатюрни Айфелови кули в операция срещу мащабна мрежа за продажба на сувенири в столицата Париж, предаде Би Би Си. Съвместно разследване с френските митници доведе до акции срещу китайски търговци, заподозрени във внос и доставки на стоки на нелегални продавачи. Девет души са задържани по случая. Малките метални копия на символа на Париж се продават по 5 за евро край туристически дестинации като Лувъра или истинската Афейлова кула. Над 1000 кашона със сувенирите са открити в два склада и три магазина в района на Париж тази седмица. Френските власти отдавна се опитват да се преборят с търговията със сувенири менте, често продавани на туристите от мигранти без документи, които бягат при поява на полицай. В Италия властите оценяват нелегалната търговия в този сектор на 22 млрд. евро годишно, което лишава бюджета от €11,5 млрд. Заради това в началото на лятото крайнодесният МВР шеф Матео Салвини обяви солени глоби – до 7000 евро, за всеки турист, който си купи сувенир от неоторизиран продавач.", "date": "2018.09.20", "title": " Френската полиция конфискува 20 тона сувенири"}
{"url": "https://trud.bg/%d1%85%d0%be%d1%80%d0%b0%d1%82%d0%b0-%d0%bf%d0%be-%d0%b8%d0%b7%d1%80%d1%8f%d0%b4%d0%bd%d0%b8-%d0%bf%d0%bb%d0%b0%d1%82%d1%86%d0%b8-%d0%be%d1%82-%d1%84%d0%b8%d1%80%d0%bc%d0%b8%d1%82%d0%b5/", "text": "25% от компаниите се страхуват от фалит Българските граждани са по-дисциплинирани от бизнеса по отношение на плащането на задълженията си, показва проучването “Навици на плащане в Европа” 2018, проведено от EOS Груп сред 3400 компании. Хората плащат със закъснение или оставят неплатени средно 19% от фактурите, докато при фирмите това се случва с всяка четвърта. Подобен е делът на нередовните плащания на бизнеса в Румъния и Гърция – 27%, а Словения се нарежда в дъното на класацията с 30%. През последните две години 4% от фактурите, които компаниите у нас са издали, се отписват поради невъзможността да бъдат събрани изобщо. Като положителен факт за България проучването отчита, че родният бизнес получава парите си със закъснение от средно 18 дни след падежа, спрямо 20 дни в Европа. Въпреки това страната ни е на първо място в Европа по дял на фирмите, които се опасяват от фалит заради забавени плащания. Всяка четвърта компания очаква да спре да работи заради просрочия като делът им нараства с 2 процентни пункта за година. Близо 60 на сто от компаниите отчитат, че забавените плащания намаляват печалбите им, 47% изпитват недостиг на ликвидност, а също толкова се налага да увеличат разходите си за лихви, коментира данните Райна Миткова, изпълнителен директор на ЕОС България. По думите й, ако едно вземане не е събрано в рамките на девет месеца, е твърде вероятно това да не стане никога. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.20", "title": " Хората по-изрядни платци от фирмите\t\t\t"}
{"url": "https://trud.bg/%d1%84%d1%80%d0%b5%d1%81%d0%bd%d0%ba%d0%b8-%d1%81%d1%8a%d0%b4-%d0%be%d1%82%d1%80%d0%b5%d0%b4%d0%b8-%d0%bc%d0%b0%d1%80%d0%b8%d0%bd-%d0%bb%d1%8c%d0%be-%d0%bf%d0%b5%d0%bd-%d0%b4%d0%b0-%d0%bf%d1%80%d0%b5/", "text": "Фреснки съд отреди Марин льо Пен да представи оценка за психиатричното си състояние като част от разследването за нейното решение да публикува кадри от екзекуциите на „Ислямска държава“ в Туитър, съобщи самият лидер на десния „Национален фронт“, предаде Ройтерс. Разследването е едно от многото срещу партията й, отбеляза агенцията. То е свързано с три снимки на екзекуции, осъществени от „Ислямска държава“, които льо Пен сподели в Туитър през 2015 година, като сред тях е и обезглавяването на американския журналист Джеймс Фоли. Съдът не е пожелал да потвърди, че е наредил оценяването на психиатричното състояние на политика, но е отбелязал, че подобни процедури са обичайна част от такива дела. „Мислех, че съм видяла всичко, но не! За това, че осъдих ужасите на „Даеш“ в „туитовете си“, „правосъдието“ ме изпрати да оценявам психиатричното си състояние! Докъде ще стигнат?“ – написа льо Пен в социалната мрежа. „Това е НЕВЕРОЯТНО“, добави тя. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.20", "title": " Фреснки съд отреди Марин льо Пен да представи оценка за психиатричното си състояние"}
{"url": "https://trud.bg/%d1%88%d0%b5%d1%84%d1%8a%d1%82-%d0%bd%d0%b0-%d0%bd%d0%b7%d0%be%d0%ba-%d0%b4-%d1%80-%d0%b4%d0%b5%d1%87%d0%be-%d0%b4%d0%b5%d1%87%d0%b5%d0%b2-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d0%b8/", "text": "НЗОК в този си вид има огромни проблеми и моделът на монопол не е най-правилният избор. Това призна пред   началникът на здравната каса д-р Дечо Дечев. Той посочи, че има два варианта за демонополизация – с влизане на равностойни нови играчи и запазване на 8-процентовия размер на вноската или с допълнително задължително плащане, което да отива към частни фондове (а останалите пари да са за НЗОК). „Има огромно несъответствие между заложените ангажименти за дейностите, които трябва да се заплащат и сумите, с които трябва да се заплатят дейностите. Допълнителният пазар за услугите е приблизително равен на тези 4 млрд., които чрез тези 8% (вноска) имаме всички”, отбеляза д-р Дечев. По думите му при пълна демонополизация има вероятност този ресурс да се управлява по-добре, но трябва да се вземат предвид и рисковете. На първо място, частните фондове, за разлика от НЗОК, имат право на печалба, което може да намали наличните пари за здраве. „Съществува реален риск от това хората, които в момента финансират системата, но не ползват нейните услуги, да отидат в други фондове и болните хора да останат на гърба на държавата – тогава ще се окаже, че не само няма да получаваме това, което е в момента, но и ситуацията ще стане много по-лоша за болните, които се нуждаят от скъпоструващо лечение”, предупреди шефът на касата. Д-р Дечев коментира и друго свое предложение, с което разбуни духовете – пациентът да се лекува не с избрания от лекаря медикамент, а с друг от групата му, който има по-добро съотношение между цена и качество. „Дълбоко неправилно е, че ефективността на едно лекарство се определя от неговата цена. Ефективността на дадено лекарство се доказва и аз твърдя, че трябва да се избира най-ефикасното лекарство. Всеки лев, който плащаме отгоре, трябва да бъде доказан с по-добър ефект”, обясни той. По думите му така при 50% по-висока цена трябва да се очакват и доказана от независими проучвания 50% по-висока ефективност. Началникът на НЗОК призна, че големите дългове на касата към сходни структури в чужбина са факт и продължават да се трупат. Затова и са подготвени промени, които да позволят при кандидатстването на пациент за лечение в чужбина и български лечебни заведения да дават оферти. „Касата има нужда от коренна промяна в областта на контрола”, призна д-р Дечо Дечев. Според него вече има една „организирана група”, чиято единствена цел е да точи касата. „Организираната група включва някои фармацевтични компании, платени от тях пациентски организации и група от водещи медици в България”, обяви д-р Дечев, като отбеляза, че схемата действа и другаде, но у нас държавата не е достатъчно активна и затова няма присъди, които да пресичат порочните практики. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.20", "title": " Шефът на НЗОК д-р Дечо Дечев: Трябва да има и други здравни каси"}
{"url": "https://trud.bg/%d0%b8%d0%bd%d1%86%d0%b8%d0%b4%d0%b5%d0%bd%d1%82-%d1%81-%d0%be%d1%82%d1%80%d0%b0%d0%b2%d1%8f%d0%bd%d0%b5-%d0%b2-%d1%81%d0%be%d0%bb%d1%81%d0%b1%d1%8a%d1%80%d0%b8-%d1%81%d0%b5-%d0%be%d0%ba%d0%b0%d0%b7/", "text": "Измама е вероятната версия в разследването на предполагаемо отравяне на рускиня и съпруга й англичанин в ресторант в Солсбъри – градът, в който пострадаха бившият двоен агент Сергей Скрипал и дъщеря му Юлия, предаде Би Би Си. В неделя на Анна Шапиро (30 г.) и на съпруга й Алекс Кинг (42 г.) им прилоша и те бяха хоспитализирани. Пресата на Острова се втурна да нищи миналото на моделката Шапиро от Нижний Новгород, след като тя обвини в сряда в интервю за в. “Сън” руския президент Владимир Путин, че искал да я отрови, тъй като била негов враг. Шапиро е напуснала Русия и има израелско гражданство, като се хвалела в Лондон, че била агентка на Мосад. Твърдяла, че специализацията й била да съблазнява мъже, за да изкопчи от тях секретна информация, писа в. “Мирър”. Днес “Сън” свали от сайта си интервюто с нея, но защити решението си да го публикува. Самият Кинг е бил осъждан и полицията чака разговор с него. Негов работодател е бил друг осъждан измамник – Едуард Девънпорт, който се усъмни, че Шапиро има нещо общо с Путин. Още в понеделник полицията заяви, че в предполагаемия нов инцидент в Солсбъри не е замесен “Новичок”.      ", "date": "2018.09.20", "title": " Инцидент с отравяне в Солсбъри се оказа измама\t\t\t"}
{"url": "https://trud.bg/%d1%80%d0%be%d0%b4%d0%b8%d1%82%d0%b5%d0%bb-%d0%bd%d0%b0%d0%bf%d0%b0%d0%b4%d0%bd%d0%b0%d0%bb-%d1%83%d1%87%d0%b8%d1%82%d0%b5%d0%bb%d0%ba%d0%b0-%d0%b2-%d1%81%d1%82%d0%b0%d1%80%d0%be%d0%b7%d0%b0%d0%b3/", "text": "Учителка е била нападната от родител в старозагорското село Калояновец. Това се случило пред погледа на ученици и преподаватели. Инцидентът е станал по време на занималня. Преподавателката от ОУ „Паисий Хилендарски” твърди, че е била блъскана и заплашвана от родители на ученик пред погледите на децата. Директорът на училището отрича инцидентът да се е разиграл в класната стая, причината за нападението според бащата е, че преподавателката е ударила детето му. „Изведнъж нахълтаха в класната стая много хора, голяма тълпа, майки, бащи, хора, които не ги познавам аз. И бащата почна да крещи, да вика и да ме заплашва и да ме удря и той, и майката на ученика”, разказва Весела Тодорова пред  . Причината за саморазправата е оплакване на 8-годишен ученик, че е бил ударен от госпожата, която не го пуснала да пие вода. Учителката отрича да е посягала на детето, но казва, че то е посегнало на нея: „Той като вижда, че бащата удря учител, като вижда че майка му удря учител и си мисли, че и на него му е позволено да удря учител и скочи да ме блъска и да ме удря…”. Според директора Христо Белчев случката се е разиграла извън клас, а агресията е била само словесна: „Аз специално не съм видял тя да бъде нали малтретирана и обратно, нали, да малтретира колежката Весела Тодорова”. Бащата на 8-годишния Андрей – Антон Минчев също казва, че не е посягал: „Не, не, не, не съм ударил никого. Не съм ударил никого, просто й казах, нали, че няма право да бие детето ми. Имахме малък спор с нея, но слава на Бога, ще си го разрешим”. Срещу Тодорова има пусната жалба от бащата на 8-годишния ученик. Тодорова твърди, че вътре пишело, че е размахвала нож пред децата. Учителката също е подала жалба – за клевета и за опит за саморазправа. След случилото се вчера е подала и молба за напускане. „Аз се чувствам смачкана от системата и използвана от системата 25 години”, признава тя. По случая тече проверка на образователния инспекторат. Образувано е и досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.20", "title": " Родител нападнал учителка в Старозагорско\t\t\t"}
{"url": "https://trud.bg/%d1%80%d0%be%d0%ba%d0%b0%d0%b4%d0%b8%d1%82%d0%b5-%d0%b2-%d0%ba%d0%b0%d0%b1%d0%b8%d0%bd%d0%b5%d1%82%d0%b0-%d1%81%d0%b1%d0%bb%d1%8a%d1%81%d0%ba%d0%b0%d1%85%d0%b0-%d0%be%d1%82%d0%bd%d0%be%d0%b2%d0%be/", "text": "Поредни задочни реплики размениха днес премиерът Бойко Борисов и президентът Румен Радев. Повод даде държавният глава с коментара си за новите министри в правителството: „Премиерът маха министъра на вътрешните работи Валентин Радев заради парадоксалната и мърлява работа, както той (министър-председателят – б.р.) се изрази – мърлявата работа на полицията, но по закон тя се планира, организира, води и контролира от главния секретар, който съответно заради тази мърлява работа се предлага за силов министър. Аз не го разбирам“. Радев бе на форум Кариера в България. Защо не?“, но запитан как оценява новите министри заяви, че качеството на работата им ще се преценява от парламента и заключи: „Нека първо поработят и чак тогава бих могъл да дам оценка“. Малко по-късно от Залцбург, където се провежда лидерската среща за мигрантите в ЕС, премиерът Бойко Борисов бе лаконичен, но твърд в отговора си: „Отговорността се понася от тези, които са избрани да управляват, аз мисля, че тези хора ще се справят добре. Но всеки ден ни подлагат на критика. Аз питам един държавен глава не би ли трябвало да е баща на всички партии, не би ли трябвало да е обединител на нацията?”. По същото време, но в парламента, БСП първо поиска оставка на цялото правителство, после приоритетите на новите министри, а след това отново заяви, че няма да подкрепи номинациите за нови назначения в регионалното министерство, МВР и в министерството на транспорта. „България загуби 1 седмица и повече с назначаването на новите министри заради войната между институциите. Това каза междувременно във Варна вицепремиерът Валери Сименов във връзка със забавеното подписване на указа за освобождаване на Младен Маринов от поста главен секретар на МВР. „Личните отношения между президента и министър-председателя не бива да рефлектират върху вземането на решения и изпълнението на задълженията“, коментира Симеонов. Според него не е добре в очите на обществото, когато институциите водят война помежду си. „Аз съм против конфронтацията, не би трябвало да се демонстрират разминавания и противоречия, защото това саботира политическата стабилност, която е най-голямото ни постижение за последната година и 4 месеца“, смята вицепремиерът. Според него тя гарантира намаляване на нарушенията, установяване на норми и ред, които важат за всички и дава възможност на бизнеса да влезе в една стабилна тенденция. Припомняме, че точно забавянето на президентския указ по освобождаването на Младен Маринов от поста главен секретар на МВР отложи със седмица трите оставки и гласуването на новите попълнения в правителството. В крайна сметка новите министри бяха гласувани от депутатите. Всяка оставка и всяко ново назначение мина в пленарна зала с отделен вот. Първо парламентът освободи от поста Николай Нанков като министър на регионалното развитие и благоустройството. С друго гласуване депутатите избраха Петя Аврамова за нов регионален министър. След това се прие оставката на Валентин Радев като министър на вътрешните работи, а с второ гласуване на поста му беше избран Младен Маринов. Накрая и Росен Желязков бе гласуван за министър на транспорта, информационните технологии и съобщенията, като той влиза в състава на Министерския съвет на мястото на Ивайло Московски. И тримата новоизбрани министри положиха клетва и подписаха клетвените листове. Председателстващият заседанието Емил Христов пожела успех на новите министри. Любопитната подробност бе, че процедурата мина в отсъствието на председателя на парламента Цвета Караянчева, която е на планирано официално посещение в Баку, Азербайджан. Точно по време на вота и председателят на ПГ на ГЕРБ Цветан Цветанов не беше в пленарна зала, тъй като трябваше в този час да приеме немската делегация от политици и депутати от партията на канцлера на Германия Ангела Меркел Християндемократическия съюз (ХДС).   Ивайло Московски с шанс за кариера зад граница Нина Ставрева ще освободи поста през декември Има вероятност бившият министърът на транспорта, информационните технологии и съобщенията Ивайло Московски да не се върне в парламента като депутат, а да бъде назначен в чужбина. Първоначално се появи информация за Черноморската банка за търговия и развитие (ЧБТР), където Московски е сочен за предложение за вицепрезидент от квотата на България. Страната ни е със статут на страна-учредителка на ЧБТР и активен акционер. В момента постът се заема от Нина Ставрева, която бе назначена с 4-годишен мандат през 2014 г., който изтича през декември тази година. За назначението е необходимо решение на Министерски съвет, като длъжността вече е обсъждана неформално на сбирка на кабинета.   Пътната безопасност е тема №1 Най-важното за мен е да има приемственост с екипа на Министерството на транспорта, информационните технологии и съобщенията, за да продължим стартираните реформи. Това заяви министърът на транспорта, информационните технологии и съобщенията Росен Желязков при встъпването му в длъжност. Той благодари на досегашния министър Ивайло Московски за конструктивната работа през годините и доброто сътрудничество в сектора. Желязков поема министерството в стабилно състояние, но едно от сериозните предизвикателства е подобряване на координацията и съвместната работа с всички структури, отговорни за пътната безопасност. Припомняме, че точно жестоката катастрофа с жертви край Своге стана причина за тройната оставка в правителството. Приоритети ще са концесионирането на транспортните обекти, оздравяването на БДЖ, която на практика беше докарана до фалит през 2009 г.   Подариха си колажи и тиролската шапка Най-коментираната министерска смяна в МВР се случи в сградата на министерството, а бившият вече министър Валентин Радев и наследникът му на поста Младен Маринов си размениха дружески подаръци. Припомняме, че миналата седмица от МВР бяха обявили дори час за церемонията по предаването на властта, а после я отложиха. Така от втори опит и вече след полагането на клетвата в парламента, Радев подари на досегашния главен секретар тиролската шапка – един от символите на тройката председателство на Съвета на ЕС. А Маринов върна жеста с плакет и любопитен колаж от снимки. „До момента се направи много за униформения състав и служителите го оценяват“, заяви министър Младен Маринов при встъпването му на новия пост. Радев пък се направи обръщение към целия полицейски състав. Още в парламента новият МВР министър беше поздравен от зам.-председателя на ПГ на БСП Драгомир Стойнев.   Нанков остава, но заместник в МРРБ Бившият вече регионален министър Николай Нанков има голяма вероятност да остане в Министерството на регионалното развитие и благоустройството, но вече като част от екипа на наследничката си Петя Аврамова. Това стана ясно от думите на председателя на ПГ на ГЕРБ Цветан Цветанов в кулоарите на парламента. Очакванията са Нанков да стане заместник-министър в МРРБ. „Изключително съм щастлив, че оставяме подредена къща на добър стопанин“, заяви от своя страна Нанков. „Съзнавам отговорността, която поемам с този пост. Държа на приемствеността и на три приоритета, които ще спазвам в работата си – ефективност, качество и контрол“, каза Петя Аврамова. „Вярвам, че с ангажираността на всички и на законодателната власт ще успеем да свършим работата, която ни предстои за облагородяване на нашата държава, за добра градска среда и добри пътища, подчерта новият регионалният министър. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.20", "title": " Рокадите в кабинета сблъскаха отново президент и премиер (обзор)\t\t\t"}
{"url": "https://trud.bg/%d0%be%d0%be%d0%bd-%d0%bf%d0%be%d0%bb%d0%be%d0%b2%d0%b8%d0%bd%d0%b0%d1%82%d0%b0-%d0%be%d1%82-%d0%b1%d0%b5%d0%b4%d0%bd%d0%b8%d1%82%d0%b5-%d1%85%d0%be%d1%80%d0%b0-%d0%bf%d0%be-%d1%81%d0%b2%d0%b5%d1%82/", "text": "Половината от хората по света, които живеят в бедност, са под 18-годишна възраст, сочат данни на ООН, цитирани от ДПА. Около 1,3 милиарда души – почти една четвърт от населението в 104-те страни, включени в изследването, са определени като бедни. Близо 662 милиона от тях са деца. Данните отчитат здравеопазване, образование и жизнени стандарти. Хората, които живеят в бедност, нямат достъп до необходими неща като вода, хигиенни средства, електричество, подходящо хранене или начално образование. Според многоизмерния индекс за бедността, съставен от Програмата за развитие на ООН и Оксфордската инициатива за изследване на бедността и човешкото развитие, огромното мнозинство от хората, смятани за бедни, или 1,1 милиард души, живеят в селски райони, където бедността е четири пъти по-голяма, отколкото в градските райони. Правителствени инициативи за развитие си поставят задачата да се справят с бедността по света. В Индия, например, 271 милиона души са се измъкнали от бедността между 2005-2006 и 2015-2016 г., заяви ръководителят на Програмата за развитие на ООН Ахим Щайнер. „Нивото на бедността, особено при децата, е изумително, но същото важи за напредъка, който може да бъде постигнат в борбата с нея“, каза той. В страните, включени в изследването, което се съсредоточава предимно върху държави с ниски и средни доходи, живеят почти три четвърти от населението на света. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.20", "title": " ООН: Половината от бедните хора по света са деца"}
{"url": "https://trud.bg/%d1%80%d0%be%d0%bd%d0%b0%d0%bb%d0%b4%d0%be-%d1%81%d1%80%d0%b5%d0%b4-%d0%b3%d1%80%d1%83%d0%b1%d0%b8%d1%8f%d0%bd%d0%b8%d1%82%d0%b5-%d0%b2%d1%8a%d0%b2-%d1%84%d1%83%d1%82%d0%b1%d0%be%d0%bb%d0%b0/", "text": "Кристиано Роналдо бе резервирал сряда вечер за себе си. Футболният свят се вълнуваше да види дебюта на мегазвездата в Шампионската лига с екипа на „Ювентус“. 33-годишният нападател бе спечелил пет трофея от турнира на богатите, а целта му е сега да стори същото и със „старата госпожа“. Но въпреки, че първият му мач за италианския колос в надпреварата бе срещу познат и любим съперник – „Валенсия“ (15 гола и 4 асистенции), вечерта на „Местая“ тръгна в коренно противоположна посока за него. Роналдо започна с широка усмивка на лице, но след 29 минути напусна със сълзи терена заради твърде съмнителен червен картон. Първият му такъв в Шампионската лига. Нарушението, отсъдено от иначе реномирания германски арбитър Феликс Брих, бе за удар без топка срещу Джейсън Мурило. Повторенията обаче показаха, че съприкосновението влиза в графа „обичайни“ и санкцията, която клубът дори няма да може да обжалва в УЕФА, е твърде пресилена. А звездата на „Юве“ може да пропусне сега гостуването на „Олд Трафорд“ на бившия му тим „Манчестър Юнайтед“. Но за Кристиано това не бе първи подобен случай. В кариерата си той вече има цели 11 червени картона. За пръв път е изгонен през сезон 2003/04 по времето, когато играе за „червените дяволи“. Получава го на „Вила парк“ срещу „Астън Вила“. На Острова има общо 4 червени картона като останалите са срещу „Портсмут“ и два пъти в дербито срещу „Манчестър Сити“. В Испания обаче провиненията на европейския шампион с Португалия са шест – в мачове срещу „Алмерия“, „Малага“, „Атлетико“ (Мадрид), „Атлетик“ (Билбао), „Кордоба“ и “Барселона“. Срещу каталунците дори отнесе наказание от цели пет мача, след като заради втория си жълт картон не спести критиките към рефера Рикардо де Бургос Бенгоечея още на терена. И заради голямото си съперничество с Лионел Меси, няма как да не погледнем към статистиката на аржентинеца по този показател. Нападателят на „Барселона“ е далеч по-сдържан и единственият случай, когато е изгонен, датира още от 2005 година при дебюта му за „гаучосите“. Тогава, още „зелен“, той си изкара наивен червен картон едва 2 минути, след като се появи на терена. Нарушението бе за удар с ръка по играч на Унгария, не успял да спре пробива му по позволения начин. Така Кристиано може да се сравнява единствено с грубияните във футболния фолклор. Със само един картон пред него е свирепият Вини Джоунс (12). А уелсецът е всеизвестен с безкомпромисните влизания и рекордът за най-бърз жълт картон във футбола – още в 3-ата секунда. Португалецът отдавна задмина и рекордьорът в Бундеслигата Йенс Новотни, който е с осем. Дори бившият му съотборник от „Реал“ и националния отбор, бранителят Пепе, е с по-малко – седем. Роналдо все пак е далеч назад от лидера в негативната класация, абсолютния лидер Херардо Бедоя. Колумбиецът, приключил с футбола през 2015 година, има цели 43 червени картона в колоритната си кариера.  Иначе „Ювентус“ успя да спечели въпросния мач във Валенсия с 2:0 след попадения от дузпа на Миралем Пянич, но това остана на втори план, защото вечерта все пак бе за Кристиано…", "date": "2018.09.20", "title": " Роналдо сред грубияните във футбола"}
{"url": "https://trud.bg/%d1%81%d0%be%d1%84%d0%b8%d1%8f-%d1%81-%d0%bf%d0%bb%d0%b0%d0%bd-%d0%b7%d0%b0-%d1%87%d0%b8%d1%81%d1%82-%d0%b2%d1%8a%d0%b7%d0%b4%d1%83%d1%85/", "text": "Всеки район с контейнери за текстил София подготвя мащабен проект за качеството на въздуха, съобщи пред “Труд” столичния кмет Йорданка Фандъкова. “Вече имаме готовност за кандидатстване по ОП “Околна среда” по мярката качество на въздуха с голям проект за подмяна на отоплителните инсталации на гражданите. Разработили сме всички възможни механизми, включително подмяна на отоплителните инсталации с печки на пелети, с разширяване на газопреносната мрежа, имаме и пилотен проект за филтрите на комините. Така че ще видим първо как ще бъдат обявени изискванията на управляващия орган и тогава ще внесем своя проект. Надявам се да получим одобрение, така че след няколко месеца да можем да започнем реализация. Трябва да бъде обявена мярката и да видим с какво можем да кандидатстваме”, каза кметът. Общината има готовност да действа по евентуалните възможности. Затова тества различните варианти, отчита промените за въздуха, за да прерастнат проектите в по-мащабни. Тази зима ще е ясен ефектът от раздадените 30 пелетни печки. През октомври общината пуска обществената поръчка за още един пилотен проект. Той е за доставка на 20 филтъра за комини, които ще бъдат монтирани в един район на столицата, каза пред “Труд” столичният зам.-кмет Йоана Христова. София ще има контейнери за преработка на текстилните отпадъци във всеки район. Промените предстои да бъдат гласувани от Столичния общински съвет. Фандъкова е във Виена, където вчера с общински съветници посети инсталацията за изгаряне на RDF, каквато ще има и в София. Цената на българската ще е 158 млн. евро. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.20", "title": " София с план за чист въздух\t\t\t"}
{"url": "https://trud.bg/%d1%81%d0%b0%d1%89-%d0%b2%d1%8a%d0%b2%d0%b5%d0%b4%d0%be%d1%85%d0%b0-%d1%81%d0%b0%d0%bd%d0%ba%d1%86%d0%b8%d0%b8-%d1%81%d1%80%d0%b5%d1%89%d1%83-33-%d0%b4%d0%bb%d1%8a%d0%b6%d0%bd%d0%be%d1%81%d1%82%d0%bd/", "text": "САЩ добавиха в своя черен списък още 33 руски длъжностни лица, свързани с военно-промишления комплекс (ВПК) на Русия, заяви в телефонен разговор с журналисти представител на американската администрация от висок ранг, предаде ТАСС. Държавният секретар Майк Помпео е „добавил (в черния списък) 33 лица“, които „действат в интересите на военния и разузнавателния сектори на Русия“ в рамките на Закона CAATSA („За противодействие на противниците на Америка посредством санкции“), отбеляза той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.20", "title": " САЩ въведоха санкции срещу 33 длъжностни лица, свързани в ВПК на Русия"}
{"url": "https://trud.bg/%d0%b1%d1%83%d0%bc-%d0%b2-%d0%bf%d1%80%d0%be%d0%b8%d0%b7%d0%b2%d0%be%d0%b4%d1%81%d1%82%d0%b2%d0%be%d1%82%d0%be-%d0%bd%d0%b0-%d0%ba%d0%be%d0%ba%d0%b0-%d0%b2-%d0%ba%d0%be%d0%bb%d1%83%d0%bc%d0%b1%d0%b8/", "text": "Производството на кокаин в Колумбия е достигнало рекордни нива през 2017 г., сочи нова статистика на ООН, предаде Би Би Си. Служба по наркотиците и престъпността съобщи, че увеличението е с около 31% в сравнение с година по-рано, като обемите са достигнали 1400 тона, произведени на на територия от 1 710 000 декара. Според ООН тази тенденция може да навреди на усилията за траен мир в страната. Колумбия е най-големият производител на кокаин в света, голяма част от който достига до САЩ, които пък са най-големите консуматори в световен мащаб. Според наблюдатели виновно е правителството в Богота, което твърде много се е концентрирало върху постигнатия мир с разоръжилата се лява бунтовническа групировка ФАРК. Други посочват, че ФАРК, които вече са политическа партия, са оставили вакуум в търговията с дрогата, която някога са контролирали. ООН посочва, че култивирането на кока е най-разпространено в департамента Нариньо, който има излаз на Тихия океан. Само там има има повече земеделски земи за отглеждане на кока, отколкото в цяло Перу, което също е голям производител.", "date": "2018.09.20", "title": " Бум в производството на кока в Колумбия\t\t\t"}
{"url": "https://trud.bg/%d1%81%d0%b8%d1%82%d0%b8-%d0%bf%d0%be%d1%87%d0%b5%d1%80%d0%b2%d0%b5%d0%bd%d1%8f-%d1%8e%d0%bd%d0%b0%d0%b9%d1%82%d0%b5%d0%b4-%d0%b7%d0%b0%d1%81%d0%b8%d1%8f/", "text": "Двата футболни полюса на Манчестър пак са далеч един от друг. „Юнайтед“ светна от радост след победа с 3:0 като гост на дебютанта „Йънг Бойс“ в Шампионската лига, а „Сити“ почервеня от ярост заради неочаквано домакинско 1:2 от „Лион“. Големите критици Рио Фърдинанд и Пол Скоулс, легенди на „червените дяволи“, този път засипаха с хвалби автора на два гола Пол Погба. „От всяка негова клетка строи класа – възкликна Фърдинанд. – Ако играеше така във всеки мач, щеше да е най-добрият.“ „ Погба е висок, мощен и бърз – продължи Скоулс. – С тези качества не може да бъде спрян. Но трябва по-редовно да ги показва.“ Моуриньо беше на седмото небе. „Най-много съм доволен, че отборът ми търсеше трети гол, за да приключи мача“, рече Специалния. А големият му исторически конкурент Пеп Гуардиола гледаше безсилно от трибуните в Манчестър. Испанецът е наказан заради изгонване в четвъртфинала срещу „Ливърпул“ миналия сезон. И преди, и след мача Гуардиола не промълви дума – оправданието, че няма право при подобна санкция. Следващият му съперник – Юлиян Нагелсман, вече е най-младият треньор в историята на Шампионската лига. Наставникът дебютира в турнира начело на „Хофенхайм“ при 2:2 като гост на „Шахтьор“. Нагелсман бе на 31 години и 58 дни по време на двубоя. Така втори остана Виктор Гончаренко (Беларус), който води БАТЕ (Борисов) на 31 години и 99 дни.", "date": "2018.09.20", "title": " “Сити“ почервеня, „Юнайтед“ засия"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%8f%d1%82-%d0%bf%d0%be%d1%81%d0%bb%d0%b0%d0%bd%d0%b8%d0%ba-%d0%b2-%d0%b1%d0%b5%d0%bb%d0%b3%d1%80%d0%b0%d0%b4-%d1%81-%d0%be%d1%81%d1%82%d1%8a/", "text": "По указание на вицепремиера и министър на външните работи Екатерина Захариева, българският посланик в Белград Радко Влайков е изразил остър протест в Министерството на външните работи на Република Сърбия. Повод за него е възмущението на българската страна от поругаването на военния паметник-костница „Ледена стена” край Ниш, съобщиха от Министерство на външните работи. В мемориала почиват костите на 2 015 български войници, загинали за освобождението на Югославия в завършващата фаза на Втората световна война. В нотата, връчена от българския дипломат, се настоява за конкретни действия за незабавното заличаване на пораженията върху паметника, за незабавното разкриване на извършителите на поругаването, които да понесат отговорност в съответствие със законите на Република Сърбия, както и за категоричното разграничаване на официалните сръбски власти от подобни вандалски актове. По време на разговора в Министерството на външните работи на Република Сърбия, посланик Радко Влайков е изразил дълбоката убеденост на българската страна, че посегателството върху военния паметник е в пълно противоречие с отличния климат на двустранните отношения и личната ангажираност за тяхното развитие на президента на Република Сърбия Александър Вучич. Българският дипломат е акцентирал и върху особеното притеснение от факта, че оскверняването на паметника възражда говора на омразата и всява страх в навечерието на изборите за национални съвети на националните малцинства в Република Сърбия на 4 ноември 2018 г., включително на Национален съвет на Българското национално малцинство. Посланик Радко Влайков е посочил също, че този случай е поредното доказателство, че на местно ниво периодично изскачат рецидивите на миналото, тъй като до някои райони в Сърбия все още не е достигнала информацията, че на най-високите нива на двете държави и правителства се работи за историческо помирение. От страна на Министерството на външните работи на Сърбия е изразено съжаление от оскверняването на военния паметник-костница. Подчертано е, че вандалският акт е неприемлив и в дисонанс с отличните отношения между двете страни. По време на срещата е поет ясен ангажимент от сръбска страна за незабавно внимателно проучване и реакция по случая. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.20", "title": " Българският посланик в Белград с остър протест срещу поругаването на военния паметник-костница „Ледена стена” край Ниш"}
{"url": "https://trud.bg/%d0%b4%d0%be%d0%bd%d0%b0%d0%bb%d0%b4-%d1%82%d1%80%d1%8a%d0%bc%d0%bf-%d0%bf%d0%be%d0%b4%d0%bf%d0%b8%d1%81%d0%b0-%d1%83%d0%ba%d0%b0%d0%b7-%d0%b7%d0%b0-%d0%b7%d0%b0%d1%82%d1%8f%d0%b3%d0%b0%d0%bd%d0%b5/", "text": "Президентът на САЩ Доналд Тръмп подписа изпълнителен указ, целящ да затегне прилагането на санкционния режим на Вашингтон по отношение на Русия, като текстът на този документ бе разпространен от пресслужбата на Белия Дом, предаде ТАСС. Както следва от указа, не става дума за въвеждане на допълнителни ограничителни мерки срещу Русия, отбелязва руската агенция. „Подписаният от мен изпълнителен указ ще затегне прилагането на тези санкции посредством предоставянето на допълнителни пълномощия … на министъра на финансите (на САЩ Стивън Мнучин), за да може той да предприема определени действия по отношение на тези санкции, както и чрез предаваме на министерствата и ведомствата (на федералното правителство) разпореждания да предприемат всички нужни мерки в пределите на техните пълномощия, за да осигурят пълното прилагане на тези санкции“, се казва в текста на посланието от името на Тръмп. То е изпратено на председателя на Палатата на представителите в Конгреса Пол Райън и председателя на Сената, който по конституция е вицепрезидентът на САЩ Майк Пенс. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.20", "title": " Доналд Тръмп подписа указ за затягане на санкционния режим срещу Русия"}
{"url": "https://trud.bg/%d0%b3%d0%b5%d1%80%d0%bc%d0%b0%d0%bd%d0%b5%d1%86-%d0%b5-%e2%84%961-%d0%bd%d0%b0-%d0%ba%d0%b0%d1%80%d1%82%d0%b8%d0%bd%d0%b3-%d0%b2-%d1%86%d1%81%d0%ba%d0%b0/", "text": "Кондиционният треньор Томас Нойберт е №1 на картинг в ЦСКА. По инициатива на старшията Нестор Ел Маестро и асистента му Ивайло Петров „червените“ организираха гонка. Звездата Тиаго Родригес и ПР мениджърът Атанас Атанасов изглеждаха фаворити за златния медал. Но… се „наиграха“, правейки атрактивна катастрофа. Така Нойберт хитро ги изчака, за да завърши на първо място. А подгласници му станаха защитникът Стойчо Атанасов и вратарят Витаутас Черниаускас. Картингът бе последната отмора за ЦСКА в следващите десет дни. Отборът заминава за лагер в Северозападна България, където предстоят два мача. Първо „червените“ гостуват на „Ботев“ (Враца) за първенство, а след това и на „Монтана“ за купата на България. Когато турът завърши, идва ред на вечно дерби с „Левски“. Съдийската комисия на БФС избра рефера Валентин Желязков да свири дуела срещу „Ботев“ (Вр). Домакините отпуснаха 800 билета за „червени“ фенове, които ще струват по 15 лева. Всички места ще бъдат изкупени, гарантираха от фенклуба на ЦСКА. А най-вероятно и в много други от секторите ще е пълно са „червени“ запалянковци от района. ЦСКА стартира кръга като лидер в класирането – с равни точки и по-добра голова разлика от „Левски“. „Червените“ са с най-много вкарани и най-малко допуснати попадения в Първа професионална лига.", "date": "2018.09.20", "title": " Германец е №1 на картинг в ЦСКА"}
{"url": "https://trud.bg/%d0%b8%d1%81%d1%82%d0%be%d1%80%d0%b8%d1%87%d0%b5%d1%81%d0%ba%d0%b8%d1%8f%d1%82-%d0%bc%d1%83%d0%b7%d0%b5%d0%b9-%d0%b2-%d1%81%d0%b2%d0%b8%d1%89%d0%be%d0%b2-%d0%bf%d0%be%d0%bb%d1%83%d1%87%d0%b8-%d0%b4/", "text": "По инициатива на генералния консул на Република България в Средния Запад на САЩ Иван Анчев, Исторически музей Свищов получи специално дарение за родната къщата на Алеко Константинов. Дарението е свързано с инициатива на генералното консулство в Чикаго и именуването на една от централните улици – Irving Park Rd., на забележителния български писател. Една от уличните табели, носеща името на Щастливеца в Чикаго, беше дарена в официална обстановка, на 18 септември на къщата музей „Алеко Константинов“, в град Свищов. Генералният консул разказа за редицата административни процедури, през които се е наложило да премине консулството, докато именуването на улицата стане факт. Същевременно с това той сподели и радостта си от широката подкрепа на инициативата, от страна на множество български организации и българите в Чикаго. Относно това, как са решили да нарекат улицата с това име г-н Анчев каза следното: „За нас въобще не беше двоумение, на кого трябва да наречем тази улица, тъй като Алеко Константинов е този, който най-много се асоциира с Чикаго. Посредством своето произведение „До Чикаго и назад“ той дава на поколения българи поглед към Америка и към новия свят, през различни периоди от българската история. Българинът е виждал Америка години наред през погледа на Алеко Константинов и неговият пътепис.“ Заедно с табелата, консулът поднесе още един уникален дар, който също ще бъде включен в експозицията на музея. Луксозен албум – специално изработен за Исторически музей Свищов, изобразяващ снимков материал на бюст-паметника на Алеко Константинов, намиращ се в библиотеката „Регенстайн“ на световноизвестния Чикагски университет (University of Chicago), както и снимки от тържественото откриване на улицата в Чикаго. На акта на дарение, освен представителите на общинското ръководство, присъстваха и 30 деца от клуб „Млади възрожденеци“ към ОУ „Васил Левски“ град Белене и техните ръководители, които имаха шанса да са сред първите посетители снимали се и докоснали новите експонати в музея. В знак на признателност за изключителния жест, г-н Анчев получи от директора на Историческия музей в Свищов Ивелина Иванова два екземпляра от книгата Бай Ганю, съответно на български и английски език, а кметът на Свищов Генчо Генчев му поднесе картина, изобразяваща емблематичната за крайдунавския град Часовникова кула на майстор Богдан. Последвалите разговори между консула на България в Чикаго и кмета на Свищов естествено преминаха в посока бъдещи съвместни проекти и инициативи, които да са изпълнени със съдържание и обединени от общата цел да се поддържа жив духа на българщината. Генералният консул сподели, че в Чикаго има 12 български училища, църкви, танцови ансамбли и редица културни центрове, чрез които непрекъснато се стремят да поддържат силна и неразривна връзката с България. Той разказа и за Съюзът на българските писатели, които всяка година издават алманах с името „Любослов“, който от две години, благодарение на работата на българското консулство, има своето място в библиотеката на Американския конгрес. От тогава, на всеки 24-ти май генералното консулство на България в Чикаго внася книги в най-голямата библиотека в Света. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.20", "title": " Историческият музей в Свищов получи дарение от генералното консулство на България в Чикаго"}
{"url": "https://trud.bg/airbnb-%d0%bd%d1%8f%d0%bc%d0%b0-%d0%b4%d0%b0-%d0%ba%d1%80%d0%b8%d0%b5-%d1%82%d0%b0%d0%ba%d1%81%d0%b8/", "text": "Платформата за отдаване на имоти под наем Airbnb се съгласи да промени начина, по който представя цените на уебсайта си, съобразявайки се с европейското законодателство за защита на потребителите. Това обявиха от Европейската комисия, след като на компанията беше даден срок до края на август да предложи промени. Airbnb се ангажира да представя в сайта си общата цена на резервацията, включително и допълнителните такси, като например за обслужване и почистване. Досега често тези такси не се включваха в обявения наем за имота. Когато не е възможно предварително да се изчисли крайната цена, дружеството обещава ясно да информира потребителя, че може да има допълнителни такси. Също така Airbnb се ангажира да посочва дали дадена оферта е от домакин, който е частно лице, или от професионалист, тъй като правилата за защита на потребителите са различни в двата случая. Промените ще влязат в сила до края на 2018 г.", "date": "2018.09.20", "title": " Airbnb няма да крие такси\t\t\t"}
