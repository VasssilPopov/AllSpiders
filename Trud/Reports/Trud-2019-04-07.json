{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d0%b8-%d0%b0%d1%80%d1%82%d0%b5%d0%ba%d1%81-%d1%81%d0%bf%d0%b8%d1%80%d0%b0%d1%82/", "text": "Идеите на „българския Тесла” не срещат разбиране в САЩ, Канада и Израел Оцелява при атентат на турски терористи у нас Едва ли българският премиер Бойко Борисов си дава сметка, че със забраната за строеж на небостъргача „Златен век” и съгласието на „Артекс”, всъщност спират прогреса на човечеството, в който е заложена божествената искра, осенила българския изобретател Кирил Чуканов. Бъдещите новодомци освен без жилище остават и без щастието да се греят и готвят без пари. Премиерът и собствениците на компанията обявиха, че спират строителството на 34-етажния колос. Имало съществени нарушения, казаха по-рано от строителния надзор. „Артекс” нашумя покрай апартаментните придобивки на български политици, които са пазарували на занижени цени от портфолиото на строителната фирма. Така на практика увисва във въздуха и гениалната идея на Кирил Чуканов да вкара в един от гаражите на сградата своя уникален квантов генератор, който щял да прави ток без пари за обитателите на „Златен век”. Пак там – в гаража, щяла да „живее” първата изкуствена кълбовидна мълния на планетата… За намеренията на Чуканов научихме от явно платено негово интервю в български всекидневник миналата седмица. Изобретателят гарантира 24-часов ток за небостъргача. „Енергийното захранване на емблематичната сграда ”Златен век” ще става от генератор, произвеждащ квантова свободна енергия във форма на кинетична енергия, превръщане в електрическа енергия. Никакъв външен енергиен източник не е нужен – нито електричество от градската мрежа, нито горива, нито слънчева енергия, нито вятърна енергия…”, обяснява Чуканов пред въпросния вестник. След като наши читатели ни наругаха за това, че сме пропуснали суперновината, екип на „Труд” проучи въпроса и първата реакция бе, че това е сценарий за пореден епизод от „Междузвездни войни”. Но като познаваме опита и историята на „Артекс” (да не се бърка със съветския пионерски лагер „Артек” в Крим), работите са си повече от сериозни и подплатени със съответните инвестиции „на зелено”. Това си е направо „Царичина” на XXI век, коментираха читатели на „Труд”. Кой е Кирил Чуканов? Роден е през 40-те години на миналия век. Завършва архитектура и строителство през 1963 година. В края на 80-те твърди, че оцелява при атентат на турски терористи в Ямбол. Пак тогава при една от честите си командировки в Димитровград става нещо изключително, което предопределя бъдещия му живот. „Една вечер, както се разхождах в центъра на града, някаква мощна вътрешна сила ме тласна към местната книжарница, където същата сила ме тласна към рафт, където ръката ми неволно грабна книга за… кълбовидната мълния. Никога дотогава не бях се интересувал от подобни неща, даже и не знаех какво представлява кълбовидната мълния, с какво се отличава от обикновената линейна мълния…”, спомня си по-късно Кирил Чуканов. Той смята, че интересите към квантовата механика са му донесли проблеми с Държавна сигурност. Твърди се, че при един от експериментите е взривил и част от къщата си в София. Но това не му пречи да преподава в Алжирски университет в средата на 80-те години на миналия век. А през 1990 г. заминава със семейството си за САЩ по покана на малка фирма от Силициевата долина, където продължава опитите да „укроти” кълбовидната мълния. После прави същото в Канада, в Израел, Китай, но без нищо черно на бяло. За да стигне до „вътрешната сила”, тласнала го към „Златен век” на „Артекс” в София. Заявява, че има два патента по въпроса, регистрирани в САЩ. Създаденият от Чуканов прототип на „квантов генератор” бил в състояние да произвежда електрическа енергия буквално от Нищото. И щял да предизвика истинска революция в световната икономика, твърди изобретателят в свои интервюта. „Квантовият генератор” работи на съвсем различен принцип от познатите досега изобретения на инженерната мисъл, тъй като технологията му позволява да бъде пренебрегнат един от основните закони на Нютоновата физика – този за запазването на енергията. Двигателят е в състояние да произвежда неограничено количество електрически ток, без да ползва горива и външни енергийни източници. Революционният генератор работи с непозната все още за конвенционалната наука „свободна квантова енергия”, чийто първооткривател бил Кирил Чуканов. Тя се отделя при изкуствено предизвикана кълбовидна мълния, която, при определени условия, би могла да генерира неизчерпаемо количество електрически ток. Откритието на Кирил Чуканов било истинска заплаха за световните енергийни монополисти, тъй като „квантовият генератор” осигурявал десетки пъти по-евтина електрическа енергия от произвежданата сега и практически прави потребителите независими от доставчиците на енергийни суровини. По тази причина българският изобретател бил предупреждаван многократно да преустанови работата си върху революционния двигател, за да не му се случи нещо лошо.   Изобретателят през 2009 г.:  Бог ще разруши света с огън „Ние, хората, не можем да спрем еволюцията на Живота и на Цивилизацията и да предотвратим неизбежния край на Вселената. Бог ще свърши тази последна работа, изпращайки различни катастрофални бедствия, като: смъртоносни болести, обща стерилност на мъжете и жените, умствена и физическа дегенерация на човешкия род, унищожаване на животните и растенията, сурови суши, катастрофални наводнения, активна вулканична дейност, и други природни бедствия. В Края на Света Бог ще разруши напълно Живота на Земята, а с това и самата Вселена! В своите откровения, дадени на библейските пророци, Бог описва с прости думи как ще настъпи Краят на Света и как ще стартира Животът и Вселената наново. Разбира се, Юдейско-Християнското описание на Края и Началото на Света е доста примитивно, отразяващо състоянието на човешкото познание преди две-три хилядолетия. В Края Бог ще разруши света с огън, цялата вселена ще бъде разтопена от палеща топлина, след което Бог ще сътвори нови небеса и нова земя”.   Проф. Светослав Симеонов:  София е сеизмичен район, но това не пречи да се вдигне небостъргач Изграждането на толкова висока сграда в „Лозенец” в София, не крие риск, обясни пред „Труд” проф. Светослав Симеонов, бивш директор на Националния институт по геофизика, геодезия и география към БАН. Възможностите на производствения процес позволяват на всяко място да бъде изградена сграда. Тя просто трябва да бъде осигурена за сеизмичните въздействия, които са проектни за този район. „София е силно сеизмичен район – 9-а степен по старите норми за проектиране. По новите отново е в почти най-високата степен на сеизмичност. Но това не означава, че не може да се строят каквито и да е било съоръжения в една зона с висока сеизмичност”, уточни проф. Симеонов.   Лаура Чуканов e по-известна от баща си Дъщерята на Кирил Лаура Чуканов е по-известна от него. Тя е модел, която става „Мис Юта” през 2009 година и след това като представителка на щата Юта заема четвърто място в конкурса за красота „Мис САЩ 2009”. Майка й Лина е наполовина рускиня. Преместват се в САЩ, когато е на четири години. Лаура говори английски, български, руски, испански. През 2009 година завършва международни отношения и история на изкуството в университета на Юта.   На среща при министър-председателя Инициативният комитет „Лозенец“ утре ще се срещне с премиера Бойко Борисов. Поканата за срещата дошла от екипа на министър-председателя, който преди дни разпоредил строителството на „Златен век” да спре, обясни Мариан Башур, който е член на комитета. „Преди да излезе новината, в петък, за временното спиране на строителството, лично премиерът Бойко Борисов се обади на мен и на Войслав Тодоров. Каза, че е събрал министърът на регионалното развитие Петя Аврамова и кметът на София Йорданка Фандъкова, за да му докладват по случая и на тази база е разпоредил спиране на строежа. Днес (б.а. събота), след участието ни в телевизионно предаване, през което го призовахме да се срещне с нас, от екипа му се свързаха и ни поканиха на среща с него в понеделник”, каза Башур и поясни, че строежът не е спрян, защото е незаконно строителство, а заради липсващи мрежи и неизградени отвори за подземните паркинги.   Преустановиха временно строителството Фирмата твърди, че всичко е законно „Артекс” преустановява строителството на небостъргача „Златен век” в София. „В момента работим по осигуряване на безопасността на обект „Златен век”, както и по отстраняване на констатираните забележки от страна на ДНСК, като технологичният срок за това е до 15.04.2019 година”, се посочва в съобщението на фирмата от събота. „Преустановяваме строителството на обекта, съобразявайки се с разпореждането на министър-председателя г-н Бойко Борисов. Конструкцията на текущото ниво е необходимо да бъде завършена с цел безопасност и защита на хората от падащи строителни материали и съоръжения при евентуални природни бедствия”, поясняват от „Артекс”. „Категорично заявяваме, че проектът „Златен Век” е законен, притежава действащо разрешение за строеж и законни строителни книжа. Съдействаме на всички институции – органите на ДНСК и МРРБ – за извършване на проверки на строежа и документацията”, добавят от фирмата – изпълнител на проекта.", "date": "2019.04.07", "title": " Премиерът Борисов и „Артекс” спират прогреса на човечеството\t"}
{"url": "https://trud.bg/%d1%8f%d0%b9%d1%86%d0%b0%d1%82%d0%b0-%d0%bf%d0%be%d1%81%d0%ba%d1%8a%d0%bf%d0%bd%d0%b0%d1%85%d0%b0-%d0%bf%d1%80%d0%b5%d0%b4%d0%b8-%d0%b2%d0%b5%d0%bb%d0%b8%d0%ba%d0%b4%d0%b5%d0%bd/", "text": "Цената на яйцата се е покачила с 5,3% в началото на април, показват данните на Държавната комисия за стокови борси и тържища. На едро бройката се продава по 20 стотинки, а в магазините стига до 30-33 стотинки. Поскъпване има и при зеленчуците. Цената на вносните домати се е увеличила с 6 на сто и на едро те се предлагат по 2,48 лв. за кг. При вносните краставици повишението е с 5,1% до 1,65 лв. за килограм, а при картофите – с 1,8% до 1,16 лв. за кг.", "date": "2019.04.07", "title": " Яйцата поскъпнаха преди Великден\t"}
{"url": "https://trud.bg/%d0%ba%d1%80%d0%b0%d1%81%d0%b8%d0%bc%d0%b8%d1%80-%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d0%bd%d1%8f%d0%bc%d0%b0-%d0%bd%d0%b5%d0%bf%d0%be%d1%81%d1%80%d0%b5%d0%b4%d1%81/", "text": "При нужда армията има готовност да изпрати до 3 хил. военнослужещи на границата Това казва в своята официална Фейсбук страница заместник министър-председателят по обществен ред и сигурност, министър на отбраната и председател на ВМРО–БНД Красимир Каракачанов, във връзка с притесненията в обществото, че напрежението в лагера „Диавата“ в Гърция край границата с Македония, ще се пренесе и на родна земя. Във връзка със зачестилите коментари, че има напрежение свързано с мигрантите в Гърция, през последните 4 дни сме в непрекъснат контакт с премиера Бойко Борисов и министър на вътрешните работи Младен Маринов. Няма място за притеснение. Има рутинни планове за съвместни действия на МВР и МО, ако напрежението в Гърция ескалира и се наложи България да реагира превантивно, или при настъпила кризисна ситуация. Следим обстановката. До момента няма опасност за България. Въпреки всичко, за да има допълнителна гаранция на националната сигурност на страната ни, утре рано сутринта, заедно с началника на генералния щаб на армията ген. Боцев, ще докладваме на министър–председателя на Република България Бойко Борисов, че Българската армия има готовност, при нужда, да изпрати на границата 3 хил. военнослужещи с необходимите единици транспортна техника и спомагателни съоръжения, в помощ на силите на реда, за възпиране на евентуални групи от нелегални мигранти.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.07", "title": " Красимир Каракачанов: Няма непосредствена опасност от мигрантска вълна за България"}
{"url": "https://trud.bg/%d0%bd%d0%b0%d1%88%d0%b0-%d1%81%d0%b0%d0%b1%d0%bb%d1%8c%d0%be%d1%80%d0%ba%d0%b0-%d1%81-%d0%bc%d0%b5%d0%b4%d0%b0%d0%bb-%d0%b8-%d1%81%d0%b2%d0%b5%d1%82%d0%be%d0%b2%d0%bd%d0%b0-%d0%ba%d1%83%d0%bf%d0%b0/", "text": "След 32 години България отново има медал от световно първенство. Младият ни талант Йоана Илиева спечели бронз на мондиала за кадетки и девойки в полския град Торун. Успехът й гарантира и Световната купа при 20-годишните. Възпитаничката на фехтовална академия „Васил Етрополски“ постигна 4 победи на планетарния шампионат, а на полуфинала бе спряна от двукратата №1 в света Ботело (Мексико) с 13:15.  През тази година състезателката на треньора Ивайло Воденов спечели три турнира, валидни за Световната купа, записа едно второ и две трети места, а бронзът в Торун я прави недостижима на върха за големия трофей. Последният медал за България от световно бе през 1987 г. в отборната надпревара – сребро. След този успех Йоана бе поздравена лично от Етрополски.", "date": "2019.04.07", "title": " Наша сабльорка с  медал и световна купа"}
{"url": "https://trud.bg/%d1%85%d0%b0%d0%bc%d0%b8%d0%bb%d1%82%d1%8a%d0%bd-%d0%b3%d0%bb%d0%b5%d0%b4%d0%b0-%d0%ba%d1%8a%d0%bc-%d1%84%d0%be%d1%80%d0%bc%d1%83%d0%bb%d0%b0-%d0%b5/", "text": "Петкратният световен шампион във Формула 1 Люис Хамилтън не изключва възможността да продължи кариерата си в състезания за електромобили. Алтернативният шампионат Формула Е набира все по-голяма популярност, а доста бивши състезатели от „кралските гонки“ карат в уличните състезания.  „Вече се замислям за бъдещето – призна Хамилтън. – Доскоро почти всичко в живота ми беше свързано с Формула 1, но вече съм се качвал и на други състезателни машини и много от тях ми харесаха. Фернандо Алонсо отиде в Индикар, Кими Райконен караше в ралита преди да се върне при нас. А много пилоти отидоха във Формула Е. Пък и аз си мисля, че електромобилите са бъдещето на транспорта, така че това ще има смисъл.“", "date": "2019.04.07", "title": " Хамилтън гледа към Формула Е"}
{"url": "https://trud.bg/%d0%b0%d0%b2%d1%82%d0%be%d0%bc%d0%b0%d0%b3%d0%b8%d1%81%d1%82%d1%80%d0%b0%d0%bb%d0%b8-%d1%81-%d0%bd%d0%be%d0%b2%d0%b0-%d1%82%d0%b5%d1%85%d0%bd%d0%b8%d0%ba%d0%b0/", "text": "Покупката е със средства на дружеството 40-тонен булдозер, разработен в Япония, ще участва в строежа на новите 134 км от магистрала “Хемус”. Той е част от новата техника, която купува строителят на трасето – държавната компания “Автомагистрали”. Става въпрос за 20 тежкотоварни автомобила и 11 тежки строителни машини като булдозери, колесни багери, верижни багери, челни товарачи, валяци, комбинирани багери. Те ще подсилят съществуващите 169 машини, които дружеството вече притежава, уточниха от регионалното министерство. Оттам допълват, че за покупката се използват средства на “Автомагистрали” ЕАД. А отпуснатите от правителството 1,124 млрд. лв. без ДДС са по сметка на МРРБ в БНБ и от тях не може да се плаща авансово, а само срещу свършена работа.", "date": "2019.04.07", "title": " “Автомагистрали” с нова техника\t"}
{"url": "https://trud.bg/%d1%81%d0%b8%d0%bd%d1%8a%d1%82-%d0%bd%d0%b0-%d0%b3%d1%8a%d0%bb%d1%8a%d0%b1%d0%b8%d0%bd-%d0%b1%d0%be%d0%b5%d0%b2%d1%81%d0%ba%d0%b8-%d0%be%d1%81%d1%82%d0%b0%d0%b2%d0%b0-%d0%b2-%d0%b0%d1%80%d0%b5%d1%81/", "text": "Синът на Гълъбин Боевски – Пол, остава в ареста.  . При обиските на три места – джип и два апартамента са открити наркотици, съобщава Нова телвеизия. Въпреки че според съда количествата не са големи, Пол Боевски остава в ареста. Причината е, че може да извърши друго престъпление. Съдията обаче подчерта, че трябва да се търси свидетел, който да потвърди, че е купувал наркотици от сина на бившия щангист. Така можело да се докаже, че освен че притежава, Пол Боевски и разпространява наркотици. Боевски обясни пред съда, че е безработен. При проверките в четвъртък обаче у него са намерени пари. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.07", "title": " Синът на Гълъбин Боевски остава в ареста"}
{"url": "https://trud.bg/%d0%b0%d1%80%d0%b4%d0%b0-%d1%81%d0%b5-%d0%b7%d0%b0%d0%b2%d1%8a%d1%80%d0%bd%d0%b0-%d0%b2-%d0%b5%d0%bb%d0%b8%d1%82%d0%b0-%d0%bd%d0%b0-%d0%b2%d0%be%d0%bb%d0%b5%d0%b9%d0%b1%d0%be%d0%bb/", "text": "„Арда“ се завърна в мъжката Суперлига по волейбол само година, след като отпадна. Тимът от Кърджали, който завърши на второ място във Висшата лига, победи в мач за оставане 11-ия от елита „Дея спорт“ (Бургас) с 3:1 (-23, 22, 17, 20) в Димитровград. Така „Арда“ се присъедини към първия от Висшата лига „Славия“ като ново попълнение за Суперлигата, а бургазлии отпаднаха заедно с последния от елита „Миньор“.  „Марица“ пък очаквано е шампион при жените след 3-0 победи във финалния плейоф с „Левски“. Пловдивчанки спечелиха с 3:1 (15, -21, 18, 15) гостуването в столичната зала „Сиконко“, за да грабнат пета поредна титла. Геймът, който загубиха, бе едва вторият за цялото първенство. А серията им без поражение в България вече е 78 мача, като последното бе през есента на 2015-а.", "date": "2019.04.07", "title": " „Арда“ се завърна в елита на волейбола"}
{"url": "https://trud.bg/134-%d0%b4%d1%83%d1%88%d0%b8-%d1%81%d1%82%d0%b0%d1%80%d1%82%d0%b8%d1%80%d0%b0%d1%85%d0%b0-%d0%bd%d0%b0-%d1%81%d0%ba%d0%b8-%d0%b0%d0%bb%d0%bf%d0%b8%d0%bd%d0%b8%d0%b7%d1%8a%d0%bc/", "text": "Над 100 души се включиха в традиционната надпревара по ски-алпинизъм за купа „Пройката“ в Банско, организирана в чест на един от водещите ни алпинисти – Николай Проев, загинал трагично в Хималаите. Стартираха точно 134 съсезатели, разделени в три групи и минали по три маршрута. Сред тях бе и кметът на града Георги Икономов, който стана трети. Състезанието изгледаха Радко Марков и Николай Грънчаров, многократни републикански шампиони по ски-алпинизъм, и наградили призьорите. С това бе закрит и зимният сезон в Банско.", "date": "2019.04.07", "title": " 134 души стартираха на ски-алпинизъм"}
{"url": "https://trud.bg/%d0%b1%d1%8f%d0%b3%d0%b0%d0%b9-%d0%ba%d0%b0%d0%bb%d0%b8%d0%bd%d0%b5-%d0%b1%d1%8f%d0%b3%d0%b0%d0%b9/", "text": "Младият мъж е един съвременен Робин Худ Run, Forest, run – всички помним легендарната фраза от филма “Форест Гъмп” на Робърт Земекис, в който млад мъж основава многомилионно движение за спорт чрез бягане в САЩ. Много сходства могат да се намерят между тази история и живота на българина Калин Василев от Велико Търново. “Калине, ти си луд!” – казват му всички, когато след 14 години учене в САЩ и Великобритания той се прибира в родното си Велико Търново. – Връщай се там, вземай голямата заплата и си гледай живота.” С резюме като неговото – две докторантури по генно инженерство от знаменитата Бръшлянова лига в САЩ и от Кеймбридж, всяка голяма компания по света би го глътнала със стартова годишна заплата от 120 до 200 хиляди долара. Името му би останало в историята на големите технологични открития в борбата с рака. С разработените от него биосензори би помогнал при лечението на много други болести. Като един съвременен Робин Худ обаче доктор Калин Василев се връща във Велико Търново, за да основе движение за здравословен начин на живот Tarnovo Run и избира кариерата на визионер, лидер и мотиватор в България… Не съм чувала за по-фрапиращ избор от неговия… Калин се ражда в семейство на двама известни търновски стоматолози, които очакват умното им момче да наследи бизнеса им. Още от гимназията той се цели нависоко. Кандидатства в 20 университета в чужбина и е приет на много места, но постъпва с пълна стипендия в “Гетисбърг”, Пенсилвания – един от най-елитните колежи в света за “бели и богати”. Там учи биология и химия. Годишната такса е 45 хиляди долара. Баща му осигурява 5 хиляди долара и оттам нататък да се оправя сам. Пълната стипендия обаче реално се изплаща в 95%, останалото трябва да набави сам, плюс разходите за храна и всичко останало за живота в Щатите. Оправният болярец си урежда работа директно в университета, и то на 3 места: в катедрата по информационни технологии, оказва помощ в научната работа в лабораториите, в поддръжката на софтуера, компютрите и другата техника. Разбира и от дигитален печат, плакати, прави презентации за професори, защото още на 14-години се занимава сериозно с компютри и работи в такава фирма. С парите, изкарани в университета, Калин си доплаща за следването. С какво живее? “Не питай”, казва той. Случвало се е да кара по 3 седмици на нудълси, 5 пликчета за долар. Няма смартфон, лаптоп и интернет. След “Гетисбърг” получава оферта от топ университета “Карнеги мелън” в Питсбърг, Пенсилвания, за докторантура по генно инженерство. Там първо ходи на практика, професорите са очаровани от интелекта и знанията му и го приемат с пълна стипендия за докторантурата, плюс издръжка от 1900 долара месечно. Вече не е бедното момче от България, а многообещаващ млад изследовател. В “Карнеги Мелън” Калин Василев попада в среда, където се правят научни открития, в една от най-популярните и перспективни дисциплини, и то в сърцето на големите открития – технологичния сектор. Там се разработват технологии, които моментално се прилагат в живота – биосензори. Името на доктор Калин Василев ще остане в историята на генното инженерство с няколко проекта – за докосването на клетките, за методика на имунни клетки, имащи способността сами да мутират и да променят протеините в тях, което е много важно за онколозите. Работи над това 6 години в лаборатория с уникални микроскопи и уреди, струващи по половин милион долара единия. От 10-те биосензора, които разработва неговият център, два са лични открития на д-р Василев. Поканен е за пост докторантура в университета “Кеймбридж”, Великобритания. Едно от приложенията, които разработва, е процесът на метастаза на рака. Когато прибавя и “Кеймбридж” към резюмето си, всички врати за него са отворени, навсякъде по света. Има предложения от три континента. Стартова заплата от 200 хиляди долара годишно. Ако пък си в бизнес сферата, където от всяко откритие се прави продукт, който се продава, заплащането расте стремглаво, таван няма, за нула време стигаш до половин милион годишно… Но Калин си събира куфарите, връща се в България и решава да основе движение за здравословен начин на живот Tarnovo Run (”Търново бяга”), защото е шокиран от ниския здравен статус на българина. В началото никой не ходи на събитията му. Днес последователите му са десетки хиляди, не само в старопрестолния град. “Откакто дойде пролетта, имам толкова много записвания за походи, по 200 човека, че се чудя какво да ги правя”, смее се Калин. Тази събота са в Стара планина, на гара Кръстец, 200 млади хора, някои семейно. Календарът на Tarnovo Run е претъпкан от събития. Планират пролетен семеен фестивал с повече забавни игри, в които да участват млади семейства заедно с децата си… Tarnovo Run далеч не означава само бягане и походи. Калин започва преди повече от 4 години с масови кросове за здраве, после включва специални тренировки за тонус, организира и йога фестивал. Следват 50 лекционни филмови вечери, с дискусии на социални теми като здраве, психология, война, мир, екология, природа. Много често Калин изнася мотивационни лекции в училищата. Организира и семейни събития – фестивали, игри, велопоходи с шеговитото име “Веломафия”, почистване на околната среда. Посещават старчески домове, дневни центрове на хора с психични разстройства. “Понякога, като правим хоротеки, нещата излизат извън контрол, идват по 500-600 човека, – смее се Калин, – но най-хубавото е, че хората станаха проактивни и започнаха да раждат сами идеи. Вече не се страхуват да мечтаят за по-шантави неща.” Как се издържа тоя човек, ще попита българският Тома Неверни. В момента има основен дарител от Англия, който в началото на всяка година превежда на организацията по 2000 лв. В една търновска фирма хората подкрепят мисията на Калин и всеки месец превеждат по 200 лв. В кутията за дарения по събития също се събират някакви средства, но не му е лесно. “Живея много скромно – признава той. – Не плащам наем, нямам жена, деца и кола. Куфарите ми от Америка още са пълни с дрехи, които не нося. Ползвам 10-15 парцалки, карам си колелото и си правя събитията. Хубавата ми храна е от пазара или от нашето село и е евтина. Но съм свободен. Хората си мислят, че съм открил някаква магическа формула за успеха – късмет, пари отнякъде. А при мен всичко се заключава в скромен живот, щедро сърце и себераздаване. Не очаквам нищо от никъде, действам си.” Но затова пък е много богат на последователи. За последните 4 години на близо 500-те си събития е отчел 25 хиляди посещения на хора от цяла България. Кръгът от постоянни търновци около Tarnovo Run е около 2-3 хиляди човека, които тръгват без колебание след своя лидер. Не е зависим от бизнес интереси и от партии, макар че са го канили в какви ли не политически формации, заради многохилядния му готов “електорат”. “Аз го запазвам чист и основната ми цел е да бъдем здрави, да се движим и да създаваме по-здрава социална среда. Открит съм с хората, обръщам внимание на всички, приемат ме за нормален, земен човек и така бързо печеля доверието на всеки. Дали съм един Робин Худ? Да, аз наричам това модерното Робинхудство. Вземаш от по-заможни хора средства за дейността и осигуряваш безплатна превенция на здравето за всички”, смее се Калин. Книга с QR кодове Миналата година Калин е издал уникална стихосбирка – “От изгрев до нож”, след като приключва една разбиваща любовна история. Започва да пише още, когато е със своята любима, а тя го вдъхновява. Стихотворенията са подредени хронологично, а за всяко от тях му дава повод случка с неговата бивша любов. Когато тя го напуска, продължава да пише, като отразява новите си усещания – болката, страданието.  Книгата е уникална с 20-те си специални вградени видеоклипа. “Много исках тя да дава цялостно аудио-визуално преживяване, усещането за музика, цвят, картини, движение – всички неща, които сме си представяли с моята бивша приятелка”, казва Калин. Затова той прави тези 20 видеоклипа, вплетени в книгата чрез QR кодове към един таен YouTube канал, които човек може да сканира с телефона си и да ги гледа на дисплея. Калин сам си прави предпечатната подготовка, корицата, клиповете. Изживяването е много силно, а авторът има много покани от цяла България за представяне на уникалната си творба.", "date": "2019.04.07", "title": " Бягай, Калине, бягай…\t"}
{"url": "https://trud.bg/%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb%d0%b8%d1%82%d0%b5-%d0%bf%d1%80%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0%d1%82%d0%b0-%d1%81-%d0%b0%d0%b2%d1%82%d0%be/", "text": "Общо 10 са пострадалите в  , на които е оказана медицинска помощ в болница, тъй като след обяд в неделя са откарани от близките им още 3 деца на възраст между 10 и 13 години, съобщиха от ОД на МВР Варна. По-рано бяха приети по спешност в МБАЛ”Св.Анна” седем пострадали, между които две деца на 7 и 13 години. Едното е получило мозъчно сътресение, а останалите даца са с различни контузии на ръце, крака, гръден кош, няма опасност за живота им. Продължават прегледите на 45 –годишният шофьор на автобуса. Приключил е огледът, но още се изясняват причините за тежката катастрофа, посочиха от полицията. При извършване на ляв завой на кръстовище в кв. „Младост” автобусът по линия 7 на градския транспорт е преминал през разделителна ограда на платната, блъснал е два автомобила „Форд” и Фолксфаген”, които са изчаквали на светофара, продължил движението си и се блъснал в стената на къща. Пробата за алкохол на водача е отрицателна. Инцидентът стана около 13.30 ч в неделя и по непотвърдена информация на шофьора му е прилошало и изгубил контрол над управлението на автобуса. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.07", "title": " Общо 10 са пострадалите в катастрофата с автобуса във Варна"}
{"url": "https://trud.bg/%d0%b2%d0%b5%d1%87%d0%bd%d0%b0%d1%82%d0%b0-%d0%b6%d0%b5%d0%bd%d1%81%d0%ba%d0%b0-%d0%bf%d1%80%d0%be%d0%bb%d0%b5%d1%82-%d0%b5-%d1%81-%d0%b4%d1%8a%d1%85-%d0%bd%d0%b0-%d0%bb%d0%b8%d0%bc%d0%be%d0%bd%d0%b8/", "text": "Повяхването на кожата и старческите петна са неизбежни, дори и скалпелът на светилата в пластичната хирургия е безсилен пред упоритото им и неотстъпчивото нашествие. Това е вярно, не е задължително, казват младите италиански биохимици Андреа Малвини и Карло Микелини. Те бяха за два дни у нас, за да представят едно тяхно изобретение, доказващо, че само смъртта е неизбежна, а белезите на възрастта могат да се преодолеят. Изобретението им – микстура с цвят на лимончело и лек дъх на лимони е достъпно вече в различни държави. То очарова милиони жени по света, а постепенно, дискретно и тайно се настанява и сред дерматологичните процедури, предпочитани от мъжете. То превръща авторите му Малвини и Микелини в звезди още преди да са навършили трийсет години. “Не става въпрос за чудо, а за киселина и растителни екстрати в определени дози, които действат чудотворно на вид – в две фази, като едновременно ревитализират, активират метаболизма, ексфолират и биостимулират кожата на лицето и на цялото тяло”, казва Малвини. А Микелини добавя накратко, че ефектът на бързо, безболезнено и трайно подмладяване се получава без убождане с инжекция и без възстановителен период, ще рече – за него няма нужда така, както след пластична операция, да се криеш бинтован от хората. Доказателството е, че фотомоделите прилагат този метод за блестящ външен вид непосредствено преди фотосесии. То се видя и наживо у нас: през двата дни, докато италианските учени бяха у нас, десетки дами се довериха на грижливите им ръце и засияха само за броени минути. В първия ден, на парти, което мина под знака на пролетта, лимонената свежест, италианските канцонети и типичната италианска еуфория, първи опитаха въздействието на препарата известни светски журналисти и звезди от поп сцената. Във втория ден по време на научна демострация шампионът по бодибилдинг и лека атлетика за ветерани Мерлин Арно стана модел за “биоревитализирането” на тяло. А с лицето на издателката Жана Иванова бе открит сезона на възможната и в зряла възраст пролет. Изобретението хрумнало на италианците, след дълга изследователска работа върху формула с различни комбинации от киселини, витамини С, В2, глицин и растителни масла. Нарекли го RePeelCl3. Скучно име…Но бързо сензация за козметолози и филмови звезди. А никой от двамата младежи не бил и сънувал, че е възможно усърдната им научна дейност да се превърне доходоносен бизнес. Те, от една страна, съвсем приличат на връстниците си – вярват в приятелството си, влюбени са в две красиви жени, увличат се от риболов и баскетбол…Но от друга страна, са различни – защото са решени твърдо да намерят отговора на познатия вечен въпрос – как да останем завинаги в пролетта на живота.  Питам двамата млади изобретатели, какви са съветите им към нас, потребителите на техния продукт? Как да съхраним по естествено път свежестта и младостта на най-големия орган. Питам доктор Малвини: “Какъв е съветът ви към потребителите на вашия продукт, как по естествен път да съхранят и младостта на духа си?” Той отговаря: “Да бъдат в хармония със своето тяло и ум, да се грижат за красотата си, но да не стигат дотам, че да заличават някои дефекти, които правят личната им хубост уникална. Съветвам също така действието на препарата да се надгражда с прости методи – да се спортува и да се живее природосъобразно.” Двамата с Андреа Малвенти завършили химия в университета в Пиза и започнали заедно работа в голямата фармация. Малвенти е Финансовият ум на тандема – той е човекът, който се грижи за маркетинга, дистрибуцията и имиджа на своята компания, която приятелите създават, след като се разделят с фармацевтичната кампания, където се трудят по-рано. Той е двуметров гигант, с очила и елегантен костюм, а от три месеца е щастлив баща на малкия Алесандро. Разсъждава така: “Жената е сама по себе си тайна. Тя държи разковничето за своята уникалност и красота. Важна е синергията между ума и тялото, между вътрешния и външния баланс. Нея трябва да я търси всеки от нас. Външната красота е само част от това. Помислете за пеперудата. Първоначално тя е гъсеница, но по пътя си в живота се превръща в нещо красиво…” И Андреа, и Карло са високи и атлетични господа. Мъжествени са и на вид и по характер, макар да твърдят, че тяхната мисия е дълговечната женска красота. Прекарват отпуските и уикендите си заедно – играят баскетбол, плават с яхта и ловят риба. “Факт е – казва тяхна близка приятелка – че те нямат и трийсет години, но са вече богати, пътуващи по целия свят и обожавани от жените…А защо не и от мъжете? И при мъжете ефектът от техния препарат е отличен, особено при наличието на белези и тежки дермални проблеми…” “Моят съвет е, ако искате да имате добър външен вид и хубава кожа, да водите здравословен, балансиран живот, да се храните добре, да спортувате…Тия неща помагат и на ума, а той е неразривно свързан хубостта – казва Анреа. За Карло рецептата е – здравословно хранене, спорт, забавления, време за себе си и разбира се BioRePee. Какво казват експертите? Хората, които следят за външността си и се стараят да забавят темповете на стареене на лицата и телата си, са запознати най-добре с биоревитализацията – инжектиране с хилуронова киселина. Тези, които я прилагат редовно, твърдят, че нито една друга дерматологична процедура не дава такъв добър ефект на влажност, здравина и сияние на кожата. Но има и други, които се отнасят към биоревитализацията с резерви най-вече, защото се боят от инжекциите. За тези пациенти докторите на фармацевтичните науки Малвини и Микелини имат добра новина: техният BioRePeelCl3, разработен в компанията им МЕD Esthetics, е биоревитализация с пилингов ефект (олющване на кожата, което носи мекота и тонус) но – забележете – без убождане. Двамата италиански учени са получили чудодейна смес – желе – на базата на трихлороцетна киселина и вдъхващи живот витамини и етерични масла. Чудодейното желе се нанася върху кожата, престоява минути и се измива. След това с очевидно придобитото сияние, жената поема по личните си или професионални дела. Никакво подпухване или олющване не издава процедурата. После кожата едва видимо и постепенно се излющва и сиянието от ден на ден се засилва. Поканените на демонстрацията козметолози и обикновени ценители на красотата видяха как двамата фармацевти разклащат ампулата с жълто-зеленото чудо, докато светне в лайм и после го нанасят грижовно с дългите си пръсти на проблемните зони по кожата на доброволците. След минути изтриват остатъка, нанасят слънцезащитна емулсия и пускат дамите да греят навън с придобитото пред огледалото самочувствие. Това е всичко. Процедурите на лицето, шията, деколтето и др. се препоръчват поне веднъж годишно – на 4 сесии през 7 дни, които траят общо петнайсетина минути. Подмладяващият ефект е видим. “Ако искате вярвайте – казва Малвини – но аз съм свидетел как подобреното самочувствие промени из основи живота на много жени.”", "date": "2019.04.07", "title": " Вечната женска пролет е с дъх на лимони\t"}
{"url": "https://trud.bg/%d0%bf%d0%b0%d1%80%d1%82%d0%b8%d1%8f%d1%82%d0%b0-%d0%bd%d0%b0-%d0%b5%d1%80%d0%b4%d0%be%d0%b3%d0%b0%d0%bd-%d0%bf%d0%be%d0%b8%d1%81%d0%ba%d0%b0-%d0%bf%d0%be%d0%b2%d1%82%d0%be%d1%80%d0%bd%d0%be-%d0%bf/", "text": "Управляващата в Турция Партия на справедливостта и развитието поиска повторно преброяване на бюлетините от провелите се на 31 март местни избори в Истанбул. Това заяви заместник-председателят на ПСР Али Ихсан Явуз, цитиран от БГНЕС. Политическата формация на президента Реджеп Ердоган ще внесе жалба пред Висшата избирателна комисия за повторно преброяване на бюлетините във всички райони на турския мегаполис. Пред репортери Явуз беше категоричен: „Само 70% от невалидните бюлетини са преброени до момента. Има организирани нередности, организирани нарушения. Те надхвърлят всякакви допустими грешки“. Според неофициалните резултатите кандидатът на основата опозиционна Народно-републиканска партия Екрем Имамоглу води в Истанбул с 48,79 на сто от гласовете, докато Бинали Йълдъръм от ПСР изостава на второ място с 48,51 процента подкрепа. Според управляващата партия повторното преброяване може да промени окончателните резултати. Милиони турски граждани се изправиха пред избирателните урни миналата неделя, за да изберат местни органи на властта. Според неофициалните резултати ПСР води в 15 областни града и 24 по-малки населени места.", "date": "2019.04.07", "title": " Партията на Ердоган поиска повторно преброяване на бюлетините в Истанбул"}
{"url": "https://trud.bg/%d0%ba%d0%be%d0%bb%d0%b5%d0%ba%d1%82%d0%be%d1%80%d0%b8%d1%82%d0%b5-%d1%81%d1%8a%d0%b1%d0%b8%d1%80%d0%b0%d1%82-%d0%bf%d0%be-%d0%bc%d0%b0%d0%bb%d0%ba%d0%be-%d0%b1%d1%8a%d1%80%d0%b7%d0%b8-%d0%ba%d1%80/", "text": "1,2 милиона са били случаите на некоректни платци през миналата година Най-новият модел смартфон искат длъжниците Колекторските агенции събират все по-малко необслужени бързи кредити. Делът им от 30% през 2017 г. намалява до 19% през 2018 г., съобщиха от Асоциация на колекторските агенции в България (АКАБГ). Въпреки че през 2018 г. агенциите отчитат спад на възложените обеми дългове, това се дължи не на по-малко задлъжняване, а на факта, че фирмите за бързи кредити вече се обръщат към колекторите много по-бързо и продават задълженията си на по-ранен етап, вместо сами да ги събират. Около 50% е спадът в броя на възложените случаи за събиране на необслужвани дългове, или общо 1,22 милиона случаи на некоректни длъжници през миналата година. 51% от задълженията са към банки, 19% към фирмите за бързи кредити, 15% към телекоми. Дял от 9% имат застрахователните дружества, 2% са лизингите и само 1% комуналните услуги – ток, вода и топлофикация. От асоциацията уточняват, че най-трудни са клиентите, които нито искат, нито могат да плащат кредитите си. Това са клиенти, които отказват да вдигат телефона на колекторските фирми, както и да се срещнат с тях, за да обсъдят възможностите за погасяване на задълженията. Най-често у нас се взимат кредити за спешна нужда – ремонт на жилище или кола или така наречените целеви кредити – стоки на изплащане. Като по-необмислени решения за теглене на кредити експерти от асоциацията споменаха покупката на най-новия модел смартфон на пазара. Данните за междуфирмената задлъжнялост показват, че спада обемът на възложените за събиране вземания, като през 2018 г. той е 60 млн. лева, а през 2017 г. – 71,5 млн. лева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.07", "title": " Колекторите събират по-малко бързи кредити\t"}
{"url": "https://trud.bg/%d0%ba%d0%b0%d0%bb%d0%b5%d0%b9%d0%bd-%d0%b8%d0%b7%d1%80%d0%b8%d0%b3%d0%bd%d0%b0-%d1%81%d1%8a%d1%81-%d1%81%d1%80%d0%b5%d0%b1%d1%80%d0%be-%d0%b8-%d0%b1%d1%80%d0%be%d0%bd%d0%b7%d0%b2-%d0%bf%d0%b5%d0%b7/", "text": "Боряна Калейн изригна с два медала още в първия старт за световната купа по художествена гимнастика в Пезаро (Италия). Националката се окичи с бронз в многобоя, като събра 80,400 точки и бе изпреварена само от руските сестри Аверини. Дина ликува със златото с 85,750 т., а Арина със сребро – 83,750 г. Във финала на лента обаче Кайлен успя да раздели сестрите на стълбичката, като се пребори за среброто с 21,700 т. С титлата триумфира Арина (22,400). А Дина остана с бронз, въпреки че получи същите точки като нашето момиче. Но българката бе оценена по-високо за изпълнението си – 8,900 срещу 8,700 т., което натежа за крайния резултат.  Другата ни представителка в индивидуалното Катрин Тасева пък стигна до среброто на лента. Най-високо на стълбичката се качи Дина Аверина. Първата проверка за ансамбъла завърши със сребро в многобоя. Момичетата на Весела Димитрова бяха изпреварени само от отбора на Русия. Във финала на топки гимнастичките ни не успяха да стигнат до подиума – пети. А надпреварата на три обръча и два чифта бухалки е по-късно тази вечер. От петък до неделя столичната зала „Арена Армеец“ посреща втория старт за Световната купа. У нас пристигат гимнастички от 29 държави и 14 ансамбъла.", "date": "2019.04.07", "title": " Калейн изригна със сребро и бронзв Пезаро"}
{"url": "https://trud.bg/%d1%81%d0%bb%d0%b8%d0%b2%d0%b5%d0%bd-%d0%b2%d0%b7%d0%b5-%d0%bd%d0%b0%d0%b3%d1%80%d0%b0%d0%b4%d0%b0-%d1%82%d1%83%d1%80%d0%b8%d1%81%d1%82%d0%b8%d1%87%d0%b5%d1%81%d0%ba%d0%b0-%d0%be%d0%b1%d1%89/", "text": "Община Сливен взе най-голямото отличие на „Bulgarian Travel Awards“, съобщиха от местната администрация. В тазгодишния конкурс на туристическата академия Сливен получи първа награда при генералното класиране, в категорията „Туристическа община на годината“. Реновираната късноантична и средновековна крепост „Туида“ стана първа в категорията „Туристическа атракция на публиката“ и трета в генералното класиране за „Атракция на годината“. „Тези награди са признание както за труда на екипа в общината, който работи от три години, така и за екипите на туристическите обекти. Това ни показва, че вървим в правилната посока“, коментира зам.кметът Стоян Марков.", "date": "2019.04.07", "title": " Сливен взе награда „Туристическа община на годината“"}
{"url": "https://trud.bg/%d0%b4%d0%b5%d1%81%d0%b8%d1%81%d0%bb%d0%b0%d0%b2%d0%b0-%d0%b0%d1%82%d0%b0%d0%bd%d0%b0%d1%81%d0%be%d0%b2%d0%b0-%d1%82%d0%b5%d0%bc%d0%b0%d1%82%d0%b0-%d0%b7%d0%b0-%d0%ba%d0%be%d1%80%d1%83%d0%bf%d1%86-2/", "text": "”До този момент нашата партийна група не е водила разговори за номинации за председател на правната комисия в Народното събрание. В момента аз съм зам.-председател и до избора на нов председател ще е нужно да се работи по законите”. Това заяви депутатът от ГЕРБ Десислава Атанасова пред  . ”Принципно от една страна е добре, че има свикан КСНС след една година. Предният беше през април 2018. Темата за корупцията в нашето общество трябва да стои ежедневно, но струва ми се, че има други важни неща, като например с миграцията. Има миграционна вълна, която се придвижва от Гърция към Северна Македония”, коментира Атанасова и добави, че е правомощие и право на президента е да избира темите на КСНС. ”Смятам, че на утрешния КСНС трябва да се говори и за актуалните заплахи”. Темата за финансирането на медиите не стои на дневен ред от този скандал, трябва общо законодателно решение. Във всички скандали най-полезното беше, че може да се разбере, че има свобода на медиите, заяви Десислава Атанасова. Темата за корупцията колкото и кампанийно да излиза в повърхността е с доста дълъг живот като погледнем назад, припомни тя. Утрешния КСНС кореспондира ясно с политиката на БСП. БСП и Радев са в синхрон и смятам, че това ще е поводът БСП да се върне в пленарната зала на Народното събрание, като визира подписката на левицата за отстраняването на председателя на КПКОНПИ Пламен Георгиев. Според нея след КСНС БСП ще намерят причина да се върнат в пленарната зала на Народното събрание.", "date": "2019.04.07", "title": " Десислава Атанасова: Темата за корупцията в нашето общество трябва да стои ежедневно"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d1%89%d0%b5-%d0%b3%d0%be%d0%b2%d0%be%d1%80%d0%b8%d0%bc-%d0%b7%d0%b0-%d0%b5%d0%b2%d1%80%d0%be%d0%bf%d0%b5%d0%b9/", "text": "Европа ни чува, когато показваме видими резултати и когато правим тези политики, които са последователни. Това каза заместник-председателят на ГЕРБ и председател на Националния предизборен щаб на партията Цветан Цветанов по време на представянето на слогана за предстоящата предизборна кампания за европейския вот на 26 май. Слоганът на ГЕРБ носи същото послание – „Европа ни чува“. Цветанов посочи, че идеята на ГЕРБ е да говори за европейския дебат и бъдещето на Европа. „Винаги, когато сме правили подготовката си за всеки национален избор сме се стремели слоганът да съответства на това, което сме успели да направим през всичките тези години“, заяви Цветан Цветанов и посочи, че идеята е да има приемственост между слоганите през различните национални кампании. Снимки: Юлиан Тодоров „В днешния ден ще покажем какво направи България и какво направиха нашите евродепутати в последния си мандат 2013-2019 г“., обяви зам.-председателят на ПП ГЕРБ. Има надежди и възможности да се обединят всички партии за меморандум, върху който да градим платформа за страната в ЕП и в европейските институции. „Точно тук е моментът да ви поканим следващата неделя, когато ще представим платформата за предстоящата кампания. Тази платформа ще бъде представена от всички кандидати, които са в европейската листа на ПП ГЕРБ, заедно с нашите партньори от СДС“, обяви Цветанов. Той подчерта, че във всяка една секторна политика бъдещите евродепутати на ГЕРБ ще защитават националната кауза България.", "date": "2019.04.07", "title": " Цветан Цветанов: Ще говорим за европейския дебат и бъдещето на Европа\t"}
{"url": "https://trud.bg/%d1%81%d1%82%d0%b0%d0%bd%d0%b8%d1%81%d0%bb%d0%b0%d0%b2-%d1%8f%d0%bd%d0%b5%d0%b2%d1%81%d0%ba%d0%b8-%d0%bf%d1%80%d0%b5%d0%b4-%d1%82%d1%80%d1%83%d0%b4-%d0%b6%d0%b5%d0%bd%d0%b0-%d0%b2-%d0%b4%d0%b8/", "text": "Предпочитам затишие, отколкото скандали „Хари Потър”-манията никога няма да свърши Харесвам жени с мечти и ценностна система – Стан, в последно време сякаш се скри от светски и медийни изяви?-  – Основната причина е, че миналата година не бях в България, а другата е, че много ме замесваха в различни неверни информации и фалшиви новини, а аз не обичам такива неща и това също беше причина да се отдръпна. Освен това, преди бях по-активен във фейсбук и често пусках статуси, заемах позиции, нервирах се, но умишлено спрях и така не давам поводи да се пишат разни работи за мен. Предпочитам медийно затишие, отколкото да ме замесват в скандали. Сега се снимам в нов български филм – “Опърничавите”, който ще излезе по кината на 15 май, само ден преди рождения ми ден. В него играя лидер на банда мотористи. – Стана изключително популярен с ролята на Виктор Крум в “Хари Потър и Огненият бокал”. Продължава ли Потър манията по света?  – Стигнах до извода, че никога няма да свърши! Това е един всепризнат феномен и Джоан Роулинг успя да създаде нещо, което сигурно ще продължи вечно. – Какво мислиш за това, че успехът на Димитър Маринов на “Оскарите”, където той се появи с националния ни флаг, предизвика и много негативни коментари?  – Човекът е решил да направи един жест, било му е мило за страната и затова го е направил, но тези реакции са нормални у нас и винаги ги е имало. Когато снимахме “Хари Потър”, аз също си носех трикольора на ръката и тогава бях обвинен, че съм бил руснак! -А обвинението на Джени Суши към Кубрат Пулев?  – Не съм бил там, но всички видяхме въпросната целувка, която е израз на емоция, без да знаем предисторията, за да се стигне до такова поведение. Доколкото видях, след това Тервел публикува едно видео, в което тя пищно танцува в скута на едно момче от неговия отбор. За мен, това е класически пример на момиче, което някой е посъветвал, че е напипала златна мина, защото тя не изглеждаше шокирана след целувката. Това вече е практика, всеки да обвинява всеки, в Щатите особено е нещо страшно – там, ако погледнеш някого накриво и вече си подсъдим, защото той може да каже, че е бил наранен, че е изпаднал в шок и да претендира за какво ли не! Там се съдят за всичко и според мен, Кубрат също може спокойно да я съди за накърняване на достойнство и разрушаване на имидж. – Ставал ли си обект на златотърсачки, успяваш ли да ги разпознаваш?  -О, 100 процента съм ставал! С времето човек се учи, но като бях млад и зелен съм попадал на такива момичета, не че сега съм много зрял. Напоследък те много се ошлайфаха – използват заучени фрази и знаят как да се държат, за да те заблудят в началото, но рано или късно си проличава, макар добре да се прикриват. Мъдрите хора, с повече опит са казали: жена в дискотека няма да си намериш! – Имал ли си връзка с колежка и с какво една жена може да спечели вниманието ти?  – Жена с мечти и ценностна система, която уважава родителите си. Може би съм класик в тези отношения, но държа на това. В момента нямам връзка, свободен съм си, но съм имал закачки с колежки, то е неизбежно. Трудно е обаче да се задържи жена около мен, защото аз съм човек, който си обича свободата, не съм дискотечен тигър, който да ходи да се напива и буйства. Предпочитам да си запаля мотора, да си закача палатката, да взема една въдичка… – Кои от родните звезди според теб имат основание да имат самочувствие?  – Примерно един Веселин Топалов е номер едно в света и е постигнал световен успех с интелигентност и остър ум. Някой да е чул скандали и глупости около него – не, а и няма и да чуе. От друга страна Азис също е един човек, постигнал световна слава и негови песни ги пееха навсякъде, както стана с “Деспасито”, така беше и той! Това е един човек, който е тръгнал, както той сам казва -от едно циганче в България, а сега прославя България и милее за нашата държава. Това е човек, който може да има самочувствие, но е много земен и скромен. Много хора, като излязат извън София и са никой – за какво самочувствие говорим, пред кого парадираме – пред едни 6 милиона, от които милион и половина знаят кой си, защото си направил една простотия и са те писали по медиите… – Най-вдъхновяващите личности в живота ти?  – Ал Пачино – изключителен актьор, обичан от всички и колкото пъти да го гледам, винаги му се кефя. Също и Джак Никълсън. Даже съм си казвал, че един ден, ако мога да се обърна и да видя пътеката на Джак Никълсън зад гърба си – ехеее! – Имаш много татуировки, коя е най-специалната за теб и какво още искаш да си татуираш?  – Много хора ми казват – не ти ли пречат, ти си актьор? Не, не ми пречат, защото ако съм на работа от 7 часа, ще ме викнат в пет, за да ги прикрият – има спрейове за това. Емо Сапаревски ми е правил татуировките и всички са ми специални, харесвам си ги. Казват, че без една може, но с една – не! Тръгнах от една на гърба ми, а сега още умувам какво да си татуирам. Може би ще е нещо, свързано с анунаките, защото се интересувам от такива неща. Чета много езотерика, има една поредица – “Какво скриха от нас”, която е за древни извънземни, за тайни общества, лекарства, за космическите мисии, конспирации и т.н. В нея се разглеждат нещата с доказателства, с имена и факти. – Падаш си по моторите…  – Дори се опитвам да популяризирам страната ни, защото обичам много да пътувам из България и да снимам, а после качвам клипчетата в ютюб и много хора от чужбина изразяват желание да дойдат и да видят красивата ни природа. Само за едно лято бях навъртял 30 000 км. с мотора и на 95 процента обиколих 100-те забележителности на България. – Толерантни ли са родните шофьори с мотористите и има ли много агресия на пътя?  – Има толерантни, има и нетолерантни – това е въпрос на възпитание. Случвало ми се е например да съм в задръстване с мотора и нарочно да ме затварят, за да не мога да мина напред. Хората не осъзнават, че като пече 40 градуса, а ти си екипиран и не ти се седи в задръстване, все едно на някой ще му взема мястото, ако мина по-напред. Има обаче и шофьори, които ми правят път, а пък децата много се радват, като видят мотор и ми правят знаци, за да дам газ и да чуят мотора… Приятно е. В това изнервено ежедневие се е случвало и да ме псуват, но аз избягвам конфликти. – Какво ти прави впечатление, докато пътуваш из страната?  – Хората са много отчаяни. Наскоро цели два часа говорих с една баба-рибарка, а преди това с един дядо край Струма, също рибар, като и двамата ми споделиха това, че хората са изключително отчаяни. Нали и аз съм рибар и ги попитах: “Има ли риба?” А те казват: “Абе, има риба, ама в тази държава, вече хората са отчаяни от живота!” Понеже стана известно за замърсяването на Струма и същия този дядо го питах: “Не те ли притеснява, че е замърсена рибата?” А отговорът му направо ме шокира: “Е, то всичко ни е наред, та това ще ме интересува!” Тоест, вече му е все тая дали е отровена рибата, или не, което е много тъжно и жалко … -Продължаваш ли да посещаваш домове за деца и каква е твоята кауза?  – О, да – посещавам. Мога да кажа, че много голяма част от мото-обществото правят това, те не са лошите мотористи, както някои ги изкарват, а напротив – големи групи ходят и даряват, радват дечица, подаряват им подаръци. Аз също участвам, но не смятам, че с това трябва да се парадира, въпреки че доста популярни личности го правят – отишли да подарят едно плюшено мече и голямата работа, вече става медийна сензация! Такива неща трябва да се правят от сърце, да изпитваш вътрешно удовлетворение, като видиш усмихнати човечета, а не да ходиш да се правиш на самарянин. Моята кауза е да оставя нещо след себе си, да има света с какво да се сеща за мен един ден. Мисля, че вече съм направил едно такова нещо, но съм убеден, че докато е жив – човек трябва да прави добро! Според мен, енергията е като бумеранг – това което даваш ще ти се върне, затова давам без да очаквам. Гледам да съм позитивен, усмихвам се, срещам се с фенове, получавам много любов от тях – това е моята кауза. – Наистина ли имаш 11 котки и няколко кучета?  -Да, имам цяла домашна зоологическа градина – 11 котарака, освен това три чинчили, три кучета, папагал и зайци.. Ние сме такова семейство – обичаме животинки и даже последните три котета-бебета ги намерихме изоставени в кашон до колата ми и заедно със сестра ми и майка ми ги прибрахме. Беше през зимата и ако не ги бяхме взели, едва ли щяха да оцелеят. – В какво вярваш и как успяваш да останеш оптимист?  – Ако не си оптимист, трябва да си сложиш въжето. Вярвам в себе си, колкото и нескромно да прозвучи, също така вярвам, че доброто ще победи! – Любима мисъл?  – Рим не е бил построен за един ден. Нашият гост Станислав Яневски спечели световна популярност след участието си във филма “Хари Потър и Огненият бокал”. За ролята на Виктор Крум, той е избран в конкуренцията на 650 професионални актьори, въпреки че преди това не е имал амбиции да се снима в киното. Да се яви на прослушването го убеждава кастинг агента на филма, която го вижда случайно, благодарение на това, че той закъснява за часовете в Лондонския колеж, където учи. Режисьорът на продукцията Майк Нюъл толкова го харесва, че дори кара и другите момчета от отбора му по куидич да се подстрижат нула номер като него. След успеха на “Хари Потър”, Стан се снима и в други международни продукции, като “Хостел 2”, режисиран от Илай Рот, “Съпротива” и “Прикриването”, както и в хитовите родни сериали – “Под прикритие” и “Столичани в повече” .", "date": "2019.04.07", "title": " Станислав Яневски пред „Труд“: Жена в дискотека няма да си намериш!"}
{"url": "https://trud.bg/%d0%b4%d0%b8%d0%bc%d0%be-%d0%ba%d0%b0%d1%81%d0%b0%d0%b7%d0%be%d0%b2-%d1%86%d0%b8%d0%b3%d0%b0%d0%bd%d0%b8%d1%82%d0%b5-%d0%b8-%d1%86%d0%b8%d0%b3%d0%b0%d0%bd%d1%81%d0%ba%d0%b8%d1%8f%d1%82-%d0%b2%d1%8a/", "text": "В политическата история на България: 35 години ромите са без избирателни права Онези, които само срещу една бира, две кебапчета и няколко лева тичат да пуснат свещената бюлетина, са поругани. На българските цигани е отнето изконното право да участват в управлението на държавата. През февруари 1901 г. идва на власт правителство с министър-председател Петко Каравелов. Първата работа на новия кабинет е да изготви Закон за изменение избирателния закон. В него е записана поправка за премахване на циганския вот. Дотогава глава І, член 4, алинея 6 и 7 забраняват да гласуват “съдържателите на блуднишки домове и просяците”. Сега е добавено: “в това число и циганите, които нямат постоянно местожителство, а така също и ония, на които семействата се занимават с просия”. Този апендикс е приет със смазващо болшинство от Народното събрание. На 31 май 90 депутати вдигат ръка “за” и само 6 са “против” очевадната дискриминация. Решаващ се оказва аргументът на премиера: “Ако една американска нация не допуща такова нещо за китайците, то ние действително ще направим добре, ако махнем циганите, които не са способни за никаква работа.”  Електоратът с естествен загар на кожата е приравнен до сутеньорите, просяците и най-обидното – до китайците!  Гордото циганско племе не може да преглътне позора. Ромите едвам изтрайват до 1905 г., когато свикват циганския конгрес, за който пише съвременникът Димо Казасов. Той обаче греши, че под натиска на високия форум неправдата е премахната. Рестрикцията остава чак до 1937 г., когато е заличена по волята на цар Борис ІІІ. Според преброяването от 1905 год. циганите в България са били 99 004 души и след турците са второто по численост малцинство в страната. От тях в градовете са живели 20 545 души, а в селата – 78 459. В София циганското население наброяваше около 2300 души. Неговите жилища бяха разпръснати в покрайнините на града, а най-компактната маса от тях бе разположена по северната линия на ул. “Козлодуй”, източно от бул. “Георги Димитров”. С избирателния закон от 1901 год. на циганите бяха отнети избирателните права въпреки чл. 86 от Търновската конституция, който гласи:  “Избиратели са всички български граждани, които имат възраст по-горе от 21 година и се ползват с граждански и политически права.”  За претекст на това посегателство послужи с нищо немотивираното твърдение, че циганските гласове били евтино купувани от заможните кандидати и влияели върху правилния изборен резултат. Статистиката от 1901 год. за гласоподавателите показваше, че гласувалите за ХІ обикновено народно събрание граждани представляват само 20% от населението. Съответният процент за циганското неселение ще се изрази с цифрата 20 000 гласоподаватели, разпръснати из цялата страна, и то в по-голямата си част пръснати на воля като скитнически групи. Какво влияние могат да окажат на изборния резултат тия пръснати гласове? Не тия съображения бяха продиктували избирателните ограничения за циганското малцинство, а с нищо неоправданото презрение към една раса, тласната от историческите събития в безпросветност и нищета. Има хора, които още не са се освободили от това унаследено високомерно отношение към циганите, които са рядко трудолюбиво и даровито племе. Племе с богата емоционалност, на която въпреки вековната си потиснатост то съумява да даде непосредствен израз чрез изумителната си музикална даровитост. Ако от трепета на сърцето изтичат силите, които са продиктували гениалните произведения на словесното, изобразителното и тоналното творчество, ако страшната сила на времето се е оказала безпомощна да покрие с ръжда и забвение това творчество, ако сред шума и блясъка на днешния технически прогрес човек дири да удовлетвори жаждата си по възвишената и чиста красота от бистрите струи на изкуството, хората, у които трепетът на сърцето е жив, както е у циганите, неминуемо ще възкръснат и те вече възкръсват за всестранен културен живот.  И в миналото фактите бяха против политическото пренебрежение към циганите. Никакъв полицейски натиск над циганите в Сливен не помогна, за да ги застави след отменяването на закона да гласуват за правителството, а не за тесните социалисти. Натискът, упражнен върху циганите в с. Голинци (Ломско), също така не ги отклони от решението да гласуват за широките социалисти. Обгореното лице и оръфаната дреха на циганина крият една самостоятелност, добита в суровата борба с глада и студа, укрепнала под воя на снежните виелици над скъсаните шатри и грохналите бордеи. Циганите не посрещнаха равнодушно отнемането на избирателните им права, а масово възроптаха и поискаха да се премахне противоконституционният закон. Срещу ограничението се създаде цяло движение, на което талантлив двигател и изразител беше столичният адвокат д-р Марков, който владееше английски, немски, френски, италиански, руски, турски, арабски, арменски и други езици. Културата и образованието на тоя полиглот не попречиха на софийското общество да го обкичи с най-цветисти епитети, един от които запази съществуването си до края на живота си – “Циганския цар”. Защитата на циганите не беше популярна и мнозина я посрещнаха с присмех, на който стана жертва и “Циганският цар”. Стоян Шангов от “Вечерна поща” изкова от името на Марков ново наименование на циганите. Наричаше ги “марксисти”. С упоритостта си д-р Марков успя да организира първия в България цигански конгрес, който бе открит в София на 19 декември 1905 год. Много умело атакуваният ограничителен закон не издържа напора и следващата година бе отменен. Не след дълго почина в мизерия и смелият защитник на циганите д-р Марков. Откъде и кога са проникнали в Балканския полуостров и в Европа циганите и какъв е техният произход? Около тоя въпрос дълго време съществуваха само хипотези. Днес той вече притежава научно установен отговор. Докато се считаше, че циганите имат египетски произход, поради което някои ги наричаха “египтяни”, сега е установено, че те произхождат от скитническите племена на Северна Индия, която напуснали между V и Х век. Филологическите проучвания са установили, че циганският език принадлежи към семейството на новоиндийските езици. Софийските цигани ме уверяваха, че при срещите, които са имали с посетилите София индийци, могли да установят, че с тях имат еднакви думи за най-обикновените неща, свързани с ежедневния живот. Циганите в света наброяват около 2 милиона. Половината от тях живеят в Европа, пръснати почти във всички страни. Те имат общ език, от който времето, средата и политическите условия са оформили два диалекта – северен и южен. С първия диалект си служат циганите в Съветския съюз, Финландия, Полша и Германия, а с втория – тия от Унгария, Чехословакия, Австрия, Румъния, България, Югославия, Турция, Гърция и Албания. Езикът на циганите от Франция, Англия и Испания прави значителни отклонения от двата широко разпространени диалекта. По характера на своя живот циганите се разпадат на две основни групи – уседнала и скитаща. В последната група са запазени старите патриархални отношения. Запазена е властта на старейшината, който те избират помежду си. Нашите цигани наричат старейшината черибашия. В някои групи властта на черибашията е наследствена. В България живеят 214 167 цигани (1959 год.), по голяма част от които имат установено местожителство. Едни от тях изповядват източноправославната религия, а други мохамеданската. Те се занимават с дърводелие (корита, вретена, лъжици и др.), с кошничарство, железарство, ковачество, хамалство и др. Най-голям брой цигани са работници в близките до тяхното местожителство предприятия. В София циганите възлизат на 8103 (1959 год.).", "date": "2019.04.07", "title": " Димо Касазов: Циганите и циганският въпрос"}
{"url": "https://trud.bg/%d0%b9%d0%be%d1%80%d0%b4%d0%b0%d0%bd%d0%ba%d0%b0-%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d0%be%d1%82-%d1%81%d0%ba%d0%b0%d0%bd%d0%b4%d0%b0%d0%bb-%d0%b2-%d1%81%d0%ba%d0%b0%d0%bd%d0%b4/", "text": "„Апартаментгейт” се отрази тежко на ГЕРБ. Съгласна съм и с думите на премиера, който каза: „Отвратихме хората”. За мен по-страшното е, че минавайки от скандал в скандал, нарушихме доверието на хората в политиката, в политиците и в институциите. Хората вече не вярват на думи, не вярват дори и на проверки. Всички трябва да положим усилия, за да спрем кризата на доверие. А това става само с признаване на грешки и поемане на отговорност. Така кметът на София Йорданка Фандъкова коментира скандала с имотите на властта по  . Градоначалникът подчерта, че управниците трябва да казват истината и да отговарят на въпросите на народа, дори когато това е трудно. Фандъкова бе категорична, че в момента се вълнува повече от възстановяването на доверието, отколкото от това как е тръгнал скандалът. „Има много интереси и много сценаристи”, каза още столичният кмет. „Мисля, че г-н Цветанов постъпи правилно като подаде оставка от важните политически позиции. Мисля, че това е правилната постъпка за носене на отговорност. Със сигурност трябва да се дават обяснения на хората и реакцията беше малко закъсняла”, коментира Фандъкова. Тя допусна, че причините Цветанов да остане в ГЕРБ са наближаващите евроизбори. „Със сигурност той има много сериозен авторитет сред всички. Ако питате мен дали бих постъпила така, аз ще ви кажа: не. Щях да си тръгна от важните управленски позиции”, каза още градоначалникът. Тя коментира и темата със строителството на небостъргача „Златен век” и SMS-ите, които главният архитект на София Здравко Здравко твърди, че е получавал от строителя – фирма „Артекс”. „Главният архитект, особено в големия град, е фигура, която е подложена на натиск отвсякъде – от инвеститори, от граждани, от всички, които имат позиция по дадена тема. Но той е показал, че действа последователно и докато работи така, аз ще стоя зад него”, заяви Фандъкова. И отрече самата тя да е била обект на натиск в качеството си на кмет. „Никога не съм водила разговори за апартаменти. Аз си имам жилище и то ми е достатъчно – живея в апартамент, който е построен като обезщетения на наследствен терен в кв. „Манастирски ливади” – един от кварталите с недобра инфраструктура“, добави Фандъкова. А дали ще се кандидатира за трети мандат, все още не била решила. „Трябва да видя резултатите от моята работа. Не съм от „мокетните” политици. Моите обувки по-често са прашни. Приемам позицията си най-вече като голяма отговорност”, каза Фандъкова. И увери, че ще направи всичко възможно, когато проектът за ремонта на ул. „Граф Игнатиев” бъде завършен, „това да стане една достойна за центъра на София улица”. Фандъкова говори и за съпруга си. Призна, че той не й спестявал критиките. Но успявал да я успокои, когато е напрегнато, дори само с мълчанието си. „За мен истинската връзка е, когато можеш да си мълчиш с човека до теб”, споделя кметицата. И казва с усмивка, че вкъщи той е кметът, главата на семейството. И добавя: „Винаги ще обичам дъщеря си повече от себе си.“", "date": "2019.04.07", "title": " Йорданка Фандъкова: От скандал в скандал, нарушихме доверието на хората в политиката"}
{"url": "https://trud.bg/%d1%81%d0%b8%d0%bd%d1%8a%d1%82-%d0%bd%d0%b0-%d0%b1%d0%b8%d0%b7%d0%bd%d0%b5%d1%81%d0%bc%d0%b5%d0%bd%d0%b0-%d0%b8%d0%b2%d0%b0%d0%bd-%d0%ba%d0%b8%d1%80%d0%be%d0%b2-10-%d0%b3%d0%be%d0%b4%d0%b8%d0%bd/", "text": "Никой не търси парите, които са взели похитителите на бизнесмена Киро Киров, който беше отвлечен и държан в плен 17 дни преди 10 години. Това каза в предаването синът на бизнесмена Иван Киров по  . 517 000 евро е платеният откуп за живота на баща му. От 11 подсъдими бяха осъдени 4-ма. „В момента, в който ги пуснат на свобода, те ще си имат пари“, коментира синът на Киро Киров. „Платихме с животите си, защото те се промениха. Финансовите щети въобще не бяха тези 517 000 евро. Те повлияха на бизнеса, което съвпадна с кризата. Щетите са десетки пъти повече от тези пари“, отбеляза Иван Киров. Той е платил и около 120 000 евро данъци за парите, които е дал като откуп. „За всички пари в държавата, освен ако не са разход на фирмата, трябва да се плати данък. За да пристигнат в моя джоб, от който излизат, за да ги дам на похитителите, трябва да има платен данък“, подчерта синът на бизнесмена. 10 години след отвличането Киро Киров все още носи белезите от него в съзнанието си. „Няма да отмине, случва се да сънувам, да си го спомням“, призна той. „Помня как протече отвличането, което беше шокиращо, не можах да осъзная какво става. Нападнаха ме отзад двама, може би трима души, маскирани. Завързаха ми ръцете веднага, повлякоха ме към колата и ме хвърлиха в багажника. Тогава или малко по-късно казаха: „Спокойно, това е отвличане за пари – 5 милиона евро“. Тогава за България беше началото на кризата и аз им отговорих: „Какви 5 милиона, фирмата вече не струва 5 милиона при тази криза“, разказа Киро Киров, държан в плен 17 дни. Бизнесменът няма обяснение защо именно той е набелязан. „Вероятно това е идея на някой от тях или на някой, с който те контактуват“, смята Киров. Преговорите с похитителите чрез есемеси е водил неговият син Иван. „Най-тежките моменти бяха вечерно време, когато седиш и чакаш телефонът да изпищи, за да получиш есемес“, спомня си той. Преговорите продължават 15 дни. „Всеки ден събирах колкото мога повече и повече, давах едва ли не отчет колко съм събрал. Те постоянно казваха: „Малко е“. Заплашваха:“Искаш ли да ти го върнем на парчета“, допълни Иван Киров. По думите му МВР до голяма степен е било в течение какво се случва с комуникацията. „При мен имаше двама души, които помагаха, както и барети и охрана, които ме пазеха. Но есемесите съм ги писал сам“, отбеляза Иван Киров. Баща му заяви, че в началото похитителите са били много груби. „Когато ме вкараха в багажника, аз се опитах да избия с крак малкото задно стъкло и с мен се качи човек в багажника, който ме натискаше на земята. Тогава изядох боя, следите от който се виждат по снимките“, разказа той. А получиха ли потърпевшите справедливост? „Никога не бих искал да получат същото, което аз съм получил, но има удовлетворение, че ще изтърпят несгоди заради това, което са извършили“, каза Киро Киров. „Нямам желание да им казвам каквото и да било, нито да ги видя“, допълни той. Според сина му справедливост не може да се получи. „И до живот да ги вкарат в затвора, аз казвам, че ще им е малко. Идеята е те да не отвличат и да ги е страх от наказанието, а не да получим възмездие, след като вече ни се е случило. Как ще му върнат 17-те дни, в които е живял в ковчег, в който не може да се изправи, страхувай се за живота си“, заяви Иван Киров.", "date": "2019.04.07", "title": " Синът на бизнесмена Иван Киров: 10 години никой не търси парите за откупа"}
{"url": "https://trud.bg/%d1%85%d1%80%d0%b8%d1%81%d1%82%d0%be-%d0%bf%d1%80%d0%be%d0%b4%d0%b0%d0%bd%d0%be%d0%b2-%d1%81%d0%ba%d0%b0%d0%bd%d0%b4%d0%b0%d0%bb%d1%8a%d1%82-%d1%81-%d0%b0%d0%bf%d0%b0%d1%80%d1%82%d0%b0%d0%bc%d0%b5/", "text": "„Скандалът с апартаментите започва да слиза и по ниските етажи – октоподът е обхванал цялата държава. Изходът е нови избори и смяна на модела“. Това заяви зам.-председателят на ПГ на „БСП за България“ Христо Проданов пред БНР, съобщиха от пресцентъра на партията. Той подчерта, че освен оставката на председателя на антикорупционната комисия Пламен Георгиев, БСП иска оставката и на неговия заместник. „Според антикорупционния закон, приет миналата година, ако има съмнения за дейността на председателя, разследването се поема от заместника му. Но стана ясно, че той притежава по-голяма тераса дори и от председателя“, допълни народният представител. Той припомни позицията на БСП, според която това е един кух закон, който няма да работи и да донесе необходимите резултати. „Още по време на дебатите бяхме против назначаването на Пламен Георгиев за председател на агенцията, но въпреки това той беше избран от мнозинството“, допълни той. Проданов подчерта, че белег в законодателството на ГЕРБ е да приемат закон и след това да го променят. „Антикорупционният закон вече е променян три пъти. Миналата седмица направиха промяна на изискванията за ценза на председателя на антикорупционната комисия – досега беше посочено, че той трябва да има висше юридическо образование, сега това отпада и трябва да има само висше образование, степен магистър. Това ни кара да мислим, че човекът, който са набелязали да бъде председател, не отговаря на условията и трябва да ги променят“, обясни народният представител. Той е на мнение, че човекът, който е начело на тази комисия, трябва да е чист, като сълза и да служи за пример. Проданов подчерта, че събирането на няколко неработещи органа в един няма да го направи по-работещ, както и че не може управляващото мнозинство да назначава председателя на органа, който ще ги разследва. „ГЕРБ не се борят с корупцията. Те са основният инкубатор за нея“, категоричен е Проданов. Зам.-председателят на ПГ на „БСП за България“ каза още, че Данаил Кирилов е част от правната кантора, обслужвала фирмата на властта „Артекс“. „Как може да се поеме политическа вина, като се отстрани правосъдният министър, който си е купил от там апартамент, с адвоката на тази фирма? Аршинът е двоен“, коментира той.", "date": "2019.04.07", "title": " Христо Проданов: Скандалът с апартаментите слиза и по ниските етажи"}
{"url": "https://trud.bg/%d0%bd%d0%b0%d0%b9-%d0%bc%d0%b0%d1%81%d0%be%d0%b2%d0%b8%d1%8f%d1%82-%d1%81%d1%82%d0%b0%d1%80%d1%82-%d0%bf%d0%be-%d1%81%d0%ba%d0%b8-%d0%b0%d0%bb%d0%bf%d0%b8%d0%bd%d0%b8%d0%b7%d1%8a%d0%bc-%d0%bd%d0%b0/", "text": "За поредна година се проведе традиционната приятелска среща по ски-алпинизъм за Купа „Пройката“, организирана в чест на един от водещите български алпинисти – Николай Проев, загинал трагично на експедиция в Хималаите. Сто тридесет и четири участници в три различни групи и три отделни маршрута се състезаваха в Пирин планина. Тази година в състезанието се включи и кметът на община Банско – Георги Икономов, който спечели трето място в една от групите. Той бе награден, а поздравът към него гласеше – повече кметове да взимат неговия пример, като участват в подобни състезания. Специални гости на награждаването бяха Радко Марков и Николай Грънчаров – многократни републикански шампиони по ски-алпинизъм. Споменът за Николай Проев събира всички приятели и състезатели по ски-алпинизъм, които споделят любовта към планината, спортното благородство и приятелството. Организатори на състезанието са Сдружение за планинарство “Н. Проев – Пройката” и Асоциация „Свободни планини“. В неделя 7 април сезона в Банско бе закрит.", "date": "2019.04.07", "title": " Най-масовият старт по ски-алпинизъм на Балканите – „Купа Пройката“ се проведе в Банско"}
{"url": "https://trud.bg/%d0%b5%d0%bf%d0%b8%d1%81%d0%ba%d0%be%d0%bf-%d1%81%d0%b8%d0%be%d0%bd%d0%b8%d0%b9-%d0%b5-%d0%bd%d0%be%d0%b2%d0%b8%d1%8f%d1%82-%d0%b8%d0%b3%d1%83%d0%bc%d0%b5%d0%bd-%d0%bd%d0%b0-%d0%b1%d0%b0%d1%87%d0%ba/", "text": "Игуменът на Троянския манастир Величкият епископ Сионий официално пое и Бачковската обител. В манастира го въведе старозагорският митрополит Киприян, след като на 3 април Светият синод без мотиви смени досегашния игумен Самуил и изпрати на негово място Сионий. „Имаше изненада, разбира се, но ние като монаси винаги сме готови да получаваме нови послушания”, заяви новият игумен след тържествена служба, с която беше въведен в манастира. Той обясни, че на този етап остава игумен и на Троянския манастир, но се надява в скоро време там да бъде избран негов наследник. На Великден той ще служи в Бачковския манастир. „Поемам Бачковската света обител със сърце, изпълнено с послушание към Негово светейшество и към Светия синод, с радост, че идвам да служа при този верен народ, при братството на светата обител и с упованието, че Божията майка, чиято чудотворна икона благодатно живее в този храм, ще ни подкрепя”, каза епископ Сионий. Той добави, че реставрацията на храма с иконата ще продължи. „Подготвям светата обител за нормалния живот на братството и за посрещане на многобройните поклонници, които идват на това място. Ние сме във времето на Великия пост, така че богослуженията са най-важното нещо в момента и духовната подготовка за празника Великден”, обяви той. За службата в манастира пристигнаха и рокери от братството Православна зора».", "date": "2019.04.07", "title": " Игуменът на Троянския манастир Сионий пое и Бачковския\t"}
{"url": "https://trud.bg/%d1%84%d0%b5%d1%80%d0%b8%d0%b1%d0%be%d1%82-%d1%81%d1%80%d1%83%d1%82%d0%b8-%d0%bc%d0%be%d1%81%d1%82-%d0%b2-%d0%b1%d1%80%d0%b0%d0%b7%d0%b8%d0%bb%d0%b8%d1%8f-%d0%b2%d0%b8%d0%b4%d0%b5%d0%be/", "text": "В бразилския щат Пара част от мост се срути, след като в него се удари ферибот. Рухнала е отсечка с дължина около 200 м. Според очевидци, в момента на падането по моста са се движили две коли. Не е ясно има ли жертви и колко са те. Местни медии твърдят, че петчленният екипаж на ферибота е оцелял, предаде  . Според губернатора на щата това не е първи такъв инцидент и в момента приоритет е издирването на оцелели. Появи се и информация, че е правена инспекция на носещите колони и е имало предписание за ремонта им. Възможно да е има забаявне на доставки на стоки, защото мостът е над ключов речен път.", "date": "2019.04.07", "title": " Ферибот срути мост в Бразилия (ВИДЕО)"}
{"url": "https://trud.bg/%d1%81%d1%80%d0%b5%d0%b1%d1%80%d0%be-%d0%b7%d0%b0-%d0%b3%d1%80%d0%b0%d1%86%d0%b8%d0%b8%d1%82%d0%b5-%d0%bd%d0%b8-%d0%b2-%d0%bc%d0%bd%d0%be%d0%b3%d0%be%d0%b1%d0%be%d1%8f-%d0%bd%d0%b0-%d1%81%d0%b2%d0%b5/", "text": "Ансамбълът на България по художествена гимнастика спечели сребърен медал от многобоя на Световната купа в Пезаро (Италия), която се явява и първо официално състезание за грациите ни. След изиграване на двете съчетания в събота, Симона Дянкова, Мадлен Радуканова, Лаура Трааст, Стефани Кирякова и Ерика Зафирова събраха сбор от 49.600, което им отреди второто място. Гимнастичките ни поставиха по фантастичен начин и смесената си композиция на три обръча и два чифта бухалки. Те получиха оценка 25.650 точки. От тях 17.000 за трудност и 8.650 за изпълнение. В първия състезателен ден момичетата ни получиха 23.950 на съчетанието на пет топки.", "date": "2019.04.07", "title": " Сребро за грациите ни в многобоя на Световната купа в Пезаро"}
{"url": "https://trud.bg/%d1%82%d0%be%d0%bc%d0%b0-%d0%b1%d0%b8%d0%ba%d0%be%d0%b2-%d0%b1%d1%81%d0%bf-%d0%b8-%d0%b4%d1%81%d0%b1-%d1%81%d0%b0-%d0%b2-%d0%bd%d0%b5%d1%84%d0%be%d1%80%d0%bc%d0%b0%d0%bb%d0%bd%d0%b0-%d0%ba%d0%be/", "text": "БСП и ДСБ са в неформална коалиция и имат общи спонсори. Неформалният лидер на тази коалиция е президентът Радев. Това каза депутатът от ГЕРБ Тома Биков по  . Той коментира предстоящите избори за Европейски парламент и посочи, че десницата в лицето на общото явяване на ГЕРБ и СДС се е консолидирала, докато вляво се наблюдава неформален съюз между БСП и ДСБ. „Например вчера г-н Радан Кънев каза, че голяма част от избирателите им били склонни да гласуват за БСП“, каза депутатът и добави, че компроматната атака срещу ГЕРБ се провежда от хора, свързани с Демократи за силна България, а полза от нея има БСП. „И двете партии например са получавали пари от бившия собственик на КТБ Цветан Василев, посочи Биков. „Ние зададохме въпрос дали госпожа Корнелия Нинова е дала 30 милиона на Михаил Миков, за да отстъпи лидерския пост в БСП и все още чакаме тя да ни отговори – с да или с не, а не с насмешка. Той посочи, че самият Михаил Миков е отказал коментар. „Ние имаме право да задаваме въпроси и да правим журналистически разследвания, нали това е модерното. Направили сме журналистическо разследване и питаме – така, както например госпожа Йончева пита дали 40 % от цената на обществените поръчки за магистралите се връща под формата на рушвет“, каза депутатът. Той добави, че в ГЕРБ имат информация, която се базира на хора от БСП, участвали в тези процеси. Според депутата в тази предизборна кампания няма да става въпрос за същината на избора, който ни предстои. „Очевидно е, че европейските избори се възприемат от опозицията като възможност за събаряне на властта без зад това стои конкретно намерение за упражняване на властта. Те и друг път са правили това. Политическите кризи не са задължително лоши и безсмислени, те са лоши и безсмислени, когато са предизвикани изкуствено“, коментира Биков. Според него сме свидетели на компроматна атака. „Съветници на президента наричат корупция изповядването на данъчна оценка на един апартамент. Това е абсолютно сбъркано. Корупцията е нещо доста по-сложно“, каза депутатът от ГЕРБ и коментира, че ако „те не могат да дефинират проблема, не може да се очаква да дадат и решение“. Той добави, че всички закони, позволяващи на обществото да проследява имотното състояние на политиците и да следи за конфликт на интереси, са приети от ГЕРБ. „Изповядването на апартамент на данъчна оценка може би не е етично, но не е престъпление“, каза Биков. Той коментира, че доказателства за корупция при т.нар. Апартаментгейт няма, но замесените в скандала са подали оставка от държавните си постове само при наличието на „сянка на съмнение“. „Това го прави само ГЕРБ“, каза депутатът. „ГЕРБ ще спазва етичния стандарт, който налага, а който не може да го спазва, да ходи пред хората и да се оправдава. Ние нямаме намерение да се оправдаваме, защото хората, върху които е паднала сянка на съмнение, вече са подали оставка“, добави той. Депутатът каза, че искането на БСП за отстраняване на шефа на Антикорупционната комисия още не е внесено в парламента, но когато постъпи ще бъде разгледано. Биков добави, че и върху Пламен Георгиев е паднала сянка на съмнение и припомни, че премиерът Борисов е призовал и Георгиев, и председателя на ВКС Лозан Панов, и заместник-главния прокурор Борис Сарафов да подадат оставки или да излята в отпуск, докато тече разследването за апартаментите. „Каквото за нас, това и за другите“, каза още депутатът и добави – „Ние сме подложени на публичен линч и ще го изтърпим“. „В такава среда всеки е виновен до доказване на противното, но не може да има двоен стандарт и някои да са невинни да доказване на противното“, обобщи Биков и добави, че ще е много трудно за Пламен Георгиев да изпълнява задълженията си като шеф на Антикорупционната комисия при разклатеното обществено доверие в него.", "date": "2019.04.07", "title": " Тома Биков: БСП и ДСБ са в неформална коалиция и с общи спонсори"}
{"url": "https://trud.bg/%d0%ba%d0%be%d0%b3%d0%b0%d1%82%d0%be-%d0%ba%d0%be%d0%b1%d1%80%d0%b8-%d1%86%d0%b5%d0%bb%d1%83%d0%b2%d0%b0%d1%82-%d0%ba%d0%be%d0%bf%d1%8a%d1%80%d0%ba%d0%b8/", "text": "Смъртта е не само физически, но и морален акт С повече от 30 години опит в модата и живота на висшето общество, Евгени ще отразява за вас горещите моменти от живота на богатите и известните. Лорд Минчев ще се изказва по злободневни теми, ще посочва модните личности на деня, ще бъде в началото и края на червения килим… Когато преди няколко години обявиха, че идва краят на света, всички се изсмяха, когато се събудиха живи и здрави в обявения ден. Защото „блажени са нищите духом” решиха, че смъртта е само физически факт. А тя е също така и морален. Смъртта, като упадък, смъртта, като погрешен завой на човечеството и вкопчване в зомбиращи идеи и настройки. Псевдо толерантността е една такава световна заблуда, при която се игнорират важни световни проблеми, като глад, наркотици, проституция, за да се изтъква полезността от дребнавости, прикрити под воала на политическа и друга коректност. Кариерата на Кевин Спейси бе срината, когато призна, че преди половин век е ангажирал момче с вниманието си. Полански – виновен или не, също стана жертва на подобни действия и изказвания. Люински стана звезда с противоречива слава и принос в световната женска толерантност. Лапала си, лапала си, какво показваш рокли и петна по тях! А Кобрата целунал една копърка, която във „възмущението” си така се нахили, че се изненадвам дето не го настигна и яхна в знак на „протест”. Фалшивата толерантност и политическа коректност са новите предсмъртни симптоми на човечеството. Защото те го вадят от Божественото им и природно предписание и го топват в последователните казани на ежедневния ад, който от неудобство наричат живот. Да веем знамената на изцедената от пръсти политическа коректност, не означава, че сме водачите на една прибързана и зле представена справедливост. Казах! В Пловдив – с „чужда Тита помен правят“ 28-ят италиански фестивал на прическата и красотата приключи с балканско парти за 600 души. Представители на фризьорството от цяла България и от още десет държави, триумфираха в Пловдив, обединени от организаторът Елена Кристиано, притежател на Christian of Roma. За да даде личен пример, Хубавата Елена бе облечена в носия от родния край а звездата на вечерта Ивана, бе с рокля, върху която доминираше традиционен акцент. Вечерта, предшестваща това парти, бе озвучена от Тита, която бе представена от своя имитаторка, за което водещият находчиво каза, че „С чужда Тита, помен правите…”   Ростислав Романов Руският принц Ростислав Романов е един от стилните представители на аристокрацията в Лондон. Той е художник и далечен потомък на цар Николай Втори. Като артист Романов, когото на галено наричат Миша, почти не обръща голямо внимание на облеклото си. Само на забележителни събития, като Руския бал в Лондон, той поставя смокинг или фрак. Кърпичките му носят неговите инициали RR, а косите му са приятно сресани встрани и назад. Днес той надминава себе си, като позира в необичаен на цвят смокинг, седнал в удобно кресло и сияещ от естетическа наслада. Забележете пантофите и чорапите, които се надбягват с цветовете от картината зад гърба му.     Богдан Томов празнува с Китик Богдан Томов, който е избран да води годишната гала-церемония Певец на годината, се срещна с Таня Китик. Производителката на вино и бизнесдама на годината в същата категория, бе щастлива да види наживо своя идол. Това стана по време представяне стихосбирката на младата поетеса Цветелина Димитрова. Китик подари на Томов бутилка шампанизирано вино от нейната изба, което изпълнителят на „Фото, моля, фото“ обеща да отвори в Гърция, където почива със съпругата си Галя в момента.", "date": "2019.04.07", "title": " Когато кобри целуват копърки\t"}
{"url": "https://trud.bg/%d0%bd%d0%b8%d0%ba%d0%be%d1%81-%d0%ba%d0%be%d1%86%d0%b8%d1%8f%d1%81-%d0%bf%d1%80%d0%b5%d1%81%d0%bf%d0%b0%d0%bd%d1%81%d0%ba%d0%b8%d1%8f%d1%82-%d0%b4%d0%be%d0%b3%d0%be%d0%b2%d0%be%d1%80-%d0%bf%d0%b0/", "text": "Преспанският договор чрез влияние върху Северна Македония ще защити и двете страни от влиянието на Турция, заяви бившият гръцки външен министър, подписал споразумението Никос Коцияс, съобщава ANA-MPA. „Първо, Договорът разтоварва бремето върху Гърция и я превръща в главен герой в по-широкия регион. Споразумението дава възможност за създаване на стратегически отношения с нашите съседи. То създава климат на доверие с тях.  Той също така намалява възможностите на турския елит да обгражда Гърция с комбинирани заплахи от изток и север. Това предотвратява действията на религиозните фанатични движения. Споразумението подобрява сигурността в региона и най-вече в Гърция.  Третата причина е, че политическите и дипломатическите активи на страната вече няма да бъдат хабени за конфронтация със слаба страна. Договорът е израз на доверие по отношение на бъдещето, а не на несигурността от миналото.  Четвъртата причина е, че сделката е творчески компромис, който има перспективи за оцеляване и прославяне. Той решава проблемите, които идват от миналото, защото историята трябва да е училище, а не затвор.  Петата и най-важната причина е, че споразумението от Преспа ще предостави условия за сътрудничество във важни сектори за две модерни общества ”, изтъква Ников Коцияс.", "date": "2019.04.07", "title": " Никос Коцияс: Преспанският договор пази Гърция и Македония от турското влияние"}
{"url": "https://trud.bg/%d0%bf%d0%b0%d0%bb%d0%b5%d1%81%d1%82%d0%b8%d0%bd%d1%86%d0%b8-%d0%b2-%d0%b8%d0%b7%d1%80%d0%b0%d0%b5%d0%bb%d1%81%d0%ba%d0%b8-%d0%b7%d0%b0%d1%82%d0%b2%d0%be%d1%80%d0%b8-%d0%be%d0%b1%d1%8f%d0%b2%d0%b8/", "text": "Палестинците, задържани в израелски затвори организираха гладна стачка в неделя в знак на протест срещу ограниченията на затворническите власти, предава Anadolu agency. Палестинските затворници от групировката „Хамас“ отказаха сутрешното хранене според израелски телевизионен канал. Организацията на палестинските затворници потвърди гладната стачка. „Още затворници ще се включат в стачката в зависимост от реакцията на затворническите власти“, се казва в изявление. Стачката бе организирана, след като Израел постави устройства за заглушаване на сигнали за мобилни телефони на фона на кампания за намиране на мобилни телефони, внесени в затворите. Палестинските затворници твърдят, че заглушителите са вредни за тяхното здраве.", "date": "2019.04.07", "title": " Палестинци в израелски затвори обявиха гладна стачка"}
{"url": "https://trud.bg/%d0%b2-%d0%b4%d0%b5%d0%bd%d1%8f-%d0%bd%d0%b0-%d0%b7%d0%b4%d1%80%d0%b0%d0%b2%d0%bd%d0%b8%d1%8f-%d1%80%d0%b0%d0%b1%d0%be%d1%82%d0%bd%d0%b8%d0%ba-%d0%bf%d1%80%d0%be%d1%82%d0%b5%d1%81%d1%82/", "text": "С националния химн започна едночасовият мирен протест на специалистите по здравни грижи в Сливен. Навръх Международния ден на здравния работник медицинските сестри се събраха пред сградата на областната болница, за да поставят отново исканията си, сред които за премахване на търговските дружества в здравеопазването, за адекватни на труда им възнаграждения, за въвеждане на регламенти за професията им, както и за оставката на националното ръководство на Българската асоциация на специалистите по здравни грижи. Това бе третият протест на медицинските сестри. Този път в него имаше два нови акцента. „Протестираме и в знак на подкрепа на колежките ни от Враца, които бяха подложени на натиск от работодател и от местна власт. Наблягаме на промяната във финансирането на здравния модел. С този начин на финансиране няма как исканията ни да бъдат удовлетворени“, каза Надежда Маргенова, един от основните организатори. Недоволството на „работещите, образовани бедняци“, както се изрази тя, бе подкрепено от уважавани в лекарското съсловие дългогодишни специалисти: хирургът д-р Михаил Жечков, ендокринологът д-р Димитър Димитров, анестезиологът д-р Димитър Боянов. Д-р Боянов заяви, че недоволството е резултат от неразумната политика, която се води от 10-15 години насам. „Онзи ден проф.Миланов каза, че ще ходи с черни фланелки, защото това е покров. Всички плачат, дано някой ги чуе. Тъй като това вече рефлектира върху Нова Загора, Ямбол, Кърджали. Няма дори общопрактикуващи лекари“, каза още д-р Боянов.  Протестиращите подчертаха, че на предходния протест в Сливен Регионалната колегия на Българския лекарски съюз ги е подкрепила с декларация, въпреки че становището на националното ръководство на БЛС било друго. Организаторите на протеста информираха още, че е постъпил неофициален сигнал за отправени заплахи към някои сестри в Сливен, че, ако участват в протеста, ще бъдат уволнени. Натискът бил упражнен от ръководството на заведение за доболнична помощ. Информацията обаче все още не е проверена и затова бе отказан коментар. На 15 май в София ще се проведе национален протест на специалистите по здравни грижи, в който ще участват и сливенските им колеги, бе казано още на протеста.", "date": "2019.04.07", "title": " В Деня на здравния работник – протест на медицинските сестри в Сливен"}
{"url": "https://trud.bg/%d1%85%d0%be%d0%b0%d0%ba%d0%b8%d0%bd-%d1%84%d0%b8%d0%bd%d0%b8%d0%ba%d1%81-%d0%bd%d0%be%d0%b2%d0%b8%d1%8f%d1%82-%d0%b6%d0%be%d0%ba%d0%b5%d1%80/", "text": "Първите кадри от “Жокера” излязоха преди дни и загатнаха за поредно историческо изпълнение на Хоакин Финикс. Във филма той е заплашителен и изкривен, трагикомичен и преобразен. Финикс като новия Жокер е тема №1 в кино и шоубизнес средите, а милиони хора в Интернет обсъждат видяното. Психологическият трилър за легендарния злодей на DC Comics излиза есента, а отсега хората предричат “Оскар” за Хоакин Финикс.  Финикс си заслужи репутацията на най-ексцентричния и неконвенционален голям актьор на нашето време. Хоакин е и най-странната суперзвезда в света на сериозното кино, а 2019-а наистина се очертава като една от най-силните му години. Той е идеален за ролята на архизлодея и комиксов персонаж Жокера. Но е възможно най-лошият избор за звезда, която да промотира филма в епохата на социалните мрежи. Той почти не ползва компютри и интернет и няма никакви профили в социалните мрежи. Въпреки това се изявява като активист за правата на животните и поддържа каузи, свързани с PETA, “Червеният кръст” и “Амнести Интернешънъл”. Но феновете му няма как да знаят това, защото той просто отказва да се подвизава във Facebook, Instagram, и Twitter. Финикс е страстно привързан към своето творчество като актьор и музикант и в същото време прави впечатление на човек, който е отделен от реалността и отказва да участва в обществото. На 44 години е смятан за един от най-великите актьори на своето поколение. В последното десетилетие той направи някои от най-изключителните и качествени мъжки роли в киното – в “Учителят”, “Вроден порок”, “Тя”. Преди това беше демонстрирал огромния си талант в “Гладиатор”, “Следите” и “Walk the Line”. В периода между излизането на тези две групи силни заглавия той реши да си направи странен екперимент с пубилката и медиите. Пусна дълга брада, напълня, носеше тъмни очила в затворени пространства, пушеше бавно, говореше като надрусан и казваше, че се отказва от киното и ще преследва кариера в рап музиката. Финикс шокира хората с няколко появявания с новата си и безкрайно странна идентичност и направи поредица от вече легендарни шоу гостувания, включително и при Дейвид Летърмен, останал видимо изумен от поведението на Финикс. После се оказа, че всичко това е било нещо като дълъг шегаджийски експеримент и част от снимките на документалния филм “Аз съм все още тук”, излязъл през 2010-а. Но извън пародийните си изяви като фалшив бял рапър с тъмни очила и гъста брада, Финикс винаги е държал сериозна дистанция от медиите и никога не е бил типичната холивудска знаменитост. Това се дължи на една добре известна травма от неговата младост. Финикс все още не може да преглътне начина, по който медиите отразиха трагичната смърта на брат му Ривър Финикс от свръхдоза през 1993-а година. По това време Ривър е млада звезда и един от най-перспективните актьори на Америка. Той умира на 23-годишна възраст пред клуба на Джони Деп “Viper Rooms” и хвърля в потрес цял Холивуд. Хоакин, който тогава е на 19 години, звъни в полицията, за да извика спешна помощ. Смъртта на Финикс оставя траен отпечатък в шоубизнес културата през онази епоха и вдъхновява безчислени репортажи, материали и истории в медиите и артистичните среди. Това печално събитие дълбоко повлиява на Хоакин, който израства като актьор, но така и не прегръща културните стереотипи на типичните западни знаменитости. Той решава да се посвети на занаята си и да го изучи в дълбочина, оставяйки суетата и червените килими на своите колеги и познати. Резултатът е внушителен – Финикс е един от най-завършените американски актьори. Той притежава извънредно богата филмова култура, виртуозна техника и органично познаване на човешката природа. Тук се прокрадват сравненията с Даниел Дей Луис – друг майстор, който съществува отвъд звездните навици и работи по избрани проекти, в които влага невероятно количество енергия и творчески ресурси. Изпълненията на Хоакин Финикс са наситени с импровизаторска мощ, той е екранен актьор, изцяло потопен в естетиката на киното. А скоро ще го гледаме в иконичната роля на Жокера. Качи мускули за кървав трилър  В първите кадри на “Жокера” Финикс изглежда слаб и болнав, но преди това той беше качил солидни мускули, за да изиграе главната роля в кървавия трилър “You Were Never Really Here”. В този филм Финикс играе Джо – бивш морски пехотинец и агент на ФБР, който познава добре болката и сега изкарва прехраната си като спасява млади девойки от смъртоносната хватка на сексуалното робство. Когато хората, изпратени по петите му, посягат на единствения човек в света, който все още има значение за него, Джо захвърля обета си да не наранява никого и започва да сее смърт. Изпълниението на Финикс беше описано от критиката като “внушително, физическо и наситено с насилие”. Пореден актьорски триумф за него. ЗА НЕГО Рядко се среща такъв талант  Хоакин е чудесен актьор и приятел. В началото на миналото десетилетие се снимахме заедно в съспенс трилъра на М. Найт Шаямалан “Следите” и имам само добри впечатления от него. Рядко се среща такъв талант. Още в “Гладиатор” на Ридли Скот той доказа, че е нещо специално. Сега е в положение да си избира сценариите и дотук няма грешка. С удоволствие бих го режисирал скоро в мой филм. МЕЛ ГИБСЪН, АКТЬОР, ПРОДУЦЕНТ И РЕЖИСЬОР Няма равен на себе си  Хоакин е уникален образ. Бих казала, че няма равен на себе си. Гледала съм го в много филми и винаги ме разтърсва емоционално. Вярвам на неговите образи, инвестирам в тях и те ми се отплащат. Също така наблюдавам чисто технически начина му на игра и съм безкрайно впечатлена и изумена. Тоталните трансформации, които той прави са просто невероятни. В “Учителят” играхме заедно и никога няма да забравя това преживяване. Всички дадоха толкова много – един от най-специалните и съкровени художествени моменти от моята кариера. ЕЙМИ АДАМС, АКТРИСА Изумителен импровизатор Хоакин Финикс е един от най-добрите актьори, които съм гледал и един от най-добрите, с които съм работил. Бях сигурен, че той е перфектният избор за ролята в “Учителят”, а после нямах никакви колебания да го взема отново за “Вроден порок”. Човекът е изумителен импровизатор и притежава невероятен талант да се превъплъщава в психологически пречупени персонажи. Да го наблюдава човек във филм е чисто удоволствие, а да го режисираш е върховно постижение за всеки режисьор. С него се работи великолепно. ПОЛ ТОМАС АНДЕРСЪН, РЕЖИСЬОР И СЦЕНАРИСТ", "date": "2019.04.07", "title": " Хоакин Финикс – Новият Жокер"}
{"url": "https://trud.bg/%d1%87%d0%b5%d1%82%d0%b8%d1%80%d0%b8%d0%bc%d0%b0-%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b8-%d0%bf%d1%80%d0%b8-%d0%b0%d0%ba%d1%86%d0%b8%d1%8f-%d1%81%d1%80%d0%b5%d1%89%d1%83-%d0%bd%d0%b0/", "text": "Четирима души са задържани при спецоперация срещу разпространението и притежанието на дрога в Пазарджик. Полицейската акция за противодействие на разпространението и притежанието на наркотици е проведена от служители на РУ-Пазарджик. В хода на предприетите действия екипи от сектор „Криминална полиция“ задържали дилър за района на областния град, съобщиха от МВР. При проверка на апартамента, в който живеел 26-годишният мъж, полицаите открили девет полиетиленови пликчета, съдържащи суха листна маса от глави и съцветия – марихуана, видно от направения полеви наркотест. От жилището са иззети и над 77 000 лева, 4755 евро, неголямо количество британски паунди и щатски долари. Предстоят действия за изясняване произхода на парите. Служители от сектора са задържали и двама негови клиенти – тийнейджърка и 37-годишен мъж от областния град – с неголеми количества марихуана. В рамките на операцията, на един от входовете на Пазарджик, автопатрул от полицейския участък „Изток“ спрял лек автомобил, управляван от 41-годишен местен жител. При последвалата проверка у него бил открит полиетиленов плик с бучка светлокафяво вещество – малко над 6 грама хероин. Тримата мъже и младото момиче са задържани в ареста за срок до 24 часа. Спрямо 26-годишния се води разследване за разпространение на наркотични вещества.", "date": "2019.04.07", "title": " Четирима задържани при акция срещу наркопазара в Пазарджик"}
{"url": "https://trud.bg/%d1%82%d1%83%d1%80%d1%86%d0%b8%d1%8f-%d0%b2%d1%80%d0%b5%d0%bc%d0%b5-%d0%b5-%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be%d0%b4%d0%bd%d0%b0%d1%82%d0%b0-%d0%be%d0%b1%d1%89%d0%bd%d0%be%d1%81/", "text": "Турция призова светът да не допусне Израел да анексира Западния бряг, пише турското англоезично издание Daily Sabah. Планът на израелския премиер Бенямин Нетаняху за анексиране на окупираните селища на Западния бряг нарушава резолюциите на Съвета за сигурност на ООН и пренебрегва международното право, заяви говорителят на управляващата Партия на справедливостта и развитието (ПСР) Юмер Челик. „Това обещание не само нарушава закона, но и се опитва напълно да го унищожи“, написа Челик в социалната мрежа туитър. „Време е международната общност да каже, че ще спре лудостта на Нетаняху“, каза Челик и добави, че позицията на израелския премиер е открита атака срещу ценностите, които съставляват международната общност. Челик отбеляза, че Нетаняху е окуражен от хода на американския президент Доналд Тръмп да признае Ерусалим за израелската столица и решението му да признае израелската окупация на Голанските възвишения. Той продължи, като каза, че израелският премиер очевидно рискува мир и стабилност в Близкия изток и провокира палестинците. Нетаняху   в интервю в събота, че планира да присъедини селищата в Западния бряг, ако бъде преизбран, намалявайки надеждите за израелско-палестинска сделка по отношение на палестинската държава върху земите, окупирани от Израел през 1967 година.", "date": "2019.04.07", "title": " Турция: Време е международната общност да каже, че ще спре лудостта на Нетаняху"}
{"url": "https://trud.bg/%d1%84%d1%80%d0%b5%d0%bd%d1%81%d0%ba%d0%b8-%d1%84%d0%b5%d1%80%d0%bc%d0%b5%d1%80-%d0%be%d0%b1%d0%b8%d0%ba%d0%b0%d0%bb%d1%8f-%d1%81%d0%b2%d0%b5%d1%82%d0%b0-%d1%81-%d1%82%d1%80%d0%b0%d0%ba%d1%82%d0%be/", "text": "53-годишният Марк Жарден от Франция, тръгнал на околосветско пътешествие с 61-годишен трактор, пристигна в България. Приключенецът, който е фермер по занятие и философ по душа, смята да обиколи най-интересните места в страната ни, преди до продължи маршрута си . Марк поел на път преди три месеца от фермата си край град Ним, недалеч от Марсилия. Французинът се придвижва с трактор „Фъргюсън”, произведен през 1958 г., който развива 25 км в час и тегли каравана, изработена за пътуването от пътешественика. „Не бързам за никъде. Искам да видя нови страни и хора. Да се радвам на природните красоти, на слънцето и аромата на цветята. Трябва да се научим да живеем живота, такъв какъвто е, и да се радваме на всеки миг!”, сподели Марк Жарден. В свободното си време той пише книги за човешката психология и смисъла на битието. Засега Марк си е определил за цел Индия, но може да поеме към Китай или Япония или накъдето реши другаде. Важното е да пътува и опознава света, споделя приключенецът. В България французинът идва за пръв път, но е проучил страната ни иска да види Карлово, Казанлък и Долината на розите.", "date": "2019.04.07", "title": " Френски фермер обикаля света с трактор"}
{"url": "https://trud.bg/%d0%bf%d1%80%d0%b8%d0%bd%d1%86-%d1%83%d0%b8%d0%bb%d1%8f%d0%bc-%d0%bd%d0%b0-%d1%81%d1%82%d0%b0%d0%b6-%d0%b2-%d0%b1%d1%80%d0%b8%d1%82%d0%b0%d0%bd%d1%81%d0%ba%d0%b8%d1%82%d0%b5-%d1%81%d0%bb%d1%83%d0%b6/", "text": "Британският принц Уилям премина триседмичен стаж в британските служби за сигурност. Обучението започнало в британското външно разузнаване МИ-6, съобщи  . Втората седмица принцът прекарал в службата за контраразузнаване, а третата – в тази за електронно следене, която събира информация от цял свят, за да открива и предотвратява заплахи за Великобритания. Ръководителят на отдела за борба с тероризма отбеляза, че Уилям е работил изключително усърдно. Самият принц определи стажа като „наистина поучително преживяване“.", "date": "2019.04.07", "title": " Принц Уилям на стаж в британските служби за сигурност"}
{"url": "https://trud.bg/%d1%86%d0%b8%d0%ba-%d1%89%d0%b5-%d0%be%d0%b1%d1%81%d1%8a%d0%b4%d0%b8-%d0%b2%d1%8a%d0%bf%d1%80%d0%be%d1%81%d0%b0-%d1%81-%d0%bd%d0%b0%d0%b8%d0%bc%d0%b5%d0%bd%d0%be%d0%b2%d0%b0%d0%bd%d0%b8%d0%b5%d1%82/", "text": "Въпросът с наименованието „Коалиция за България“ ще бъде обсъден в заседание на ЦИК. Няма как този въпрос да бъде решен днес, заяви пред   председателят на Централната избирателна комисия Стефка Стоева. Коментарът й бе по повод на внесени в ЦИК доказателства от БСП за собствеността на марката „Коалиция за България”. От левицата настояват комисията да не допусне регистрация на коалиция с такова име за евроизборите. Това стана, след като АБВ подаде в ЦИК документи за регистрация на „Коалиция за България“, като формацията включва АБВ и още шест партии. Стоева заяви, че до 1-2 дни Комисията ще излезе с решение по казуса: „Постъпили са 6 заявления за регистрация. В момента идва седмото. Още в началото на работната седмица поставяме тези въпроси на обсъждане и гласуване“. ЦИК има категоричното намерение да се проведе машинно гласуване в 3000 секции, заяви председателят й. Тя обаче отбеляза, че намерението не е достатъчно: „Необходимо е цялостно съдействие на другите държавни органи и организации в държавата – всички, свързани с изборния процес“. По въпроса за сертификацията на машините за гласуване Стоева заяви: „Изпратени са писма до различни институции. Оказа се, че никой от тях не се наема да извърши одит и сертификация на машините. ЦИК остана единственият държавен орган, който въпреки липсата на изрични правомощия по закон, трябва да реши този проблем. Търсим различни варианти. Търсим помощта не само на БАН, но и на други специалисти от университетите и други, за да разрешим този проблем. От БАН ни отговориха, че могат да подсигурят екип с известни учени – имаме положителен отговор“. От ЦИК са отправили официално запитване към Министерския съвет – „Могат ли да посочат някой друг държавен орган, извън направилите отказ, който да може да сертифицира машините“. Чака се отговор, каза председателят на Комисията.", "date": "2019.04.07", "title": " ЦИК ще обсъди въпроса с наименованието „Коалиция за България“\t"}
{"url": "https://trud.bg/%d0%bc%d0%be-%d1%82%d1%8a%d1%80%d1%81%d0%b8-%d0%ba%d0%b0%d0%bd%d0%b4%d0%b8%d0%b4%d0%b0%d1%82%d0%b8-%d0%b7%d0%b0-%d0%b2%d0%be%d0%b5%d0%bd%d0%bd%d0%b8-%d0%b2-%d1%88%d1%83%d0%bc%d0%b5%d0%bd-%d0%b8-%d0%b2/", "text": "Събития от кампанията за популяризиране на военната професия „Бъди войник” ще се проведат в Шумен на 9 април и във Варна на 10 април, съобщиха от министерство на отбраната. До момента кампанията се проведе в градовете Стара Загора, Перник, Благоевград, Хасково и Ловеч и ще продължи до октомври, като обхване общо 29 населени места в страната. Подробности за събитията в Шумен и Варна ще бъдат представени на пресконференции в двата града в понеделник. Командирът на Военноморските сили контраадмирал Митко Петев ще даде пресконференция от 11.00 часа в Щаба на ВМС. Представителите на медиите, желаещи да присъстват, могат да заповядат на 8 април 2019 година от 10.45 часа пред Щаба на ВМС. Заместник-командирът на Военноморските сили флотилен адмирал Георги Пенев ще даде пресконференция от 13.30 ч в залата на Областна администрация Шумен. Представителите на медиите могат да заповядат на 8 април 2019 г. от 13.15 часа.", "date": "2019.04.07", "title": " МО търси кандидати за военни в Шумен и Варна"}
{"url": "https://trud.bg/%d0%b0%d0%b2%d1%81%d1%82%d1%80%d0%b8%d1%8f-%d1%83%d0%b4%d1%8a%d0%bb%d0%b6%d0%b0%d0%b2%d0%b0-%d0%b3%d1%80%d0%b0%d0%bd%d0%b8%d1%87%d0%bd%d0%b8%d1%8f-%d0%ba%d0%be%d0%bd%d1%82%d1%80%d0%be%d0%bb-%d1%81/", "text": "Австрия удължава контрола по границите със Словения и Унгария най-малко до ноември. Австрийски медии са се запознали с писмо по този въпрос на министъра на вътрешните работи Херберт Кикъл, което утре ще получат Европейската комисията и колегите му от другите държави от Шенгенското пространство, предаде  . Шенгенското споразумение не предвижда граничен контрол, но през 2015 г. Австрия и Германия го въведоха предвид големия брой мигранти в онзи период. По-късно емигрантският поток значително намаля в Австрия, но въпреки това контролът по границите продължава. В писмото се изтъква като основна причина за предприетата мярка все още големият брой нелегални мигранти, които се опитват да стигнат Западна Европа. Австрийският вътрешен министър очаква да има повишен брой на заловени мигранти по Балканския маршрут.", "date": "2019.04.07", "title": " Австрия удължава граничния контрол със Словения и Унгария"}
{"url": "https://trud.bg/%d0%ba%d1%80%d0%b0%d0%bb%d0%b8%d1%86%d0%b0-%d0%b5%d0%bb%d0%b8%d0%b7%d0%b0%d0%b1%d0%b5%d1%82-ii-%d1%89%d0%b5-%d0%bf%d0%be%d0%ba%d0%b0%d0%bd%d0%b8-%d1%82%d1%80%d1%8a%d0%bc%d0%bf-%d0%bd%d0%b0-%d0%be/", "text": "Кралицата на Великобритания Елизабет II ще покани президента на САЩ Доналд Тръмп на официално посещение в Обединеното кралство през юни, пише неделното издание на авторитетния британски вестник The Times. Според изданието представители на британското правителство водят тайни преговори с колегите си в Белия дом, обсъждайки датите на предстоящото посещение от края на миналата година, което вероятно ще бъде насрочено за отбелязването на 75-та годишнина от десанта на съюзническите сили в Нормандия на 6 юни 1944 г. В същото време Тръмп планира да вземе участие в възпоменателни събития във Франция. Изданието отбелязва, че Елизабет II се срещна с американския посланик в Обединеното кралство Уди Джонсън през март и, както се очаква, страните скоро трябва да обявят посещението на американския президент. Доналд Тръмп посети Великобритания през юли 2018 г. на тридневно работно посещение, по време на което той разговаря с премиера Тереза Мей и получи аудиенция с кралица Елизабет II. Престоят на американския президент в Обединеното кралство беше засенчен от многобройни протести срещу неговата политика. Преди това през 2017 година петиция против посещението му в Обединеното кралство събра над 1,8 милиона подписа.", "date": "2019.04.07", "title": " Кралица Елизабет II ще покани Тръмп на официално посещение през юни"}
{"url": "https://trud.bg/%d1%82%d1%83%d1%80%d1%86%d0%b8%d1%8f-%d1%81%d0%bf%d1%80%d1%8f-950-%d0%bd%d0%b5%d0%b7%d0%b0%d0%ba%d0%be%d0%bd%d0%bd%d0%b8-%d0%bc%d0%b8%d0%b3%d1%80%d0%b0%d0%bd%d1%82%d0%b8-%d1%82%d1%80%d1%8a%d0%b3/", "text": "Правоохранителните органи са заловили 950 незаконни мигранти в северозападна турска провинция, докато са се опитвали да преминат границата със съседна Гърция, съобщиха източници от сигурността, предаде  . Мигрантите се насочиха към Одринския вилает още от четвъртък вечерта, след като в социалните медии се появиха фалшиви новини, според които Турция е готова да им разреши да пресекат границата с Гърция. Турската полиция взе мерки за сигурност, за да не допусне подобни действия. Иранският мигрант Али Хюсеин потвърди, че „хиляди хора са се организирали да преминат границата, след като в социалните медии е било публикувано съобщено, че турските гранични пунктове са отворени“. „Хората от социалните медии ни пишеха: Отивате в Одрин и след това ще преминем оттам към Гърция ”, добави той. Хюсеин призова други мигранти да не идват в Одрин, заявявайки: “Границите не са отворени.” Всички мигранти са били пренасочени към провинциалната миграционна служба в града, отбелязват източниците. Хиляди незаконни мигранти се бяха събрали в Одрин през 2015 г., след появата на слухове, че Германия ще приеме мигранти и граничните пунктове ще бъдат отворени.", "date": "2019.04.07", "title": " Турция спря 950 незаконни мигранти, тръгнали към Гърция"}
{"url": "https://trud.bg/%d0%ba%d1%80%d0%b8%d0%b2%d0%be-%d0%b4%d1%8a%d1%80%d0%b2%d0%be-%d1%81%d0%b5-%d0%b8%d0%b7%d0%bf%d1%80%d0%b0%d0%b2%d1%8f-%d0%ba%d1%80%d0%b8%d0%b2-%d1%87%d0%be%d0%b2%d0%b5%d0%ba-%d0%bd%d0%b5/", "text": "Другата страст на сръчния мъж от Търговище е кулинарията Пожарникар от Търговище “въоръжава” приятели и близки със самоделни оръдия. Вече е направил 7 такива. Измайсторил е и истинско черешово топче. “Бойният” арсенал не е за отбрана на крепост, въпреки че пожарникарят си има и такава. Скрита била в антоновския край. Там забил и рядка реплика на Самарското знаме, което поселението на селцето му Китино веело не само на празници. Така почти на шега започва историята на шефа на административната част на областната пожарна в Търговище Илко Илиев. Казва, че нито е пожарникар, поне не съвсем, нито пък баш майстор – оръжейник и дърводелец. Истински пожари гасил малко. Налагало се, когато трябвали много хора при стихия. Участвал в потушаване на огъня в старата полиция. Застъпил и на широка огнева линия, плъзнала към гора и къщи. И по комшийски дворове се налагало да влиза в ролята на огнеборец. “Малко, ма много черни”, отсича той за пожарите, на които е бил. Отдавала му се обаче работата с природни материали. Обича да прави практични предмети, но и сувенири. Борави с дърво, камък, метал и …..хранителни продукти. Често излизали интересни хрумки – от цял зидан комплекс, спретнат като кът с барбекю, пещ, огнище, помещения за сушене и опушване на мръвки, до идилични къщички за подслон на птици и страховити оръдия, наредени край портите да плашат душманите. Признава, че му е страст да твори и в кулинарията. И там не следвал рецепти, а прилагал свой подход при работата с “природни материали”.  Илко е завършил военния университет във Велико Търново. Като син на полицай от кариерата, не било странно, че и той се ориентирал да мине под пагон. Баща му, вече пенсионер, дълги години беше шеф на Районното управление, началник на паспортна и т.н. И брат му е полицай. Сега ръководи дознателите. Той самият не искал да има общо с полицейската работа. “Баща ми и брат ми цял живот се занимават с криви хора. Практиката ги е научила първо да се съмняват и да търсят лъжата . Аз предпочитам криви дървета да “изправям”, че с човеците е трудно и неблагодарно. Обичам чашата ми да е по-пълна…Затова и ден не съм работил под пагон”, не на шега казва Илко. Кариерата го отвела на цивилни постове по министерствата в София. За тази част от професионалния стаж не говори – секретно е, почти. Не било тайна обаче, че София му била “тясна” и трудна. С многото бетон, натоварено движение, забързан ритъм на живот с обичаен маршрут от вкъщи на работа и пак така. Седенето на бюро го изтормозило. Искал зелен простор, повече небе, птички и спокойна тишина. Когато се отворила възможност да се върне в Търговище, хич не се замислил и веднага тръгнал за дома. Един ден на двора на бащината вила се натъкнал на пън, който много му харесал. Обзело го вдъхновение как да го спаси от времето и да го съхрани за украса. Машини нямал. И до днес ползвал оборудване на приятели, които си имат дърводелски работилници. Излязло му име на майстор. Наложило му се и той да почне да си купува. Приятелите с поръчките, да си имат лично оръдие, ставали все повече. “Огромно удоволствие ми е дърводелството, но съм на моментни вдъхновения. Като ме хванат, за дни свършвам нещо на 60%. Може цяла нощ и дни наред да работя. После го зарязвам така с години. Идва ми друга муза”, смее се Илко. Така на един 31 декември, докато всички се стягали да изпращат годината и вече сядали на масата с наздравици, той решил, че ще прави часовници за подаръци. Спретнал няколко, че да зарадва гостите. Разказва, че първото оръдие, което си било истинско черешово топче, направил за бивш шеф от София, с който били и дългогодишни приятели. Втората “бойна машини” майсторил тайно, дълго и полека, за да я подари за рождения ден на брат си. Стоварил оръдието от 1,20 метра пред кабинета му в дирекцията. Събрала се половината полиция и едва опазили подаръка от мераклии. “Разхождали” го из стаите и снимали, полицаите заляли личните си профили с кадри с “топчето”. “Не е проблем едно такова оръдие да се направи и да стреля. Много хора са ме питали, но това аз няма как да го допусна. А, пък и като във филмите-има ли пушка, все ще гръмне някой ден. Затова моите са декоративни. Не знаеш в чии ръце ще попадне. След черешовото съм правил оръдия от ясен и липа. Снабдявам се с материал от дърводобивните фирми и после суша дървесината, за да стане годна за обработка”, споделя майсторът. Истинско вдъхновение намерил в село Китино, където си купил западнала къщурка, обрасла в храсти и дървета. 15 куб. дървен материал изкарал от двор от декар и половина. Направил я бяла и спретната и я продал. Купил друга, дето трябвало всичко отначало да почне. “Две махали са в селото. Изоставени къщи на два баира и всяка махала някога е имала училище. И църковна камбана е била, и свещеник и служил. Останали бяха четирима постоянни жители. Сега сме една голяма съботно-неделна и ваканционна общност. Аз научих за селото от приятел и купих стара схлупена къщурка там. От мен научи друг приятел и ме последва. После трети. Събрахме се голяма група – пожарникари, инженери, ветеринар, компютърен специалист, дърводелец, доктор… Не сме решили – не сме си спретнали своя крепост. Всичко си имаме. Животът ни там тече по друг начин. Заедно сме, когато се правят ремонти на къщи или се строи. Заедно сме и на трапезата. Три препълнени тави с кайма не ни стигат. Така направих и моето специално оборудване край барбекюто, където вече има всякакви инсталации за готвене, печене, сушене, опушване и т.н. В Китино се развихрям и да готвя чудни манджи. От месо, разбира се. Приказен гювеч с джоланче правя. Така стана, че май вместо началник, вече съм повече и готвач на моите в пожарната. Близки сме си и често се събираме, а аз си обичам хората”, разказва Илко. Допълва, че малката им крепост в Китино, в която често събирал и колегите, наистина си имала знаме. Било точна реплика на Самарското. Притежателят му не казва откъде се сдобил с него. И това било тайна. Не го било страх, че врагове ще нахлуят на територията им. Знаело се, че е забранена за крадци и душмани. Имало си ред и охрана – и жива и оръдейна, нищо, че е бутафорна.", "date": "2019.04.07", "title": " Криво дърво се изправя, крив човек – не!\t"}
{"url": "https://trud.bg/7-%d0%b4%d1%83%d1%88%d0%b8-%d1%81%d0%b0-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb%d0%b8-%d0%bf%d1%80%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d1%81-%d0%b0%d0%b2/", "text": "Тежка катастрофа предизвика автобус, движещ се по линия 7 от градския транспорт. В неделя около 13.40 ч. е съобщено, че непосредствено след кръстовището на бул. „Сливница“ и ул. „Вярност“ във Варна е възникнало ПТП с участието на автобус, който се е блъснал в къща. Причините са в процес на установяване, на място се извършва оглед. По първоначални данни, до 14. 30 ч. в болница са откарани водачът на автобуса, контрольорът и още петима граждани, сред които две деца на 7 и 14 г. Всички пострадали са били контактни, но към момента все още няма точна информация за състоянието им. По непотвърдена информация автобусът е нацелил къщата на кръстовището в кв.”Младост”, защото на шофьора му е прилошало. След произшествието той е бил отведен на носилка. В катастрофата е участвал и лек автомобил, управляван от жена. На място са пристигнали линейка и екип на полицията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.07", "title": " Автобус се заби в къща\t"}
{"url": "https://trud.bg/43-%d0%b4%d1%83%d1%88%d0%b8-%d1%81%d0%b0-%d0%b1%d0%b8%d0%bb%d0%b8-%d0%b0%d1%80%d0%b5%d1%81%d1%82%d1%83%d0%b2%d0%b0%d0%bd%d0%b8-%d0%bf%d1%80%d0%b8-%d0%bf%d0%be%d1%80%d0%b5%d0%b4%d0%bd%d0%b8%d1%8f/", "text": "43 души бяха задържани в Париж в 21-ия ден на протести на движението на „жълтите жилетки”. В западния град Нант се стигна до сблъсъци с полицията, съобщава  . Органите на реда използваха сълзотворен газ срещу демонстрантите. Въпреки сблъсъците в Нант, протестите в другите големи френски градове  преминаха спокойно. Според властите по улиците на Париж са протестирали 3500 души, а в цялата страна между 22 и 23 хиляди.", "date": "2019.04.07", "title": " 43 души са били арестувани при поредния протест на „жълтите жилетки”"}
{"url": "https://trud.bg/%d0%bb%d0%be%d1%88%d0%be-%d0%bc%d0%be%d0%bc%d0%b8%d1%87%d0%b5-%d0%bf%d1%80%d0%b5%d0%bf%d1%8a%d0%bb%d0%bd%d0%b8-%d0%b7%d0%b0%d0%bb%d0%b0-1-%d0%bd%d0%b0-%d1%84%d0%ba%d1%86/", "text": "Предпремиерното турне на режисьорския дебют „Лошо момиче” на Мариан Вълев , което започна от родния му град Варна, препълни огромната зала 1 на ФКЦ. За първи път показваме лентата на 100 м от мястото, където съм роден, на 100 м от детската градина, в която съм пораснал, на 100 м от срещата ми с първата любов, каза на публиката преди прожекцията режисьорът. А след финала на филма и сред нестихващите горещи аплодисменти той коленичи на сцената от благодарност за признанието. Предпремиерата във Варна беше реализирана на новата лазерна киномашина, която към момента е единствена по рода си в Източна Европа. Високото качество на прожекцията предлага 4К резолюция, разкривайки и най-малките детайли в кадрите с прекрасно озвучаване. Имам няколко идеи и за други филми, но първо трябва да снимам като актьор в комедията „Ятаган”, снимките започват другия месец и се очаква филмът да е готов след година, каза за „Труд” Мариан Вълев, станал популярен с ролята на Куката в сериала „Под прикритие”.", "date": "2019.04.07", "title": " „Лошо момиче“ препълни зала 1 на ФКЦ\t"}
{"url": "https://trud.bg/%d0%ba%d1%80%d0%b0%d1%81%d0%b8%d0%bc%d0%b8%d1%80%d0%b0-%d1%81%d1%82%d0%be%d1%8f%d0%bd%d0%be%d0%b2%d0%b0-%d0%be%d1%82-%d0%b2%d0%b0%d1%80%d0%bd%d0%b0-%d0%b4-%d1%80-%d0%b5%d0%bc%d0%b8%d0%bb%d0%be%d0%b2/", "text": "Специално за “Труд” д-р Людмила Емилова представя своята поредица на дълголетието. Тя е лекар с три специалности – вътрешни болести, кардиология и ревматология и здравен мениджмънт. След като изпитва системата за лечение с плодове, чай и мед върху себе си и успява да се спаси от много тежки болести, решава, че ще се довери на природосъобразната медицина. Насърчава я създателката на метода Лидия Ковачева. През 1993 г. д-р Емилова открива медицинския си център за безлекарствено лечение, през който са преминали над 45 000 пациенти от цял свят. Мнозина са се спасили от шаблонно дефинираните от официалната медицина като нелечими заболявания и като бонус са стопили килограми, при това с траен ефект. През 1997 г. д-р Емилова става единственият български член на Лекарската асоциация към Обществото за натурална хигиена на САЩ. Сериозно изпитание белязало пътя на Красимира към стриктния здравословен живот. На съпруга й открили рак на дебелото черво и след две операции лекарите били на мнение, че му остава броено кратко време и нищо повече не може да се направи. Красимира обаче отказвала да се примири и със скръстени ръце да чака най-лошото. Изчела много книги и открила, че написаното от Пол Брег и Лидия Ковачева дава голяма надежда, ако приемеш алтернативното лечение за свой шанс. За да преодолее недоверието на съпруга си към възможността за спасение с глад, жената първа останала само на дестилирана вода, после приемала ябълки, чай и мед. Към програмата се присъединил и мъжът й и днес е на 84 години, без сериозни оплаквания.  Красимира споделя, че са търсили спасение във всичко, за което интуицията й подсказвала, че няма да навреди. Комбинирала различни билки, от които приготвяла отвари, спомня си днес жената. За много от изпитанията и успехите по пътя към здравето по-късно намерила обяснение в лекциите на д-р Емилова. Оценява ги не само като изключително полезни, но и като вдъхновяващи за десетки хиляди хора от цял свят. Красимира направила програмата на д-р Емилова под нейн контрол в началото на тази година и веднага открила ефектите. При жената имало наследствена хиперлипидемия и за сваляне на високите нива на лошия холестерол лекарите изписали статини. Ясно било, че те ще увредят черния дроб и мускулите, затова Красимира избрала да не приема медикаменти. Сама гладувала за кратки периоди, но лошият холестерол не отстъпвал. Чак след първите 20 дни плодолечение и 20 дни захранване в медицинския център нивата му чувствително намалели. Според д-р Емилова лечението с глад обновява и зарежда организма, но е важно то да се провежда под непрекъснат медицински контрол и след подробни лабораторни и инструментални изследвания, за да се постигнат добри резултати. Задължително е да се комбинира и с индивидуален двигателен режим. До 72-рата си година Красимира не приемала никакви хапчета. Но след оплаквания от сърцебиене и задъхване се наложило да й поставят 3 стента. За изписаните преди 3 години медикаменти жената казва, че били две шепи. С внимателен контрол в медицинския център на д-р Емилова постепенно лекарствата били изключени и Красимира има перфектни резултати от всички изследвания. Чувства се бодра и енергична и не се задъхва дори при натоварвания. Свалила е 7 кг и споделя, че отслабването при нея продължило и след дните на захранване. През цялата програма не е имала оплаквания и казва, че при д-р Емилова е открила най-лесния и ефективен начин за здравословна грижа. Обобщава с шега, че всички пациенти през първите 3 дни са гладни и злобни, а после са щастливи завинаги. Красимира е открит и общителен човек и често край нея в медицинския център спонтанно се формира група за споделяне на полезен опит. Жената е посещавала и обучения по системата на Норбеков, прилага я от 15 години и с охота показва упражненията на проявилите интерес. Сутрин редовно е правила гимнастика с д-р Емилова, участвала и в походите за запознаване с ядливите растения, организирани от биолога Веселин Станков. Чувства се гъвкава и здрава, а енергията й е заразителна. Винаги до обед Красимира остава на плодове и чай. За семейното меню казва, че се придържа към старите традиции на деди и родители. Веднъж или два пъти седмично се консумират яйца, през следваща седмица- риба. Основно на трапезата са салатите от пресни зеленчуци и бобовите растения. Научила е много тънкости за избора и комбинирането на храните и влиянието им върху духа и здравето. Казва, че целият екип на лекарката е изключително компетентен и загрижен за пациентите и винаги готов да даде съвет. Атмосферата е спокойна и приятелска и заслугата на това е на д-р Емилова. Според Красимира енергията на лекарката има магнетично влияние върху всички. Пожелава й да живее поне 100 години, защото много хора имат нужда от помощта й. И допълва, че е възможно лечителката да стигне 120 години, обявени от английски учени за реални в земния ни път. РЕЦЕПТИ Крем супа от кестени (1 порция)  100 г кестени се обелват и се нарязват заедно с 1/2 малка глава кромид лук, 20 г глава целина, 1/2 скилидка чесън, и няколко стръка магданоз.  Заливаме сместа с вода да я покрие 1 см (може да ползваме зеленчуков бульон от картоф, морков и целина) и варим в покрит съд 15 мин.  Сваляме от огъня и добавяме 50 мл соево мляко, 1 чаена лъж. кокосово масло, щипка морска или хималайска сол, щипка куркума и сок от лимон на вкус.  Пасираме и поднасяме със ситно нарязан магданоз. Банички със спанак  По 1 супена лъжица ситно нарязани лук и праз и ? скилидка ситно нарязан чесън задушаваме с малко вода в тенджерка с капак до омекване. Прибавяме 300 г почистен и измит спанак и задушаваме още 2-3 мин. Сваляме от огъня и добавяме 1-2 листенца пресен босилек. Към получената смес сипваме 3 суп. л. ядково мляко (от кашу). Прибавяме щипка морска или хималайска сол и разбъркваме добре.  Пълнозърнести кори за баница режем на дълги ленти с ширина 7-8 см. Намазваме леко с кокосово масло с помощта на кухненска четка една кора, върху която слагаме още две, като мажем всяка. Върху последната сипваме 1 суп. л. от сместа и превиваме на триъгълник. Готовите триъгълници намазваме отгоре с малко кокосово масло и печем 10-12 мин. на 180 градуса. Рецептите са на Илия Илиев – главен готвач в медицинския център на д-р Емилова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.07", "title": " Красимира Стоянова от Варна: Д-р Емилова е вдъхновител по пътя към здравето\t"}
{"url": "https://trud.bg/%d1%81%d1%82%d0%be%d0%b9%d1%87%d0%be-%d0%bc%d0%bb%d0%b0%d0%b4%d0%b5%d0%bd%d0%be%d0%b2-%d0%bf%d1%83%d1%81%d0%bd%d0%b0-%d0%ba%d1%80%d1%8a%d0%b2-%d0%bd%d0%b0-%d0%b0%d1%81%d1%82%d0%b0%d0%bd%d0%b0/", "text": "Стойчо Младенов е първият треньор през сезона в Казахстан, който „пусна кръв“ на шампиона „Астана“. Неовият „Кайсар“ завърши 0:0 срещу хегемона на футбола в бившата съветска република. „Вълците“ от Кизилорда дори имаха златен шанс да спечелят мача. В последната минута удар от пряк свободен удар и последва рикошет прати топката в страничния стълб. През останалото време „Кайсар“ беше напълно равностоен на „Астана“, който досега мачкаше всичко по пътя си. „Иртиш“, воден от Димитър Димитров-Херо, спечели домакинството си срещу „Тараз“ с 2:0. В миналия кръг отборът му загуби именно от „Кайсар“ на свой терен. В класирането води „Астана“ с точка и мач повече от „Кайрат“. А предпоследен е „Шахтьор“ (Караганди), където треньор е Николай Костов.", "date": "2019.04.07", "title": " Стойчо Младенов пусна кръв на „Астана“"}
{"url": "https://trud.bg/%d0%bf%d1%80%d0%b5%d0%b4%d1%81%d1%82%d0%b0%d0%b2%d1%8f%d1%82-%d0%b0%d0%b2%d1%82%d0%b5%d0%bd%d1%82%d0%b8%d1%87%d0%b5%d0%bd-%d1%85%d0%bb%d1%8f%d0%b1-%d0%b8-%d0%b4%d0%be%d0%bc%d0%b0%d1%88%d0%bd%d0%b8/", "text": "Хлябът отново е в центъра на фестивал „Семе българско“, който ще се проведе в Севлиево на 20 и 21 април – Лазаровден и Цветница. Тази година организаторите си поставят амбициозната задача, с помощта на читалищата от севлиевските села, да покажат и разкажат за българската обредност, свързана с него.  На гостите на фестивала ще бъдат показани ритуални погачи, които ние, българите, сме свикнали да приготвяме за различните празници и важни моменти в живота ни. Националния фестивал „Семе българско“ ще се проведе подкрепата на Община Севлиево. Превърналият се в традиция конкурс „Никой не е по-голям от хляба” отново ще събере вкуса на домашно приготвения сладък хляб със семена, произведен по традиционни рецепти и съвременни технологии.  Компетентно жури ще отличи и награди победителя, а рецептата на майстора-хлебар ще бъде разпространена. Очакваме Вашите пити в неделя – 21 април, до 11 часа на сцената на фестивала в парк „Казармите“. За втора поредна година младите хора от задругата „Дар Лимец“, заедно с посетителите на събитието, ще замесят истински вкусен български хляб и ще разкажат за тънкостите при отглеждането на лимеца – най-древната храна на българите. Самите те са се посветили на това деля, отглеждайки доброволно лимец и споделяйки го безвъзмездно с всеки желаещ в името на истинския хляб. В съботния ден Емил Елмазов от „Билкария“ ще сподели тайните на древна българска практика, свързана с възстановяването и подобряването на каленността на дивите природни семена.", "date": "2019.04.07", "title": " Представят автентичен хляб и домашни пити на фестивала „Семе българско” в Севлиево"}
{"url": "https://trud.bg/%d1%81%d1%82%d0%b0%d0%bd%d0%b8%d0%bc%d0%b8%d1%80-%d1%81%d1%82%d0%be%d0%b8%d0%bb%d0%be%d0%b2-%d1%81%d0%b0%d0%bc%d0%be-%d0%b0%d0%b7-%d0%bf%d1%80%d0%b8%d0%b7%d0%bd%d0%b0%d1%85-%d0%bd%d0%b0/", "text": " – Все още съм в процес на аклиматизация с оглед на това, че доста време отсъствах от България и имаше да се свършат много неща. За съжаление температурите в моя регион още не са за риболов. Картите вървят нормално, ние сме една група и играем повече от 30 години заедно. Винаги всеки казва, че е бил. Няма паднал!  – Бях се отделил от българския футбол, гледах по-малко. Особено като бях в Казахстан умишлено исках да не си забивам главата и да имам излишна информация. При нас обикновено има много информации, много разкази и до четвъртия-петия човек това вече се е превърнало в хубав роман. Да, ходя да гледам мачове и на „Царско село“. Да ви кажа честно, виждам едно добро желание в  българския футбол да се развиват, но според мен нивото на класата на отборите спада най-вече от няколко проблема, които дълго време съм споменавал. Едното е липсата на създаването на сериозни кадри, защото има футболисти на по 38-40 години, които все още са лидери в отборите. Това подсказва, че има липса на производство на кадри, както беше преди. Хубаво е, че беше обърнато внимание на терени и осветление, което изглежда добре по телевизията. Но все още останахме няколко държави като т.нар. Бангладеш в чисто инфраструктурно състояние. В крайна сметка нашите стадиони не отговарят на никакво морално и човешко мислене. И трето – винаги съм казвал, че българският футбол има културен проблем. Хареса ми едно изказване, мисля на Анчелоти, че италианският футбол има културен проблем. Тогава нашият е минимум по две.  – Не знам дали е „куха фраза“. Сред всички футболни фенове има и положителни хора, има и отрицателни. Много изпростяхме като народ самите ние. Постоянно сме негативно настроени, постоянно някой ни пречи. Все гоним не точно интереси, защото повече на маса ги разказваме или ги доразказваме… За мен беше неприятно, когато си селекционер на националния отбор и има някаква група от фенове, които са недоволни още преди да си почнал. Но няма какво да се учудвам! Бихме с 6:1 Грузия тук – може би последната голяма победа на България, а висшите ръководители бяха недоволни от отбора. Не говоря само за футболни ръководители, а за такива на държавно ниво. Това трябва да се прекрати. Помня преди години се ходеше на мач на националния отбор и всички бяха за България. Тези клубни пристрастия се отразяват на нивото на България. Но ние всички принизяваме. Може би най-успешното представяне бе при Стоичков – 24-25 точки. Мисля, че и на него му казах, че 25 точки България скоро даже няма да може да ги нарисува, а не да ги събере в квалификации! Опитахме се докрай, даже аз завърших двата мача с Беларус, но… Това беше последното поколение на „трите коня“. Тогава “Левски“ имаше хубаво поколение от 7-8, дори повече национали, които играеха по Европа, имаха самочувствие, по-лесно им беше. Ако сега пак имаме такава „каляска“, може би ще е по-лесно. Но за съжаление в нашия силен отбор в момента – „Лудогорец“ по-голямата част от играчите му са чужденци. Но не ги обвинявам. Аз съм твърдо против да има разделение на чужденци и българи. Просто ние не произвеждаме – това е истината. Да се огледаме къде тренираме, какво играем, какво правим и тогава да коментираме националния отбор или Футболния съюз.  – Сам каза какво е било самото предложение. Аз предател никога не съм бил в живота! Какво значи да остана сам? Все едно на него да му бяха предложили да остане в „Левски“ без Чорни. Щеше ли да се съгласи? Какво е това предложение? Моят отговор в прав текст беше такъв, че ако Сираков е виновен или нещо бърка… На два месеца се събирахме тримата, заедно евентуално с Баждеков. Но когато говорихме по футболни въпроси, Баждеков си имаше други задачи. Аз не чух за тези четири години г-н Батков нито един път да направи забележка на Сираков, че нещо не е свършено, нещо не прави или че нещо трябва да се случи! Ако чуя нещо такова, ще реагирам. Но всичко е окей, като се видим се прегръщаме, пък зад гърба да изгоним Наско… Каква е причината? Така и не я разбрах. А и даже да има такава причина, наистина трябва да бъде професионална. А нито веднъж не чух да каже професионална причина. Винаги се прегръщаха и всичко беше наред. Ако имаше една причина, щях да кажа: „Абе, Сираков, така и така, това не се случва. Тодор е прав или не е прав.“ Или имаме един месец да помислим върху нещата си, върху които бъркаме. А и човек не трябва да се надскача. Не исках и да се надскачам в нещата, които правя. Всеки трябва да знае точно линията и мястото си. Имаше неща, които може би нямаше да свърша на нивото, на което ги е свършил Сираков. А и ние работехме със „затворени очи“. Взимал съм решения, за които даже не е било нужно да го информирам. До такава степен си имаме доверие. Ако Тодор Батков толкова имаше претенции към Сираков, би трябвало поне веднъж да ги чуя. Двамата бягаме към върха, всичко е наред и хайде да застреляме единия бегач, за да остана самичък. Нямаше видима причина. Аз такива отношения не обичам. Без да ми се обижда г-н Батков, когото много уважавам. Даваше пари на „Левски“, в този момент той беше благодетелят на клуба. В тези години „Левски“ спечели доста пари и имаше средства за години напред. Така че колкото и да сме взели, сме и докарали нещо. Не трябваше по този начин. Смятам, че и оттам започна крахът на „Левски“. Но затова е виновен само той, друг няма вина.  – Първо се отнасям с уважение към всички противници и специално към ЦСКА. Ако ЦСКА не е бил съперник на „Левски“ и не е бил силен, „Левски“ няма с какво да се гордее. Същото важи и за ЦСКА. Това е било едно противоборство на терена и изобщо във футболно естество е държало двата гранда горе. Без силен „Левски“ няма силен ЦСКА. Без силен ЦСКА няма силен Левски. Примерно, когато ЦСКА не беше в „А“ група, на „Левски“ не му беше толкова комфортно. Така че на терена трябва да има футболна война, но извън него трябва да има уважение един към друг. И в двата клуба е имало големи спортисти, футболисти, треньори. Аз лично се отнасям с нужното уважение към всеки един противник.  – Имаше период, в който бях с тежка контузия. Разтрогнах с турския клуб, платиха ми всичко. Изчаках една година, не можах да се възстановя. Имах разговори с Томас Лафчис. Тогава той не се занимаваше много с „Левски“, а и Желязков по една или друга причина не беше в много прекрасни отношения с мен в неговите си мисли. Почнах да тренирам на „Герена“ и така днес това да се случи, утре това да се случи… Мина си месец, тренирам си, а нищо не се случва. В един момент си събрах багажа и казах: „Аз бях дотук. Няма да се моля на никого.“ Прибрах се в Хасково, даже изиграх три мача в Хасково и тогава дойде това предложение. Георги Бойчев, който тогава се занимаваше с агентство, ми каза за ЦСКА. Не ставаше въпрос за пари, тогава през 1993 г. нямаше и много. Викам си – щом е на високо ниво, защо да не опитам. Опитах и мисля, че се получи. Играх три-четири месеца. Тогава може би се пробуди повече желанието на Георги Василев, отколкото на Желязков. Имаха желание да се върна в „Левски“ и аз естествено като левскар прецених, че е по-добре. Макар че от ЦСКА също искаха да подпиша. Досега не съм го споменавал, но ми казваха, че ако подпиша с ЦСКА, ще замина за световното. Но бяха повече подмятания. Реших да се прибирам, щом „Левски“ ме иска. Има един интересен случай с д-р Мазнейков, виден цесекар от докторските среди. На едни прегледи в „Дианабад“ му казах: „Докторе, всичко е много хубаво, но аз съм левскар!“ И до ден-днешен на всички разказва тази история, че съм единственият футболист, който е играл в ЦСКА, но му е признал, че е левскар. Такива бяха годините. Беше хубав период, бяхме съотборници с Гибона и беше весело.  – Да, работихме. В този етап имаше проблеми в Ловеч. Не му беше до футбол, в началото особено. В прав текст ми каза: „Не ме интересува в момента футболът, имам други неща за решаване. Гледайте да се класираме в Европа – това е задачата.“ Иначе всичко като коректност и точност, го запазихме. Успяхме същата година да вземем купата, но за мен по-важното постижение беше, че създадохме един блок от играчи, които се продадоха и още са гръбнак на националния отбор. Примерно един Манолев. В началото Ганчев викаше нещо от типа на: „Ти си луд да се занимаваш, той няма да стане десен бек на нивото, на което ти се иска…“ Казах: „Дай да поработим, ще видим, има време.“ След една година продадохме Манолев в ПСВ и изкарахме бюджета. Тогава се взе от трета дивизия Барт, който беше на 20 години. Ивелин Попов, когото направих капитан на „Литекс“ и почна да играе постоянно и му се гласуваше доверие. Гошко Миланов за първи път го взех от юношите с брат му. На 17 години го пуснах да играе и още в първия мач вкара гол. Бодуров по наше предложение го взехме от „Пирин“ в „Литекс“. Постепенно и той се наложи. Седем-осем играчи, които бяха продадени за добри пари. Да вземеш само Манолев, Гошко Миланов и Ивелин са достатъчно, Бодуров също. Имаше и други, примерно Дока дойде по наше време от Бразилия. Понякога трябва да видиш някой футболист, пък да го доведеш, после някой да го тренира, да го наложи, да го развиеш… Интересен процес. Сега като се замислих, освен че взехме купата с „Литекс“, защото тя не влизаше в плановете, а само евротурнирите, създадохме и куп играчи, което все пак е положително. За мен това е най-ценното, защото са минали 8-10 години, а тези футболисти още са в националния отбор и са негов гръбнак.  – Не, честно не съжалявам за това. Може би просто така се случи – съдба. Като почваха квалификациите през 1992 г., в началото бяхме първи резерви с Георги Йорданов. Като бихме Франция, влязохме двамата. Гошо отпадна по някаква причина, изобщо не го викаха след това. На следващия мач с Швеция, някой беше наказан и аз играх. Бях се превърнал почти в първа резерва, защото играех и нападател, и халф – имаше избор. Но след това дойде контузията – като не играеш една година, не можеш много да съжаляваш, че не си бил там. Такава е била преценката, разбирам ги. Може би имаше и клубни интереси заради подмятанията, за които казах по-рано. Радвам се, че все пак съм играл с тези момчета. След това пък пак играх в националния отбор, веднага след световното Пенев ме извика. Приемам го с усмивка. Единствено съжалявам най-много за 2008 г., когато ни уволни Тодор Батков. Мисля, че „Левски“ беше готов да стане клуб на Балканите от типа на „Динамо“ (Загреб). Клуб с юношите, с кадрите. Продаваш – печелиш, живееш добре и не беше зависим от модела „бащица“. Левски се самоиздържаше, вече бяха изкарани пари за една-две-три години напред, ако се харчеха в нормален размер. Тогава бюджетът беше около 5,3-6 млн. лева. Футболистите бяха до минимум изцедени. Това беше най-голямото ми съжаление и за мен, а основният ми проблем беше като видях как се разви клубът. После съжалявах и за „Левски“. Първо ми беше жал за толкова усилия, труд. И когато исках да видя новите играчи, младите футболисти, вече бяха и бразилците с друг стил… Идеята да купим бразилци и един-двама по-скоростни играчи беше коментирана с целия спортно-технически щаб и със Сираков, че нашите атакуващи футболисти нямаха мощ и скорост, която трябваше за ниво Шампионска лига. Да, за купата на УЕФА бяхме добре, направете сметка щом стигнахме до четвъртфинал. Още никой не може да стигне това, както и коефициента. Вече толкова години „Лудогорец“ драпа в коефициента нагоре и се представя добре в Европа, но не може да стигне до коефициента, който имаше „Левски“. Тогава освен спортно-технически, започна и да се строи със собствени средства – съблекалня, изкуствен терен…Първият ми трансфер беше изкуствен терен за децата! Освободиха 14 футболисти, качихме се на лагер с 12-13 играчи и шестима юноши и един изкуствен терен. Викат ми, че 200 хиляди евро ще струва изкуствения терен, не е ли по-добре да купим един играч? Казах, че един футболист нищо няма да свърши, а теренът поне може да създаде бъдеще на „Левски“ и така стана! После най-големите заплати – 7-8 хиляди лв. на българите и двама-трима чужденци. Най-скъпите бяха по толкова, само че в евро.", "date": "2019.04.07", "title": " Станимир Стоилов: Само аз признах на „Армията“, че съм левскар"}
{"url": "https://trud.bg/%d1%81%d0%b0%d1%89-%d0%b2%d1%80%d0%b5%d0%bc%d0%b5%d0%bd%d0%bd%d0%be-%d0%b8%d0%b7%d1%82%d0%b5%d0%b3%d0%bb%d1%8f-%d0%b2%d0%be%d0%b5%d0%bd%d0%bd%d0%b8%d1%82%d0%b5-%d1%81%d0%b8-%d0%be%d1%82-%d0%bb%d0%b8/", "text": "Африканското командване на въоръжените сили на САЩ съобщи, че временно премества контингента си от Либия, заради , предаде  . „Ще продължим да следим ситуацията на терен и ще преценим кога е възможно подновяване на американското военно присъствие“, написа АФРИКОМ в „Туитър“. Офанзивата на силите на военачалника Халифа Хафтар към Триполи се забави заради ожесточени сражения днес с проправителствените групировки. След няколкочасова пауза през нощта боевете бяха подновени тази сутрин южно от столицата, главно в Уади Раби и в периметъра около международното летище на Триполи, на 30-ина километра от града. Военновъздушните сили на правителството на националното съгласие на Файез Сарадж нанесоха серия от удари по позиции на силите на Хафтар в района на летището. Хафтар също съобщи, че неговите сили са нанесли първи въздушен удар по предградие на столицата. Говорителят на въоръжените сили на правителството на Сарадж обяви днес началото на контраофанзива за „разчистване на всички градове“ от „нелегитимните сили“, имайки предвид милициите на Хафтар. Операцията е наречена „Вулкан на гнева“. По-рано премиерът на либийското правителство на националното единство Файез Сарадж обвини военачалника Халифа Хафтар, че с предприетото настъпление към столицата Триполи го е предал и обеща да отговори „със сила и твърдост“, предаде Франс прес. „Протегнахме ръце към мира, но след агресията, извършена от силите на Хафтар и обявената от него война срещу градовете и столицата ни /. . ./, той (Хафтар) ще срещне единствено сила и твърдост“, заяви в телевизионно обръщение Сарадж и предупреди за опасност от „война без победител“.", "date": "2019.04.07", "title": " САЩ временно изтегля военните си от Либия, заради сблъсъците в страната"}
{"url": "https://trud.bg/%d0%b6%d0%b5%d0%bd%d0%b0-%d0%b8-%d0%b4%d0%b5%d1%82%d0%b5-%d0%be%d1%82-%d1%81%d0%b5%d0%b4%d0%b5%d0%bc%d1%82%d0%b5-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb%d0%b8-%d0%bf%d1%80%d0%b8-%d0%ba/", "text": "Жена и по-малкото от двете деца, пострадали при  , са вече изписани, съобщиха от пресцентъра на МБАЛ“Св.Анна“. Около 14.30 ч в неделя в здравното заведение по спешност бяха приети общо седем потърпевши, след като час по -рано автобус по линия №7 се вряза в къща на кръстовище в квартал „Младост“. Петима са минали през шокова зала и имат предимно лицеви травми. Още се установява състоянието на шофьора, който по предварителна и непотвърдена информация, му е прилошало и загубил контрол над волана и така нацелил къщата. Докторите му правят образна диагностика, има сериозни травми на двете колена. Според друга версия шофьорка на „Фолксфаген“ се е блъснала в автобуса, той не успял да вземе завоя и връхлетял върху къщата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.07", "title": " Жена и дете от седемте пострадали при катастрофата с автобуса са изписани"}
{"url": "https://trud.bg/%d0%b2%d1%82%d0%be%d1%80%d0%b8-%d0%b4%d0%b5%d0%bd-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4%d1%87%d0%b0%d0%bd%d0%b8-%d1%81%d0%b5-%d0%be%d0%b1%d0%b5%d0%b4%d0%b8%d0%bd%d0%b8/", "text": "И във втория ден на пролетната кампания „Чист и зелен Благоевград!От нас зависи!” десетки жители излязоха пред домовете си, за да почистят и облагородят зелените площи. Доброволци продължиха  инициативата,която стартира вчера при голям интерес. Дамите от Съвет на жените и днес почистваха терените около отделенията в болницата в Благоевград. Продължиха с идеята да боядисат стари автомобилни гуми, да ги превърнат в красиви, цветни саксии. И днес имаше разположени шатри, както в центъра на града, така и по кварталите. Доброволците имаха възможност да получат необходимите материали за по-ефективно почистване. Партньорите от Еко Партнърс, „Метро” и „Mr. Bricolage” подсигуриха всичко необходимо в името на по-чист и по-зелен Благоевград. Инициативата продължава и другия уикенд /13 и 14/ април, когато е и финала на пролетната кампания „Чист и зелен Благоевград! От нас зависи”. В 16.00 часа, на 14 април, на площад „Македония” ще бъдат връчени и ваучери за пейки, за тези ентусиасти, които са събрали най- много лайкове на снимките си във фейсбук страницата https://www.facebook.com/events/471194166751503/ . Целта на инициативата „Чист и зелен Благоевград! От нас зависи!“ е да се превърне в традиционна и да ни научи на уважение към природата. Идеята е да покажем на децата ни колко важна е тя за нашето здраве и колко ценно е това да я пазим чиста. Нека се обединим и заедно да почистим местата около домовете си, пред входовете си, близките паркове. Нека всеки даде своя принос за по-чист и по- красив Благоевград!", "date": "2019.04.07", "title": " Втори ден благоевградчани се обединиха в кампанията „Чист и зелен  Благоевград!От нас зависи!”"}
{"url": "https://trud.bg/%d1%81%d0%be%d1%84%d1%82%d1%83%d0%b5%d1%80-%d0%bd%d0%b0-%d0%b2%d0%b0%d0%b4%d0%b0-%d1%81%d0%bf%d1%8a%d0%b2%d0%b0-%d0%bd%d0%b0%d1%88%d0%b8-%d1%89%d0%b0%d0%bd%d0%b3%d0%b8%d1%81%d1%82%d0%b8/", "text": "Световната антидопингова агенция (ВАДА) може да те накаже дори и без да иска, стана ясно след неуредици по време на европейското първенство по вдигане на тежести в Батуми (Грузия). Мая Иванова не успя да участва в категория до 55 кг при жените, тъй като софтуерен проблем попречил да бъде възстановен статутът й на чист спортист. Проблемът бил заради пропуск при известяване на агенцията за местоположението й по-рано, но старши треньорът на националния отбор Иван Иванов твърди, че заявката е била пусната навреме.  „Говорихме с вицепрезидента на Международната федерация Нику Влад, с президента на Европейската централа Антонио Урсо, които обещаха да направят всичко възможно по случая, но засега нямаме положителен отговор“, добави и шефът на родната федерация Неделчо Колев. Същият проблем имат още 40 състезатели от 18 страни.  Все пак европейското започна много силно за българския тим – два сребърни медала още в първия ден. 17-годиншите Ивана Петрова и Ангел Христов завършиха на второ място в двубоя при най-леките жени и мъже – съответно 45 и 55 кг. Петрова събра 158 кг (69 в изхвърлянето и 89 в изтласкването). Христов пък вдигна 110 кг и 146 кг за двубой от 256 кг. Даниела Пандова пък остана 7-а при 49-килограмовите със 161 кг.", "date": "2019.04.07", "title": " Софтуер на ВАДА спъва наши щангисти"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd%d0%be%d0%b2-%d1%81-%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d1%81%d0%bc%d0%b5-%d0%b2-%d0%be%d1%82%d0%bb%d0%b8%d1%87%d0%bd%d0%b8-%d0%be%d1%82%d0%bd/", "text": "По традиция предизборните слогани на ГЕРБ са изпълнени със съдържание и техният избор не е случаен. Никога не сме гледали на какви слогани са залагали други политически сили през годините, интересували сме се само от това да гарантираме приемственост между основните предизборни послания на партията. В нашият слоган „Европа ни чува“ има заложени много резултати – за европейската перспектива на Западните Балкани, за охраната на границата на ЕС, за диалога между ЕС и Турция и за всички досиета, които успяхме да затворим по време на европредседателството. Всичко това ни дава основание да смятаме, че наистина Европа ни чува. Това заяви пред журналисти в тервелското село Зърнево (област Добрич) зам.-председателят на ГЕРБ Цветан Цветанов, цитиран от партийния пресцентър. Във връзка с предстоящите европейски и местни избори Цветанов отново съобщи, че след евровота ще бъде направен щателен анализ на изборните резултати, като в подбора на кандидати за кметове и общински съветници ще се взима под внимание тяхната активност и обществено одобрение по време на европейските избори. Зам.-председателят на ГЕРБ също така анонсира, че кандидатът за кмет на Добрич ще бъде партиен член, но все още е рано да се говори за име, тъй като номинационните събрания не са стартирали. По темата с  – Цветан Цветанов обясни, че думите й са извадени от контекста може би с цел да се търси някаква интрига. „С Йорданка Фандъкова сме в отлични отношения и между нас съществува голямо доверие“, категоричен бе Цветанов. По думите му неговата оставка е била доказателство за високия политически и морален стандарт, който съществува в ГЕРБ. „Ние сме много по-различни от всички останали. Затова нека преди да ни оценяват – политическите ни опоненти да видят себе си. Дори в момента има няколко народни представители от БСП с повдигнати обвинения, които освен, че не напускат постовете си – вършат активна партийна работа. При ГЕРБ има стандарт и това е силата ни“, подчерта зам.-председателят на ГЕРБ.  Цветан Цветанов коментира, че многото желаещи да се присъединят към ГЕРБ граждани, включително и в с. Зърнево, са доказателство, че партията върши своята работа добре и печели общественото доверие. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.07", "title": " Цветанов: С Фандъкова сме в отлични отношения и между нас съществува голямо доверие"}
{"url": "https://trud.bg/1000-%d0%b5%d0%b2%d1%80%d0%be-%d0%bd%d0%b0-%d0%bc2-%d0%bf%d0%be%d0%b4-%d0%bc%d0%b0%d1%81%d0%b0%d1%82%d0%b0-%d0%b2-%d1%81%d0%b4%d0%b5%d0%bb%d0%ba%d0%b0%d1%82%d0%b0-%d0%b0/", "text": "При купуването на четиристайния апартамент в сграда „Дипломат” от фирма „Артекс” в столичния квартал „Изгрев” на 10 април преди шест години съпругата на Лозан Панов – Елисавета (към онзи момент с фамилно име Ганева), е извършила поне две тежки нарушения на данъчното законодателство. Това установи внимателна проверка на екип на в-к „Труд”. Проучването разкри и реалната цена, платена за жилището, в което повече от година живее семейството на председателя на Върховния касационен съд. Сумата е голяма и повдига въпроса за произхода на средствата, които са инвестирани в луксозния имот. Първото нарушение на Елисавета Панова, за което Лозан Панов вече призна, че е бил запознат с фактите по него, се отнася до укриване произхода на 175 000 евро, платени не по банков път за апартамента и двата гаража, каквото е изискването на закона, а в брой. Второто нарушение, което Панова е извършила в качеството й на едноличен собственик и управител на фирмата си „Ганева 2000” ЕООД, е неплащането на държавата на дължимото ДДС по сделката. Проучването ни показа още, че за да стане собственик на 172 кв. м. в луксозната кооперация на ул. „Елемаг” 32 и на два гаража, всеки от по близо 20 квадрата, Панова не е платила единствено 81 000 евро, както е записано в нотариалния акт, разпространен от самата нея, а общо 256 000 евро, т.е. точно половин милион лева. Ако сделката е била изповядана пред нотариуса на действителната й цена, чрез фирмата си Панова е трябвало да заплати и още 100 000 лв. като ДДС. Разплитането на казуса започна именно след като Панова обясни, че е платила не по 225 евро на квадрат, каквато бе първоначалната информация, а по 382 евро, което се оказва неистина. Нито една сделка, сключена между фирма „Артекс” и купувачи на апартаменти в сграда „Дипломат”, не е била изповядана на толкова ниска цена, колкото в случая с жената на най-високопоставения съдия в държавата. Експерт по продажби на ново жилищно строителство, с над 15-годишен професионален опит, обясни, че укриването на реалната цена е видно от съдържанието на самия нотариален акт на Панова. В него е посочена кръглата сума от 80 000 евро, която фирмата на жената на висшия магистрат е платила на строителя за изграждането на имотите, както и още 1000 евро за закупуването от Елисавета Панова на правото на строеж, отново от „Артекс”. Нотариалният акт съдържа обаче и допълнителната клауза, която задължава, в случай, че по някаква причина купувачът на имота, в конкретната ситуация – фирма „Ганева 2000”, не може да влезе във владение или по съдебен ред бъде изведен от имота, то „Артекс” да възстанови платеното в двоен размер, т.е. 162 000 евро, плюс още 110 000 евро, описани като неустойка. Консултантът по недвижими имоти коментира, че това е честа практика за много от строителните фирми, в случай, че клиентите им предпочитат да плащат в брой, като в същото време си гарантират сигурност, че няма да станат обект на измама от страна на продавача, особено когато се отнася до сгради, които все още се намират в етап на строеж. На база изчисленията от посочените данни в нотариалния акт, както и от копие от търговска оферта на „Артекс”, каквато получава всеки потенциален клиент на фирмата, проучването ни установи, че заявеното от Елисавета Панова за платените по 382 евро на квадрат, както за жилищната площ, така и за двата гаража, не отговаря на истината. Елисавета Панова е заплатила по 1370 евро за всеки от 172-та квадрата, в които влизат две спални, един кабинет, просторна дневна от 40 квадрата, плюс трапезария и кухненски бокс, две тераси, две бани със санитарни помещения и един килер. Това означава, че за дома, в който живее председателят на ВКС, освен със скромните 81 000 евро по банков път, е заплатено с „мръсни пари” и „под масата” още по 1000 евро за всеки квадратен метър. Апартаментът на Панови се оказва значително по-скъп от тези на техни съседи от по-долните етажи на елитната кооперация. Обичайна практика за „Артекс” е за всеки по-горен етаж цената да се увеличава с по 50, 100, а дори и повече евро на квадрат. Жилището на Елисавета и Лозан Панови е на шестия от девет етажа, като последните два са пентхаус-апартаменти. Единият от тях се продава вече втора година за цена от 1 250 000 евро, което прави по 2500 евро на квадрат. Оказа се, че съседи на семейство Панови са дългогодишният почетен консул на Тайланд в България и близък приятел на Соломон Паси – Виктор Меламед, както и дизайнерката на кожени облекла Мира Бъчварова. От офертата на фирма „Артекс” се установи още, че опитите на Елисавета Панова да излезе с обяснението, че е платила прекалено ниската цена от 382 евро на квадрат, защото е предплатила по-голямата част от дължимото, звучат повече от абсурдно. За съжаление, това фалшиво твърдение на съпругата му не бе отречено от председателя на ВКС. Фирма „Артекс” никога не е продавала гаражите си на цена под себестойността на вложените средства и направените разходи по строителните дейности. В случая, за да притежава два гаража, всеки от по близо 20 квадрата, Панова е платила и още по 19 500 евро или по 500 евро на кв. м. Известна е дори схемата, по която са извършени плащанията. При сключването на нотариалния акт, Елисавета Панова е превела по банков път 53 420 евро. Четири месеца по-късно, в средата на месец юли, Панова плаща втората вноска за апартамента, но вече в брой. Има още две плащания, които не са минали през банка, каквото е законовото изискване. Те са осъществени през месеците март и май 2014 г.. Последното плащане отново е по банков път, като Панова превежда скромните 26 580 евро. Освен че по този начин се заобикалят мерките за противодействие на прането на пари, фирмата на жената на председателя на Върховния съд плаща, под формата на ДДС, едва 16 000 евро, вместо реално дължимите 51 200 евро. Фактът, че Лозан Панов твърди, че не вижда нищо нередно в това да живее в имот, собственост на фирмата на съпругата му, придобит със средства с неизяснен и възможно от нерегламентиран произход, както и неплащането на ДДС възлизащо на шестцифрена сума в лева, прави напълно непристойно оставането на председателя на ВКС на поста му. То е и закононеприемливо не само от гледна точка на назначените проверки и данните за нарушения на етичните норми на магистратите, но преди всичко от гледна точка на преминатите норми на приличие, които властимащите са длъжни да спазват пред техния работодател – българските граждани. Панов и съпругата му са единствените публични фигури, които така и не са дали адекватни обяснения за скандалната сделка на апартамента им.   Откъде са парите на Елисавета Панова? Въпросът за произхода на средствата в подобни казуси се оказва най-сложен за разследващите, най-малкото, защото проверяваните нямат интерес да съдействат за разкриване на истината. Екипът на „Труд” обаче установи, че в момента, в който Панова извършва солидните плащания, както стана ясно с „мръсни пари” в „бели пликове”, тя задълбочава конфликта със сина на покойния й първи съпруг, издателят Иван Ганев – Димитър Ганев. Елисавета се запознава с Иван Ганев в края на 90-те години, когато той вече има добре работещ бизнес и контакти с навлизащите по това време у нас първи по-сериозни инвеститори от Германия. Няколко години след като пристига в София като студентка, Елисавета взима фамилията на далеч по-възрастния си първи съпруг. След като Ганев почива през 2005 г., Елисавета или Бети, както държи да се обръщат към нея познатите й, влиза в спор с децата от първия брак на Иван Ганев по въпроса за наследството. Ганева претендира, че има право на по-голям дял, защото има дете от покойния си съпруг. В крайна сметка, Ганева взима сериозна част от имотите на Иван Ганев, както и влиза във владение на фирмите му. През 2014 г. синът на Иван Ганев – Димитър, подава сигнал в полицията срещу Бети Ганева, като я уличава в неправомерното теглене 40 000 лв. за период от два месеца от банковите сметки на фирмата на баща му. Оказва се, че парите наистина са изтеглени, като Ганева е укрила от банката информацията за смъртта на титуляра на сметката. Заради зачестилите тегления от банката правят проверка и установяват, че има нередност, след което достъпът на вдовицата до сметките е замразен. От публикуваните в Търговския регистър финансови отчети на „Ганева 2000” ЕООД е видно, че няма движение на парични средства от половин милион лева, които да са били вложени в имота в „Изгрев”. Това означава, че е възможно Елисавета Панова да е разполагала с пари в брой, които е успяла да вземе за себе си след кончината на първия й съпруг. Възможно е парите за апартамента в „Дипломат” да имат и друг произход, което изглежда Елисавета и Лозан Панови всячески се опитват да отрекат. Те твърдят, че към момента на покупката на имота в „Изгрев” двамата не са се познавали или поне не са имали близки отношения. Но и това твърдение следва да се подложи на съмнение, с оглед на отказа на председателя на ВКС и неговата съпруга да дадат ясни отговори по разкритията за апартамента им, който Ганева купува от бъдещите им кумове с Лозан Панов – собствениците на строителната фирма „Артекс”.", "date": "2019.04.07", "title": " 1000 евро на м2 „под масата” в сделката „Артекс” – Панов\t"}
{"url": "https://trud.bg/%d1%81%d0%b0%d0%bc%d0%be%d1%82%d0%bd%d0%b8%d0%ba-%d0%b8%d0%b7%d0%b3%d0%be%d1%80%d1%8f-%d0%b2-%d0%b4%d0%be%d0%bc%d0%b0-%d1%81%d0%b8-%d0%b2-%d0%bb%d0%be%d0%bc/", "text": "Самотно живеещ мъж е загинал при пожар в къщата му в Лом. Огненото бедствие е унищожило и част от сградата, съобщиха от Областната дирекция на МВР в Монтана. Пламъците обхванали дома в ломския квартал Младеново в петък вечерта. Съседи съгледали дима и съобщили на тел. 112, на мястото към 22.30 часа пристигнал противопожарен автомобил с екип спасители. Униформените загасили стихията, но в една от стаите открили трупа на собственика. Мъжът – на възраст около 50 години, живеел сам и злоупотребявал с алкохола. Най-вероятно жилището се е подпалило от искра от печката му или незагасен фас, коментираха криминалисти. В пожара са изгорели и 50 кв. м. покрив и домашно имущество. Огнеборците спасили съседните сгради. Небрежност при боравене с открит огън е предизвикала и друг пожар – на къща на улица „Дунавска” в Лом. Овъглени са 5 кв. м. покрив и част от съседна сграда. Пожарникарите обаче успели да спасят три съседни къщи. При бедствието няма пострадали хора, казаха от полицията.", "date": "2019.04.07", "title": " Самотник изгоря в дома си в Лом"}
{"url": "https://trud.bg/%d0%bd%d0%b0%d0%b9-%d0%bc%d0%b0%d0%bb%d0%ba%d0%be-20-%d0%b4%d1%83%d1%88%d0%b8-%d1%81%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d0%bf%d1%80%d0%b8-%d0%b1%d0%be%d0%b5%d0%b2%d0%b5%d1%82/", "text": "Най-малко 20 души са загинали при сблъсъци край либийската столица Триполи, след като напрежението в страната ескалира тази сутрин, съобщава Ройтерс. Военните действия между проправителствени групировки и поддръжниците на маршал Халифа Хафтар бяха подновени. Междувременно международните сили започнаха да изтеглят свои представители от северноафриканската държава. Според здравното министерство в Лижия освен 20 жертви има и над 30 ранени. От ООН отправиха призив бойните действия край Триполи да бъдат прекратени за два часа, за да бъдат изведени пострадалите и цивилните. Четвърти ден силите на маршал Халифа Хафтар атакуват подстъпите към либийската столица с цел да завземат властта, като днес започнаха да нанасят и удари от въздуха. Преди това правителството даде начало на контраофанзива под надслов  „Вулкан на гнева“, за да „прочисти всички либийските градове от агресори и нелегитимни сили“, уточни говорител. По-рано премиерът на либийското правителство Файез Сарадж обвини в предателство Хафтар, заради предприетото настъпление към Триполи.", "date": "2019.04.07", "title": " Най-малко 20 души са загинали при боевете край Триполи"}
{"url": "https://trud.bg/%d0%ba%d1%83%d0%b1%d1%80%d0%b0%d1%82-%d0%bf%d1%83%d0%bb%d0%b5%d0%b2-%d0%b7%d0%b0-%d1%86%d0%b5%d0%bb%d1%83%d0%b2%d0%ba%d0%b0%d1%82%d0%b0-%d1%81-%d0%b4%d0%b6%d0%b5%d0%bd%d0%b8-%d1%81%d1%83%d1%88%d0%b8/", "text": "Съжалявам за това, което стана. Ако мога да върна времето, никога няма да го направя. Ако трябва да го направя, няма да искам. Не съм имал намерение да я насилвам. На Джени Суши и на адвокатката й ще кажа, че нямам лоши чувства към тях. Джени не е лош човек, готина е. Дали са й лош съвет. Не го  мразя, даже ги обичам. Така Кубрат Пулев коментира пред bTV скандалната целувка а американската репортерка Дженифър Равало. Той добави, че е бил в еуфория от победата над румънеца Богдан Дину. „Мачът беше драматичен. Еуфорията беше много голяма. Може би, когато му се роди дете някой ден, ще съм по-радостен. С българите край ринга се прегръщахме и целувахме. След толкова емоционален мач, не беше редно веднага да ми взима интервю. Целувката е израз на щастие, на емоция. Сигурно човек като е дрогиран изпитва такава емоция. Така съм усетил ситуацията, така реагирах“, обясни действията си Пулев. Боксьорът разказа, че Джени Суши лично е предложила да организира парти след победата му и никога не я е канил на събитие. „Предния ден й дадох интервю, каза- хайде след победата да направим парти. Не знам кой я покани, тя сама си дойде. Върнах се от болницата и тя беше в хотела. Тя идваше, сядаше до мен, аз ставах, защото не искам такава близост“, разказа той. Пулев обясни, че целият скандал се е отразил зле и на половинката му, певицата Андреа. „Първия ден и беше много гадно. Беше разстроена, не за друго, а за хорските мнения. На другия ден ме подкрепи. Познава ме  и знае, че съм над нещата“, сподели боксьорът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.07", "title": " Кубрат Пулев за целувката с Джени Суши: Ако можех да върна времето нямаше да го направя"}
{"url": "https://trud.bg/%d1%83%d1%81%d0%bb%d0%be%d0%b2%d0%bd%d0%b8-%d0%bf%d1%80%d0%b8%d1%81%d1%8a%d0%b4%d0%b8-%d0%b2%d0%b4%d0%b8%d0%b3%d0%b0%d1%82-%d0%bf%d0%b0%d0%ba-%d0%b2%d0%be%d0%b9%d0%b2%d0%be%d0%b4%d0%b8%d0%bd%d0%be/", "text": "Кметът подкрепя недоволството на съселяните си Пловдивското село Войводиново отново излиза на протест. Недоволството е заради условните присъди на двамата цигани, пребили в началото на януари 33-годишния ефрейтор Валентин Димов. Протестът на хората от Войводиново е насочен срещу ниските, според тях, присъди на братята Борис и Асен Пакетови. Двамата се признаха за виновни за нанасянето на средна телесна повреда и сключиха споразумение с прокуратурата, което бе одобрено от съда. В четвъртък 18-годишният Борис получи 1 година условно с тригодишен изпитателен срок, а 22-годишният му брат Асен – 3 години условно с 5 години изпитателен срок. Кметът на село Войводиново Димитър Тосев заяви, че не могат да променят окончателното решение на съда, но хората имат право на възмущение и той ще ги подкрепи. “Трябва да има по-строги наказания, за да са превенция за останалите. Очаквах по-високи присъди, за това ще има и гражданска позиция по случая”, заяви Тосев.", "date": "2019.04.07", "title": " Условни присъди вдигат пак Войводиново на протести\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-378/", "text": "Премиерът Борисов и „Артекс” спират прогреса на човечеството Квантовият генератор на Кирил Чуканов няма да прави 24-часов безплатен ток в „Златен век”.           1000 евро на м2 „под масата” в сделката „Артекс” – Панов При сделката с кумовете от „Артекс” жената на Лозан Панов е укрила произхода на 175 000 евро и не е платила на държавата 100 000 лева ДДС.           Опит за фалшива регистрация в ЦИК В коалицията „Демократична България“ фигурира партия фантом. Съдът вече обяви ПП „Зелените“ за нелегитимни.             Борбата с корупцията изисква надпартиен подход Скандалите от последните седмици са пукнат цирей, който е само част от цялостен гноен процес. Народът – зле, партиите в охолство, това е скрепената „омерта” на партиите – анализ на д-р Борислав Цеков.             Потъването на българския “Титаник” започна Докато медийните слуги залъгват публиката, върви жестока битка за място в спасителните лодки – TV Панорама с Иван Гарелов.           Един хъш на 50 Силует на Христо Мутафчиев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.07", "title": " Вижте акцентите в броя на вестник „Труд“ в понеделник, 8 април 2019"}
{"url": "https://trud.bg/%d0%bf%d1%80%d0%be%d1%82%d0%b5%d1%81%d1%82%d0%b8-%d0%b2-%d0%b3%d0%b5%d1%80%d0%bc%d0%b0%d0%bd%d0%b8%d1%8f-%d1%81%d1%80%d0%b5%d1%89%d1%83-%d1%81%d0%ba%d1%8a%d0%bf%d0%b8-%d0%bd%d0%b0%d0%b5%d0%bc%d0%b8/", "text": "Цената скочила двойно за 10 години Хиляди германци излязоха на протест в Берлин срещу поскъпващите наеми на жилища. Демонстрации по същата тема са проведоха в събота и в Мюнхен и Кьолн, предаде Би Би Си. Статистиката сочи, че наемите в германската столица са нараснали двойно за 10 години. Проучване от т.г. на компанията за недвижими имоти CBRE Berlin и на банката Berlin Hyp AG показва, че средната цена за наемане на жилище в Берлин вече е надминала 10 евро на кв. м, което е скок с 5% в сравнение с предходната година. Недоволните искат местните власти да откупят обратно приватизирана собственост, притежавана сега от гиганти в недвижимите имоти с над 3000 апартамента. Такъв е Deutsche Wohnen – компания, която държи близо 115 000 жилища в столицата. Жители на Берлин са започнали подписка за обратното изкупуване на имоти с цел да се проведе референдум по въпроса. Те трябва да съберат 20 000 за 6 месеца, след което до февруари догодина да съберат още 170 000 подписа, за да се организира допитване. Проучване показва, че 44% от берлинчани подкрепят ренационализацията на апартаменти, докато 39% са против. Около 85% от жителите на столицата обитават жилища под наем, а не собствени. Властите в Берлин обаче са изчислили, че такова обратно изкупуване на апартаменти ще струва на града до 37 млрд. евро.", "date": "2019.04.07", "title": " Протести в Германия срещу скъпи наеми\t"}
{"url": "https://trud.bg/%d0%be%d0%bf%d0%b8%d1%82-%d0%b7%d0%b0-%d1%84%d0%b0%d0%bb%d1%88%d0%b8%d0%b2%d0%b0-%d1%80%d0%b5%d0%b3%d0%b8%d1%81%d1%82%d1%80%d0%b0%d1%86%d0%b8%d1%8f-%d0%b2-%d1%86%d0%b8%d0%ba/", "text": "Централната избирателна комисия (ЦИК) незабавно да спре опита за фалшива регистрация на коалицията „Демократична България“ за участие в евровота, настояват от „Партия на зелените“. Оттам припомнят, че в обединението фигурира несъсществуващата в правния мир политическа партия „Зелените“, която е едно с неправителствените организации от „За да остане природа в България“. На 26 февруари Върховният касационен съд окончателно определи, че името на „еколозите“ дублира това на „Партия на зелените“ и им забрани да го използват. Затова от формацията, спечелила делото, вече са изпратили писмо до ЦИК, в което припомнят определението на магистратите. Въпреки това „природозащитниците“ продължават да се рекламират с наименованието за изборите за Европейски парламент, които ще се проведат на 26 май. В събота „Демократична България“ (ДСБ, Да, България, ПП „Зелените“) внесе документи и подписи в Централната избирателна комисия, макар че са наясно с решението на ВКС. В същото време медиите от кръга Капитал разпространяваха фалшивата новина, че обединението „Демократична България“ вече е регистрирано за изборите за членове на ЕП. А в социалните мрежи менте еколозите получават похвали от свои съмишленици за „успеха“. Истината е, че „Демократична България“ само е внесла в ЦИК документи и подписи за регистрация. Тепърва престои проверка на автентичността на имената и единните граждански номера в Главна дирекция „Гражданска регистрация и административно обслужване (ГРАО), както и ревизия на другата документация. После ще се разгледа жалбата на „Партия на зелените“ и едва тогава ЦИК ще излезе с решение. То може да бъде обжалвано пред Върховния административен съд. Ако коалицията получи регистрация, от „Партия на зелените“ ще заведат дело. Прогнозите на изборни експерти са, че след като ВКС е потвърдил окончателно наличието на нелегитимна партия в коалицията, тя едва ли ще бъде допусната до участие на 26 май. Пробват се като движение „Движение на българските зелени“ – под това име се опитват да се регистрират за евровота от бившата ПП „Зелените“, научи „Труд“ от свои източници. Този опит противоречи на определението на Върховния касационен съд, според което думата „зелен/и“ не може да се използва. Така че от „Партия на зелените“ ще обжалват и това наименование. От там обясниха пред „Труд“, че вече подготвят жалбата, с която се надяват да спрат инициативата на фалшивите еколози. Ясно е, че няма законови аргументи, с които лъжливите „природозащитници“ да се явят на като движение, след като сбирката им за определяне на ново име, което не може да включва „зелен“, ще се състои на 21 април – 11 дни, след като регистрацията за избори за ЕП е приключила.", "date": "2019.04.07", "title": " Опит за фалшива регистрация в ЦИК\t"}
{"url": "https://trud.bg/%d0%b0%d0%b2%d1%82%d0%be%d0%bc%d0%b0%d0%b3%d0%b8%d1%81%d1%82%d1%80%d0%b0%d0%bb%d0%b8-%d0%ba%d1%83%d0%bf%d1%83%d0%b2%d0%b0-%d0%bd%d0%be%d0%b2%d0%b8-%d0%ba%d0%b0%d0%bc%d0%b8%d0%be/", "text": "Държавната компания „Автомагистрали“ ЕАД, която ще изгражда новите 134,14 км от „Хемус“, разширява наличната си строителна и транспортна техника с 20 тежкотоварни автомобила и 11 тежки строителни машини като булдозери, колесни багери, верижни багери, челни товарачи, валяци, комбинирани багери. Това съобщиха от пресцентъра на МРРБ. Сред най-впечатляващите машини е 40-тонния булдозер, разработен в Япония. „Той е толкова мощен, че може да прегази танк. Не му отстъпват по сила и новите верижни багери с тегло 36 т. и 22 т. Кофата на такъв багер „яде“ скалата като пясък“, казва главният инженер на фирмата Евгени Генчев. С високи технически характеристики са челните товарачи и комбинираните багери. Наличието им ще улесни и ускори работата по новото трасе на „Хемус“, тъй като скалната маса, пръстта и асфалтът на този тежък участък ще бъдат милиони кубици. За покупката се използват средства на „Автомагистрали“ ЕАД. Отпуснатите от правителството 1,124 млрд. лв. без ДДС за изграждане на новите 134,14 км са по сметка на МРРБ в БНБ и от тях не може да се плаща авансово, а само срещу свършена работа. Новото оборудване подсилва съществуващия машинен парк на „Автомагистрали“ ЕАД. Дружеството вече притежаваше 169 различни типове техника. Отделно има над 60 микробуса, леки автомобили и други. Гордостта на компанията е машината на „Крамер“, която се използва за ремонт, поддръжка и изграждане на виадукти и мостови съоръжения и е единствена в България. Обслужва се от специален екип, а работата й на ден осигуряа близо 2000 лв. приход за компанията, тъй като се отдава под наем на частните строителни фирми. “Автомагистрали” ЕАД планира да купи и високотехнологична лазерна технология, с която може да се контролира строителството от въздуха. Тя ще улесни значително и процеса на проектиране и ще съкрати времето, необходимо за неговото извършване. Изграждането на новите 134,14 км от „Хемус“ бяха възложени на „Автомагистрали“ ЕАД през декември 2018 г. от Агенция „Пътна инфраструктура“ с договор по т.нар. „ин хаус“ процедура, предвидена в Закона за обществените поръчки. Очаква се строителството на новия участък да започне през пролетта на 2019 г.", "date": "2019.04.07", "title": " „Автомагистрали“ купува нови камиони и тежка строителна техника"}
{"url": "https://trud.bg/%d1%80%d1%83%d0%bc%d0%b5%d0%bd-%d0%bf%d0%b5%d1%82%d0%ba%d0%be%d0%b2-%d0%b0%d0%ba%d0%be-%d0%bd%d0%b0-%d0%b1%d1%81%d0%bf-%d0%b8%d0%bc-%d0%bb%d0%b8%d0%bf%d1%81%d0%b2%d0%b0-%d0%ba%d0%be%d0%b0/", "text": "„Коалиция за България“, съставена от 7 политически сили, внесе в ЦИК документите за регистрация за европейските избори на 26 май. Листата на формацията е оглавена от проф. Боян Дуранкев, съобщиха от пресцентъра на АБВ. Влизаме в кампанията със стремежа да предложим на българите защита на националните и обществени интереси в Европейския съюз, заяви пред журналисти председателят на формацията Румен Петков, след като документите на „Коалиция за България“ за евровота бяха внесени от коалиционните партньори. „Регистрирахме „Коалиция за България“. Искам да благодаря на колегите за огромния труд, който положиха. Да благодаря на всички повече от 10 хил. наши съграждани, които се подписаха. Искам да благодаря на екипа, който подготви цялостната документация“, каза Петков. „Коалиция за България“ внесе в ЦИК 7017 подписа. Пред медиите Петков коментира и   към наименованието „Коалиция за България“ и твърдението, че АБВ носи административнонаказателна отговорност за използването на названието: „Ако на БСП много им липсва марката „Коалиция за България“, сме готови да обсъдим тяхното приемане във формацията. Не знам как може да откраднеш нещо, което не принадлежи. Ние сме внесли в ЦИК документи. Ако на БСП много им липса закъснялата носталгия по марката „Коалиция за България, сме готови да обсъдим тяхна молба още днес, само двама от партньорите все още имат резерви да ги приемем“. Ще ги посъветвам да се вгледат в предшественика. Ленин стиска каскета и никой не му го краде. На тях все някой нещо им краде. Тази политическа немощ, която избива понякога в цинизъм, издава една нищета, която е обидна, в това число за всички хора, които имат отношение към левицата“.", "date": "2019.04.07", "title": " Румен Петков: Ако на БСП им липсва „Коалиция за България“, ще обсъдим тяхното приемане\t"}
{"url": "https://trud.bg/%d0%bc%d0%be%d0%b4%d0%bd%d0%b8%d1%8f%d1%82-%d0%b4%d0%b8%d0%b7%d0%b0%d0%b9%d0%bd%d0%b5%d1%80-%d0%bc%d0%b0%d1%80%d0%ba-%d0%b4%d0%b6%d0%b5%d0%b9%d0%ba%d1%8a%d0%b1%d1%81-%d1%81%d0%b5-%d0%be%d0%bc%d1%8a/", "text": "Модният дизайнер Марк Джейкъбс се омъжи, съобщава в. „Дейли мейл“. 55-годишният Джейкъбс каза заветното „Да“ на приятеля си – 37-годишния Чарли Дефранческо. Сватбената церемония се състоя в Ню Йорк, където двамата бяха заобиколени от приятели и роднини. Сред звездните гости бяха моделите Джиджи и Бела Хадид, Кейт Мос, Наоми Кембъл и Емили Ратайковски. Двойката се сгоди миналия април – месеца, в който и двамата празнуват рождените си дни. Дизайнерът публикува снимка в социалните мрежи, на която се вижда златната му брачна халка и копчета за ръкавели във формата на пингвини, обсипани с оникс и диаманти, подарък от неговия близък приятел и колега – дизайнерът на „Прада“ Фабио Замбернарди. Под фотографията Джейкъбс написа: „Бог е в детайлите“.", "date": "2019.04.07", "title": " Модният дизайнер Марк Джейкъбс се омъжи"}
{"url": "https://trud.bg/%d0%b7%d0%b5%d0%bc%d0%b5%d1%82%d1%80%d0%b5%d1%81%d0%b5%d0%bd%d0%b8%d0%b5-%d0%be%d1%82-57-%d0%bf%d0%be-%d1%80%d0%b8%d1%85%d1%82%d0%b5%d1%80-%d1%80%d0%b0%d0%b7%d0%bb%d1%8e%d0%bb%d1%8f-%d1%87%d0%b8/", "text": "Земетресение с магнитуд 5,7 е регистрирано край бреговете на Чили, съобщи Геоложката служба на САЩ, съобщава БГНЕС. Земният трус е регистриран в 13.52 часа българско време на 85 км от град Сан-Антонио. Огнището на земетресението е на дълбочина 10 км. Няма данни за жертви и разрушения. Не е обявена опасност от възникването на силни вълни цунами.", "date": "2019.04.07", "title": " Земетресение от 5,7 по Рихтер разлюля Чили"}
{"url": "https://trud.bg/%d0%b6%d0%b8%d1%82%d0%b5%d0%bb%d0%b8-%d0%bd%d0%b0-%d0%b3%d0%be%d1%80%d1%83%d0%b1%d0%bb%d1%8f%d0%bd%d0%b5-%d0%b1%d0%bb%d0%be%d0%ba%d0%b8%d1%80%d0%b0%d1%82-%d0%b7%d0%b0-3-%d1%87%d0%b0%d1%81%d0%b0/", "text": "„Цариградско шосе“ беше затворено при входа за София от протестиращи граждани. Жителите на Горубляне излязоха на пореден протест заради липса на действия от страна на властите за обезщетяването на собствениците на земи в района или отчуждаването на терените за зелени площи, съобщава  . Кръстовището на „Цариградско шосе“ с улиците „Павел Красов“ и „Димитър Пешев“ ще бъде затворено за 3 часа – до 19 ч., както пише в уведомителното писмо на протестиращите. Причина за недоволството им е решението на общината да изгради парк върху техни терени.", "date": "2019.04.07", "title": " Жители на „Горубляне“ блокираха „Цариградско шосе“"}
{"url": "https://trud.bg/%d0%bf%d0%be%d1%82%d0%b2%d1%8a%d1%80%d0%b4%d0%b8%d1%85%d0%b0-%d0%be%d0%b3%d1%80%d0%b0%d0%bd%d0%b8%d1%87%d0%b8%d1%82%d0%b5%d0%bb%d0%bd%d0%b0-%d0%b7%d0%b0%d0%bf%d0%be%d0%b2%d0%b5%d0%b4-%d0%b7%d0%b0/", "text": "Окръжният съд във Велико Търново потвърди ограничителна заповед за младоженец, пребил съпругата си само два месеца след сватбата. На З. Н. е забранено да доближава жена си Ц. Н., жилището, местоработата и местата за социални контакти, тренировки и отдих на същото лице, както и да я безпокои на личния й телефонен номер, за срок от 18 месеца. Заповедта за защита подлежи на незабавно изпълнение. З. Н. и Ц. Н. са съпрузи от 17 юли 2018г., заживели в Горна Оряховица, като първоначално всичко между тях се развивало нормално, но с течение на времето мъжът започнал да изисква от жена си пари, за да заплаща дълговете към различни кредитни институции Той не работел и разчитал единствено на съпругата си за месечните сметки. Жената работела на две места, за да се покриват финансовите им нужди. Отношенията им започнали да се влошават, тъй като главата на семейството непрекъснато искал пари и си позволявал да продава вещите на съпругата си. Той започнал да се държи арогантно, като обиждал и псувал жена си, забранявал й да се вижда с родителите и приятелите си, като се случвало да й удря и шамари. Това продължило до 31 септември, когато съпругът нанесъл побой на жена си с ритници и юмруци по главата и тялото. Съборил я на земята и я влачил за косата. Тогава жертвата на побоя решила да преустанови отношенията си с мъжа си и се прибрала в дома на родителите си в Долна Оряховица, като задействала процедурата и за развод. З.Н. продължил да я тормози като ежедневно й се обаждал по телефона, изпращал есемеси и съобщения във фейсбук. Заканвал се, че тя ще пострада и че ако не се прибере при него, ще запали къщата на родителите и. В съдебно заседание, мъжът заявил, че не той е тормозил Ц.Н., а нейните родители са заплашвали него, в резултат на което той е жертвата и се страхува, поради което заминал в чужбина. Районният съд в Горна Оряховица издал ограничителна заповед за домашно насилие, а мъжът я оспорил пред Окръжния съд в старата столица. Магистратите обаче потвърдил заповедта. Решението на окръжните съдии не подлежи на обжалване.", "date": "2019.04.07", "title": " Потвърдиха ограничителна заповед за младоженец, пребил жена си два месеца след сватбата\t"}
