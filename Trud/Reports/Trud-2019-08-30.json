{"url": "https://trud.bg/%d0%bc%d1%8a%d0%b6-%d1%80%d0%b0%d0%bd%d0%b8-%d0%b4%d1%80%d1%83%d0%b3-%d0%b2-%d0%ba%d1%80%d0%b0%d0%ba%d0%b0-%d0%b2-%d0%b0%d0%b2%d1%82%d0%be%d0%b1%d1%83%d1%81-%d0%bd%d0%b0-%d0%b3%d1%80%d0%b0%d0%b4%d1%81/", "text": "Мъж е ранен при спречкване в автобус на градския транспорт в София. Служители на СДВР изясняват обстоятелства около инцидента. Това съобщиха от пресцентъра на МВР. Около 18.20 е подаден сигнал за инцидент в автобус на градския транспорт, пътуващ по линия 102 в района на хотел „Хемус“. По предварителни данни е имало спречкване между двама мъже. Единият е ранил другия в крака, а след това си е тръгнал с такси. Служители на СДВР работят на място за изясняване на случилото се. Пострадалият е откаран в лечебно заведение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.30", "title": " Мъж рани друг в крака в автобус на градския транспорт и си тръгна с такси"}
{"url": "https://trud.bg/%d1%85%d0%b0%d0%bb%d0%b8-%d0%b1%d0%b5%d1%80%d0%b8-%d1%81-%d0%bf%d0%b5%d1%80%d1%84%d0%b5%d0%ba%d1%82%d0%bd%d0%be-%d1%82%d1%8f%d0%bb%d0%be-%d0%bd%d0%b0-53-%d0%b3%d0%be%d0%b4%d0%b8%d0%bd%d0%b8-%d1%81/", "text": "Американската актриса Хали Бери доказа, че жените над 50 могат по нищо да не отстъпват на по-младите дами. Носителката на награда „Оскар“, която отпразнува 53-ия си рожден ден по-рано този месец, публикува секси кадри, разкриващи как се наслаждава на слънчевите лъчи край басейн. Към снимката в Инстаграм бери написа: „Трябва да се откъснеш от тежката работа, да проветриш съзнанието си и да се насладиш на малко свободно време“.", "date": "2019.08.30", "title": " Хали Бери с перфектно тяло на 53 години (СНИМКА)"}
{"url": "https://trud.bg/%d0%b3%d1%83%d0%b3%d1%8a%d0%bb-%d1%80%d0%b0%d0%b7%d0%ba%d1%80%d0%b8-%d1%85%d0%b0%d0%ba%d0%b2%d0%b0%d0%bd%d0%b5-%d0%bd%d0%b0-%d0%b0%d0%b9%d1%84%d0%be%d0%bd%d0%b8-%d1%87%d1%80%d0%b5/", "text": "Експерти по компютърна сигурност на „Гугъл“ разкриха хакерска операция срещу айфони, която продължила две години, като използвала сайтове в интернет за инсталиране на зловреден софтуер за достъп до снимките и местоположението на потребителите и други данни от тези смартфони, предаде АФП. Експертите не посочиха кои сайтове са използвани за атаката, но оценките им са, че те имали хиляди посетители на седмица. „Посещаване на хакнатия сайт е достатъчно за начало на атака срещу вашето устройство, и ако тя е успешна, се инсталира имплант за мониторинг“, обясни Иън Биър от „Проджект зироу“ – звеното за сигурност на „Гугъл“. След инсталиране зловредният софтуер „основно се фокусира върху кражба на файлове и сваляне на данни за местоположението. Той имал възможност и за достъп до криптирани приложения за послания като Телеграм, Уотсап и Аймесинджър. Засегнати са били и чатът на „Гугъл“ (Google hangouts) и мейл услугата на компанията (Gmail), информира БНР. Повечето уязвими места били открити в уеббраузъра по подразбиране на айфоните – „Сафари“, като те съществували от почти всяка операционна система от iOS до сегашната версия iOS 12 След като се инсталира в телефона на потребителя, зловредният софтуер започвал да изпраща данни от него, включително за текущото местоположение на „команден сървър“ на всеки 60 секунди. „Гугъл“ информирала за атаките „Епъл“ през февруари, след което компанията пусна подобрена версия на операционната система iOS 12.1, за да спре пробивите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.30", "title": " „Гугъл“ разкри хакване на айфони чрез интернет сайтове"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bf%d0%b5%d1%82%d0%ba%d0%be%d0%b2-%d1%81%d1%80%d0%b5%d0%b4%d0%bd%d0%b0%d1%82%d0%b0-%d0%b7%d0%b0%d0%bf%d0%bb%d0%b0%d1%82%d0%b0-%d0%b2-%d0%b1%d1%8a/", "text": "През последните тримесечия България отчита едни от най-високите темпове на нарастване на средната заплата в Европейския съюз – с около 10% на годишна база. Това заяви министърът на труда и социалната политика Бисер Петков по време на международна конференция „Синдикални политики за устойчива заетост, достоен труд и преодоляване на нарастващата несигурност на работното място“, организирана от КТ „Подкрепа“, съобщиха от Министерството на труда и социалната политика. През последните години усилията на българското правителство са насочени към увеличаване на доходите, поддържане на икономическа стабилност и привличане на нови инвестиции. Това са основните предпоставки за осигуряване на устойчива заетост и достоен труд, отбеляза министър Петков. Налице са и определени резултати от прилагането на тези политики – нарастваща заетост и намаляваща безработица, достигаща рекордно ниски нива от 4,2% по данни на Националния статистически институт за второто тримесечие на 2019 г. В изказването си министър Петков се спря на последствията от засилващата се дигитализация на обществото и икономиката. Резултатите са повишаване на разнообразието от режими на работа, нови бизнес модели, нарастваща фрагментация на икономическите субекти и появата на световни производствени мрежи. Дигиталната трансформация поставя нови изисквания към професионалния профил на работната сила, свързани с притежаването на необходимите цифрови умения, които придобиват ключово значение за устойчива заетост и намиране на работа, заяви министър Петков. Добрият социален диалог е свързващото звено, което сближава позициите на бизнеса и работната сила и по този начин става гарант за правилното и взаимоприемливо регулиране на трудовите отношения. Важно е да се възползваме от възможностите, предоставени от настъпващите промени, за да създадем по-добро бъдеще и да осигурим икономическа сигурност, равни възможности и социална справедливост, което в крайна сметка да укрепи структурата на обществото и да гарантира достойни условия на труд за всички работещи, добави министър Петков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.30", "title": " Министър Петков: Средната заплата в България се повишава с около 10% годишно"}
{"url": "https://trud.bg/%d0%b4%d0%be%d0%bc%d1%83%d1%81%d1%87%d0%b8%d0%b5%d0%b2-%d1%81%d1%8a%d1%81-%d1%81%d0%b8%d0%bb%d0%bd%d0%b8-%d0%b4%d1%83%d0%bc%d0%b8-%d1%81%d0%bb%d0%b5%d0%b4-%d1%83%d1%81%d0%bf%d0%b5%d1%85%d0%b0-%d0%bd/", "text": "Собственикът на „Лудогорец“ – Кирил Домусчиев, публикува пост в официалната си страница във Фейсбук. Бизнесменът поздрави всички в клуба за постигнатите успехи и класирането в групите на Лига Европа, но въпреки това отчете, че „орлите“ допускат слабости. „Лудогорец“ за шести път е част от европейския футболен елит! Отново по трудния начин! От една страна това постижение ни кара да се чувстваме горди. От друга пък ни задължава да правим всичко по силите си да поддържаме високото ниво. Затова трябва да стоим здраво стъпили на земята. Радваме се на успехите, но не се главозамайваме. С всяка изминала година класирането в груповата фаза на ШЛ  или ЛЕ става все по-трудно. Затова никакво отстъпление! Виждаме си слабостите и се стараем да ги отстраняваме. Целите на „Лудогорец“  са високи. Честито на всички в клуба за постигнатия успех! Честито и на нашите привърженици! Чака ни още много работа. Успех на отбора в групите и достойно да представят българския футбол!“", "date": "2019.08.30", "title": " Домусчиев със силни думи след успеха на „Лудогорец“"}
{"url": "https://trud.bg/%d0%bc%d0%b5%d0%b4%d0%b8%d1%86%d0%b8-%d1%81%d0%bf%d0%b0%d1%81%d0%b8%d1%85%d0%b0-%d0%bc%d0%bb%d0%b0%d0%b4-%d0%bc%d1%8a%d0%b6-%d1%81-%d0%bf%d1%80%d0%b5%d1%80%d1%8f%d0%b7%d0%b0%d0%bd%d0%b0-%d0%b1%d0%b5/", "text": "Млад мъж се наранил тежко с моторен трион, но благодарение на медици от Горна Оряховица и Велико Търново, е бил спасен. 28-годишният пациент от стражишкото село Камен, пострадал при работа и бил откаран в Спешния център в железничарския град. Парамедикът Юлиян Йорданов и Д-р Мирослав Йорданов предприели действия за стабилизиране на състоянието му, след което той бил транспортиран до областната болница във Велико Търново. Пострадалият незабавно бил подложен на спешна операция, а съдови хирурзи зашили разкъсаната артерия.  След операцията 28-годишния пациент бил настанен в реанимация, а 24 часа по-късно-преместен в Отделението по съдова хирургия на областната болница. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.30", "title": " Медици спасиха млад мъж с прерязана бедрена артерия\t"}
{"url": "https://trud.bg/%d0%b7%d0%bc%d0%b5%d1%8f-%d0%b2%d0%bb%d0%b5%d0%b7%d0%b5-%d0%b2-%d0%b7%d0%b0%d0%bb%d0%b0%d1%82%d0%b0-%d0%bd%d0%b0-%d1%81%d0%bb%d0%b0%d0%b2%d0%b0%d1%82%d0%b0/", "text": "България вече има двама членове на най-престижното баскетоболно „общество“ – Залата на славата на международната федерация (ФИБА). Към легендата при жените Ваня Войнова се присъедини най-голямото ни име в играта при мъжете – Атанас Голомеев.  Змея бе приет в залата на церемония в Пекин ден преди старта на световното първенство в Китай.  „Когато ми се обадиха преди няколко месеца, в първите няколко часа мислех, че някой се шегува – заяви Голомеев в речта си на церемонията. – За мен е чест да съм тук, сред вас, сред толкова гиганти на играта. Единственото, което искам да кажа, е, че баскетболът е отборна игра, не е индивидуален спорт. Всички, които сме тук, не бихме могли да направим много без нашите съотборници. Затова приемам отличието като признание за цялото ни поколение и това преди нас, които бяха едни от най-добрите в европейския и световния баскетбол.“  Заедно с него в Залата на славата бяха приети още легенди като Джанет Арсен (Бразилия), Марго Дудек (Полша-посмъртно), Алонзо Морнинг (САЩ), Фабрисио Оберто (Aржентина) Хосе Пикулин Ортиз (Пуерто Рико), Мосен Меат Варда (Египет) и Ирджи Дудек(Чехия). Признание получиха и треньорите Наталия Хейкова (Словакия), Богдан Таневич (Черна гора) и Му Зуюн (Китай-посмъртно), които бяха селектирани от близо 150 кандидати.", "date": "2019.08.30", "title": " Змея влезе в Залата на славата"}
{"url": "https://trud.bg/%d0%bc%d1%83-%d0%b2%d0%b0%d1%80%d0%bd%d0%b0-%d0%bf%d0%be%d0%b5%d0%bc%d0%b0-%d1%83%d0%bf%d1%80%d0%b0%d0%b2%d0%bb%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d0%be%d1%87%d0%bd%d0%b0/", "text": "От 1 август 2019 г. МУ-Варна пое управлението на Специализирана болница по очни болести за активно лечение – Варна. Управителят на болницата проф. д-р Христина Групчева сподели, че очаква в лечебното заведение да настъпят множество положителни промени, което ще спомогне за подобряване на качеството на офталмологията в региона и страната: “Промяната на управлението ще подобри качеството на медицинските грижи и ще доведе до подобряване на условията в болницата, ще обогати наличната медицинска техника с нова и високотехнологична апаратура.“ Промяната на управлението на болницата се оказва ключово и за специалистите, работещи в нея, които взеха решение да останат и да работят в полза на българските пациенти. Освен безупречни в лечебно-диагностичната дейност, лекарите вече ще имат възможност да практикуват и с техника на световно ниво. Само за последните 3 месеца след промените са подобрени голяма част от нейните показатели. Променен е подходът на работа, подобрени са битовите условия и е изградена инфраструктура, позволяваща максимално ефективно лечение на пациентите. Внедряването на нови технологии в медицината е един от основните приоритети на МУ-Варна. Преди броени дни в операционната на СБОБАЛ- Варна заработи най-новият модел апаратура за хирургично лечение на катаракта. Апаратът е абсолютно автоматизирана машина за факоемулсификация, т.е. разбиване с ултразвук на помътнялата леща и имплантиране на нова леща, благодарение на която пациентите имат перфектно зрение почти веднага след манипулацията. Новият апарат е по-малко инвазивен и щадящ пациентите, а постоперативното лечение- много по-кратко. С модерната апаратура хирурзите вече могат да поемат и много по-голям обем от пациенти, които да оперират. Техниката ще подпомогне значително и обучителния процес на младите хирурзи. Още информация по темата вижте тук.  ", "date": "2019.08.30", "title": " МУ – Варна поема управлението на Очната болница в града"}
{"url": "https://trud.bg/%d0%bc%d1%8a%d0%b6-%d0%b7%d0%b0%d0%b3%d0%b8%d0%bd%d0%b0-%d0%be%d0%bf%d0%b8%d1%82%d0%b2%d0%b0%d0%b9%d0%ba%d0%b8-%d1%81%d0%b5-%d0%b4%d0%b0-%d1%81%d0%bf%d0%b0%d1%81%d0%b8-%d0%b4%d0%b0%d0%b2%d0%b5%d1%89/", "text": "Две са жертвите на мъртвото вълнение край Синеморец. Огромната трагедия се разиграла по обед в петък. Баща и син от Разград са се удавили на плажа „Липите“ край Синеморец. Инцидентът станал на неохраняемия плаж, съобщиха от Областна дирекция на полицията в Бургас. Две деца влезли да се къпят. Големите вълни и мъртвото вълнение обаче ги дръпнали навътре и те започнали да викат за помощ. Двама мъже влезли да ги спасяват. Едното дете и баща му обаче били погълнати от дънните ями. Другото дете е спасено, а за възрастният мъж, който се хвърлил да го спасява също е излязъл невредим на брега. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.30", "title": " Баща и син се удавиха край Синеморец\t"}
{"url": "https://trud.bg/%d0%b5%d0%bc%d0%b8%d0%bb-%d0%bd%d0%b0%d1%87%d0%b5%d0%b2-%d0%b4%d0%b8%d1%80%d0%b5%d0%ba%d1%82%d0%be%d1%80-%d0%bd%d0%b0-%d1%81%d1%83-%d0%bd%d0%b0%d0%b9%d0%b4%d0%b5%d0%bd-%d0%b3%d0%b5%d1%80/", "text": "Сложихме на съветската образователна система една европейска дрешка, но така не става – трябва да се бръкне надълбоко Десетки учители се търсят в Пловдив и областта преди началото на учебната година. В Пловдив най-много са незаетите позиции за начални учители – 22. Търсят се обаче и старши учители, както и преподаватели по музикални инструменти. 34 гимназиални преподаватели се търсят и в Община „Родопи“, където има и 10 свободни места за начални учители. В Община „Марица“ има общо 50 незаети места за преподаватели, 12 от тях са за начални учители. По тези проблеми разговаряме с Емил Начев. – Заплатите на учителите бяха сериозно увеличени в последните години, имат и по 2 месеца ваканция и пак не достигат преподаватели. Защо, г-н Начев?  – Недостигът е основно в малките населени места, в Пловдив няма сериозен дефицит на учителски кадри. Дори и при нас – в СУ „Найден Геров“, винаги, когато сме обявявали свободни места, са се явявали по 10-12 кандидати. Изключение правят, разбира се, позициите за преподаватели по информатика. В селата е друго – там има малко деца, а на тази база се определят нормативите на учителите и когато учениците не достигат, нормативите са непълни. Има фиксиран брой часове – например за история и география са 680 часа годишно, и когато заради малкия брой на децата учителят има примерно 540 часа, той получава непълна заплата. Но държавата прави всичко възможно да реши този проблем и в момента има една програма за насърчаване на преподавателите в малките и отдалечените населени места, където има недостиг на учители. Тя ще бъде отворена в началото на септември и учителите ще бъдат стимулирани със значителни суми – 500 лв. на месец. – Какво може да направи един директор на училище, за да привлече за учители качествени кадри?  – Качествени кадри се привличат с добро отношение. Много е важна атмосферата, която е създадена в едно училище. Аз например се опитвам да създавам настроение за работа. Има и естествена селекция, защото винаги съм казвал, че в училище не остават хора, които не са за тази професия. Иначе е истинска мъка – преподавателят опитва и се мъчи година-две-три, но накрая напуска системата. И в клас наистина остават само хората, на които им пука за децата. С чисто сърце твърдя, че 99% от преподавателите са такива, те наистина милеят за учениците. И няма никакво значение дали става дума за елитно училище, или за такова, което работи с уязвими групи, каквото е нашето. В училищата работят наистина мотивирани хора, и то не толкова от заплащането, защото то доскоро беше обидно ниско. – Колко е сега средната заплата във вашето училище?  – Над 1300 лв. – А какво отблъсква хората от учителската професия?  – Има твърде много задачи, които се вменяват на учителя извън неговите преки задължения. За това една колежка казва: „Ние сме вече всичко останало, но не и учители.“ Проблемите са много. Например, че учителите хем са на 8-часов работен ден, хем са на годишен норматив. В западните държави учителите са само на годишен норматив и се занимават единствено с преподавателска работа. А при нас реформата се сведе до това да сложим на съветската образователна система една европейска дрешка, опитваме се да променим фасона, но така не става – трябва да се бръкне надълбоко. – Какво имате предвид, обяснете, моля Ви?  – Все още при нас съществува примерно т. нар. класно ръководство, което на Запад не съществува или има съвсем различен вид. Там има един администратор, който се занимава с 3-4 класа и следи за отсъствията, контактува с родителите и т. н., а учителят е единствено преподавател. А при нас цялата тази административна дейност е ангажимент на учителя. Към този модел, който е съветски, прибавихме европейски идеи, като например приобщаващото образование – всички деца да бъдат включени в образователния процес, независимо от техните заболявания. А има деца, които не могат да бъдат интегрирани, защото имат ментални увреждания, но ние ги записваме в масовите училища, макар че те все още не са готови да работят с такива ученици. Това прави работата на учителите много трудна. Друг проблем е големият брой на децата в една паралелка  – 26 за големите ученици и 24 за по-малките, но реално често се случва учениците в клас да са повече. – Училището винаги се е отличавало с голяма бумащина. Още ли е така?  – В момента сме в разкрачено положение – имаме едновременно и електронни, и хартиени дневници. Можем да изберем само електронния вариант, но в края на годината трябва да разпечатаме всяка една страница на електронния дневник и директорът да го подпише, което обезсмисля самата идея. Основно предимство на електронния дневник е бързата комуникация с родителите, но специално за едно училище в „Столипиново“ това няма как да работи. Нашите родители няма да започнат да проверяват онлайн дали децата им посещават часовете и какви оценки получават. – Тоест, учителите имат много работа, въпреки разпространеното схващане, че работят половин ден и имат месеци ваканция?  – Да, макар Министерството на образованието неведнъж да е заявявало воля да намали обема от работа на учителите, но в това ведомство има и хора, които просто не желаят да се разделят със стила на работа от предишните години. За последно се опитаха да ни вменят задължението учителите да издирват по домовете им децата, които не ходят на училище. А това са основно деца от малцинствените групи. Затова и реакцията на колегите беше показателна, дори и в социалните мрежи бяха създадени много групи на учители, които протестират срещу тази идея. В нормалните държави има изграден модел как се прави това и то е задължение на социалните служби. Когато един ученик не отиде на училище, социалните работници със съдействието на полицията отиват на място и проверяват каква е причината. А при нас се прави опит всичко това да се прехвърли на класните ръководители. – В квартал като „Столипиново“ не е ли доста рисковано една учителка сама да обикаля по домовете на децата?  – Рисковано е, разбира се, и на мен като директор не ми е лесно да пращам колегите да изпълняват такива задачи. Затова и съм сформирал екипи, в които освен класният ръководител, влиза и образователният медиатор, който обичайно е от малцинствен произход. Отиват поне двама души, а когато мястото е по-рисково, съм издал заповед да се търси и съдействието на полицията. И мога да кажа, че полицаите от Шесто районно (което се намира в „Столипиново“ – б. р.) никога досега не са ни отказвали. – Как върви връщането на децата в училище?  – С променлив успех, макар че колегите непрекъснато търсят децата. Сега сме съсредоточени върху учениците, които са завършили 7-и клас и после не са кандидатствали никъде. Обхождаме ги и мога да кажа, че имаме подкрепата на Министерството и Регионалното управление на образованието. Има един проект – „Подкрепа за успех“, по който се финансират допълнителни обучения на проблемни деца. Налага се, когато децата от „Столипиново“ дойдат при пас в първи клас, да ги учим не само на български език, а и на елементарни здравни и хигиенни навици, наша е задачата да им създадем култура на поведение в обществото. – Как един учител се съгласява да работи в „Столипиново“ и да изпълнява всички тези задачи?  – Повечето преподаватели при нас са с дълъг стаж, никой не е напускал в последните години. Имаме колеги с по 25-30 години трудов стаж в нашето училище. Учителите свикват, научават се да печелят доверието и уважението на родителите и после работят сравнително лесно. Търсим начини да общуваме неформално с родителите и да ги убеждаваме в смисъла децата им да ходят на училище. – Каква е тенденцията – увеличава ли се или намалява броят на децата от „Столипиново“, които ходят на училище?  – Броят на нашите деца намалява с около 200 на година за трите години, в които съм в това училище. Но основната причина е заминаването на родителите в чужбина – намират си работа там, така че причините са чисто икономически. А и в чужбина родителите имат достъп по богати социални системи, което ги кара да живеят там. Затова и децата им не ходят на училище. – А тези, които са тук?  – Има полза от мерките, предприети в последните години. С изключително задоволство приех факта, че държавата иска да се завърне в махалите, защото в годините назад училището и полицията бяха единствените държавни институции, които работеха в „Столипиново“. Всички останали институции реално не присъстват тук. – Как стимулирате децата от малцинствата да учат?  – Опитваме се да има даваме добри примери. Лично аз като учител в Професионалната гимназия по транспорт съм възпитал ученици от други етноси да работят и след това съм u помогнал да си намерят работа. Единият от тях в момента е полицай в Шесто районно, другият работи в „Общинска охрана“. Полицаят дори учи във Висшата полицейска школа на МВР и ще стане офицер. Давам такива примери на по-малките ученици от „Столипиново“, за да им докажа, че това е възможно, защото те не вярват, че имат шанс за добра кариера и живот. – Всички искат и се надяват само на училището да свърши всичко. Не трябва ли и други да участват в търсенето на успеха, защото усилията за това трябва да общи?   – Опитваме се да променим и нагласата на децата към ученето, да ги убедим колко важно е това, но за постигането на успех наистина само училището не стига. Трябва всички институции да обединят усилията си. Приветствам инициативата на правителството да бъде създадена онлайн платформа с информация кои деца ходят на училище и кои не, вместо да си пишем писма, както беше преди. В момента ние подаваме данни за отсъствията, които директно отиват при кмета, и се знае кои родители трябва да бъдат глобени за това, че децата им не са в час. Виждам в това заявка държавата да се върне в махалите. Може да не е измислено идеално, но е заявка. – Някога се казваше, че в учителската професия единствената възможна кариера е „от млад учител – стар даскал“. Промени ли се това?  – Нашата система е доста консервативна и не дава много възможности за израстване. Но от началото на месец август влезе в сила една нова наредба, която дава възможност за бързо кариерно развитие на учителите. Тоест вече няма да е нужно да имаш 10 години преподавателски стаж, за да станеш старши учител. Въвеждат т. нар. бърза писта, която дава възможност на база квалификацията си бързо да напреднеш в кариерата. Може би това ще е стимул за учителите. Нашият гост  Емил Начев е директор на СУ “Найден Геров”, което е единственото средно училище в пловдивския квартал “Столипиново”, от 1 август 2016 г. Преди това е бил зам.-кмет на район “Източен” и 15 години преподавател в Професионалната гимназия по транспорт. По образование е историк с образователна степен “магистър”.", "date": "2019.08.30", "title": " Емил Начев, директор на СУ „Найден Геров“ в Столипиново, пред „Труд“: За съжаление, вече сме всичко останало, но не и учители"}
{"url": "https://trud.bg/%d0%b4%d0%b8%d1%80%d0%b5%d0%ba%d1%82%d0%be%d1%80%d1%8a%d1%82-%d0%bd%d0%b0-%d1%81%d0%be%d1%84%d0%b8%d0%b9%d1%81%d0%ba%d0%b8%d1%8f-%d0%b7%d0%b0%d1%82%d0%b2%d0%be%d1%80-%d0%bf%d0%be%d0%b4%d0%b0%d0%b2/", "text": "„С днешна дата съм депозирал заявление до министъра на правосъдието да ме освободи от длъжност“. Това заяви шефът на Софийския затвор Десислав Трайков, цитиран от БГНЕС. „Нямам идея откъде и как г-н Румен Петков опетни името ми. Това поведение не е характерно за политик от подобен ранг“, коментира Трайков. В четвъртък в сутрешния блок на Нова телевизия бившият вътрешен министър Румен Петков изрази мнение, че премиерът би трябвало да уволни Трайков заради случая с Будимир Куйович. Очаквайте подробности.  АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.30", "title": " Директорът на Софийския затвор подава оставка"}
{"url": "https://trud.bg/%d0%bb%d1%83%d0%b4%d0%be%d0%b3%d0%be%d1%80%d0%b5%d1%86-%d1%81-%d1%82%d1%80%d1%83%d0%b4%d0%bd%d0%b0-%d0%b3%d1%80%d1%83%d0%bf%d0%b0-%d0%b2-%d0%bb%d0%b8%d0%b3%d0%b0-%d0%b5%d0%b2%d1%80%d0%be%d0%bf/", "text": "„Лудогорец“ попадна в една група с ЦСКА (Москва), „Еспаньол“ и „Ференцварош“ в Лига Европа. Това отреди тегленият жребий. Очаквайте подробности!!!", "date": "2019.08.30", "title": " „Лудогорец“ с трудна група в Лига Европа"}
{"url": "https://trud.bg/%d0%b4%d0%b5%d0%bc%d0%be%d0%b3%d1%80%d0%b0%d1%84%d1%81%d0%ba%d0%b8%d1%8f%d1%82-%d1%81%d1%80%d0%b8%d0%b2-%d0%bd%d0%b8-%d0%b7%d0%b0%d1%82%d1%80%d0%b8%d0%b2%d0%b0/", "text": "Криенето на истината сега е най-голямата опасност за страната ни Изписал съм хиляди страници в журналистическата си кариера, но такова терзание не съм изпитвал – да описвам как милата България загива. Нещо повече – ние българите се самоубиваме. Печелили сме величави победи, губили сме войни, а великите сили са орязвали изконни български територии. Но това, което става днес, се нарича национално самоубийство. Зная, че ще бъда обвинен в национален нихилизъм, но такава е жестоката действителност. Преди 30 години наброявахме 9 милиона и планирахме 10. А сега сме под 7. Нещо повече – само преди три месеца управниците отказаха да се извадят от избирателните списъци живущите в чужбина, защото ако това бе направено, щеше да се окаже, че сме около 6 милиона. Но и това не е всичко. Миналата година се оказа, че сред новородените през 2017 година деца от българския етнос са малцинство в сравнение с общия брой на бебетата от другите етноси. Но Националният статистически институт крие жестоката истина, дава само обобщени данни за новородените. В началото на настоящата година ни сервира ново шикалкавене, в пресата се появи съобщение за рекордно ниска раждаемост през м.г., но без да се сочи точният спад, имало проблеми със съществуващия сега регистър. Все пак се даде някаква цифра – по здравната каса изплатените пътеки за раждания са 53 543. А в същото време броячът в здравното министерство сочеше още по-ужасна цифра на новородените – 47 496. И пак липсват данни за етническата принадлежност на новородените. Истината е ужасяваща – в петвековното робство българският етнос се съхрани, а сега сами се погребваме. Защото сме глухи и слепи за настъпващото национално бедствие. Защото виждаме, че голяма част от българите живеят в бедняшко притеснение и не остават средства за отглеждането на деца, все повече стават семействата, които отглеждат по едно дете. Нашите политици не осъзнават грозящата ни опасност, продължават да говорят за нея като за проблема здравеопазване, за проблема корупция, за проблема ниско заплащане. Не, мили събратя, става дума за демографски проблем, за демографски погром, който много скоро може да доведе до изчезване на нацията, на България. Нямам никаква предубеденост към децата от останалите етноси. Но може ли някой да предположи как ще се развият нещата след примерно три-четири десетилетия, когато вече сред възрастните български граждани тези от другите етноси ще станат болшинство? Това и Господ не може да предвиди. Едно е повече от ясно – криенето на истината за демографския срив сега е най-голямата опасност за България. По същество официалните институции крият, че този срив се отнася само до българския етнос, в дебелото годишно издание на Националния статистически институт няма разграничаване на раждаемостта по етноси, всичко е дадено вкупом. Именно това е дебелашко криене на истината. Братя българи, ние не само намаляваме, ние се сгромолясваме. Защото сме на първо място по най -малка продължителност на живота в Европа. Средно годишно у нас умират 110 000 български граждани, а се раждат два пъти по-малко деца. Ето откъде идва демографският погром – от високата смъртност и много ниската раждаемост. Но още един фактор оказва влияние – годишно около 15-20 000 хиляди млади българи, при това най-способните, най-талантливите, напускат страната ни и малцина от тях се завръщат. Питам се защо управляващите не осъзнават, че нацията ни е изправена пред пропастта. И си отговарям – защото ще трябва да се признае пълната несъстоятелност на така наречения преход към демокрация. Помните ли какъв бе девизът на прехода? Ще ви го припомня – „разграждане и ликвидация“. Този девиз бе изпълнен и преизпълнен – осъществи се пълно разграждане и пълна ликвидация на българската икономика, на социалните придобивки, на здравеопазването, на културата, че и на спорта. И всичко тава бе изпълнено с огромно настървение, което се превърна в дивашко разграбване. Но първо да продължим темата за параметрите на днешното ни пропадане, а след това ще се върнем към „престъпния социалистически режим“ според трактовката на нашия парламент в един по-предишен състав. Сега на глад са обречени два – три милиона българи в свободна България. Употребявам понятието глад в обобщения му смисъл, в смисъла на мизерия. В такова положение са не само болшинството от пенсионерите, но и много млади хора с висше образование, които получават заплати под 1000 лева. Можеш ли с такъв доход да се ожениш или омъжиш, да се сдобиеш със свой дом, или да плащаш наем от 400 – 500 лева? Не, не можеш, затова поемаш към богатата чужбина. Ето ги и най-важните икономически показатели. Брутният вътрешен продукт на глава от населението през изминалата 2018 година в Европа е бил 30,900 евро, а у нас – 7,800. Следователно ние сме изкарвали четири пъти по-малко отколкото другите европейци. Това е голата истина, такова е нашето дередже, казано на народен език, ние сме най-бедните в Европа. Именно икономическите показатели определят нивото на демографските – нашата бедност поражда крайно ниската ни раждаемост. На всичко отгоре трябва да имаме предвид, че демографският срив се отнася само до българския етнос. Връщаме се към темата за обедняването като първопричина за демографския ни срив. Няма как да не се запитаме откъде ни сполетя това обедняване, нали се сдобихме с демокрация. Излиза, че е било псевдодемокрация, а под нейното прикритие – тотално разграбване и самопогребване. Последователно и усърдно сме закопавали собствената си държава. Как стана така, че с идването на демокрацията разорихме страната си, която в икономическо отношение бе първа на Балканите, а в развитието на електрониката изпреварвахме едни от най-напредналите страни в Европа? Оказва се, че преходният период към демокрация се е превърнал в период на тотален спад, защото неговото кръщение тръгна в погрешна посока – и разграждането бе осъществено, и ликвидацията бе извършена. Сякаш над страната ни мина невиждан смерч. Само, че този смерч не бе за час или за ден, а се вихри с години. Този смерч гилотинира повече от 4000 предприятия и кооперативното селско стопанство. Селяните получиха обрат­но земите си, но не знаеха какво да ги правят, нямаха и техника да ги обработват, а времето на сърпа и мотиката вече бе отминало. И се юрнаха към градовете, започна обезлюдяването и загиването на българското село. В същото време страни като Полша, Унгария и Чехия запазиха селското си стопанство и ни изместиха от руския и европейския пазар, където ние бяхме сред първенците. Знаете ли какво е сега положението с българските храни, с храната на народа? Към 80 на сто от млякото, сиренето, кашкавала, месото и зеленчуците, които консумираме, е от внос. Но не е само това – тези храни са некачествени, а някои са и вредни. И още – те са доста по-скъпи. Ето откъде идват нашите беди, от къде идва нашата криза. Болниците са препълнени, но там пък има недостиг на медицински сестри, защото най-добрите от тях отиват в чужбина. Ето и някои данни за този упадък. Преди 25-30 години сме имали 18 милиона овце, а сега са 1 милион и 300 хиляди. Разликата е убийствена, толкова е драстична, че не подлежи на коментар. Но един смешен коментатор по телевизия „Европа“ ни разправя за умрели животни по социалистическо време и размахва някакъв документ. Каква наглост! Сигурно са умрели, че то и хората умират. Но този миличък коментатор и дума не обелва за многомилионното ни животновъдство, което бе ликвидирано от адептите на престорената демокрация. Нито за организирания мор на овце и кози в Странджа заради някакви щурави европейски наредби, без нито едно животно да бе умряло от измислената чума. А когато се пръкна истинската чума, африканската, се оказахме съвсем неподготвени. И започна голямото клане и голямото пропищяване на хиляди стопани. Това стана благодарение на хилавата ни псевдозащита на северниата ни граница, макар да се знаеше какъв мор върлува в Румъния. Разгромът на индустрията и селското стопанство бе маскиран идеологически, но по същество се превърна в невиждано грабителство. Питам се всеки божи ден как можахме така бандитски да разнебитим българската електроника, която процъфтяваше с над 100 000 специалисти и квалифицирани труженици. Как разтурихме Старозагорския електронен комплекс, Кремиковския металургичен комбинат, химическите комбинати в цялата страна, обувните и текстилните заводи, стотиците и хиляди предприятия на тежката и леката промишленост. Много градове, които процъфтяваха с по десетина големи предприятия, сега нямат никаква индустрия и бързо се смаляват. Продължение четете в следващ брой", "date": "2019.08.30", "title": " Демографският срив ни затрива\t"}
{"url": "https://trud.bg/%d0%b2%d0%bd%d0%b5%d1%81%d0%be%d1%85%d0%b0-%d0%be%d0%b1%d0%b2%d0%b8%d0%bd%d0%b8%d1%82%d0%b5%d0%bb%d0%b5%d0%bd-%d0%b0%d0%ba%d1%82-%d0%b7%d0%b0-%d1%82%d0%b5%d0%b6%d0%ba%d0%b0%d1%82%d0%b0-%d0%ba%d0%b0/", "text": "Внесен е обвинителен акт срещу водача на товарния автомобил от Разград, причинил   от село Срацимир, в резултат на която по-късно починаха двама души,  а 14 други  получиха средни и леки телесни повреди. Това съобщиха от Окръжна прокуратура в Разград. Катастрофата стана на 8 септември миналата година, когато микробус „Форд Транзит”  със 17 самодейци от силистренското село Срацимир е бил ударен от ТИР след завой в местността „Пчелина” край Разград. Камионът, натоварен със слънчоглед, навлязъл в лентата на буса и ударът бил страничен. Пътническият автомобил изхвърчал в дере. Всички 18  души, заедно с водача на буса, бяха приети в болница. На 1 октомври почина един от тежко ранените, а през ноември и втори. Някои от другите ранени  се възстановяваха дълго, като при седем от тях травмите са били средни, а при други седем леки. Самодейците тогава пътували към Капанския събор, който се провежда по традиция в поповското село Садина. Камионът, предизвикал трагедията пък, е управляван от 48-годишния Пламен С.  от Разград, който бил и собственик на транспортното средство. Версията в деня на инцидента беше, че той е бил принуден да навлезе в насрещната лента заради опасна маневра на  „Ауди”, което било през една кола пред него.  Въпросният автомобил предприел внезапно завой към черен път без да сигнализира преди това. Джипът след „Ауди”-то пък набил спирачки, което принудило и камиона, вероятно и заради висока скорост, да кривне в другата лента, за да не удари колата пред него. За нещастие тогава странично бил ударен пътническият микробус. Дали тази версия е била потвърдена при проведените експертизи ще стане ясно в хода на делото, което  предстои да бъде гледано в Окръжния съд в Разград. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.30", "title": " Внесоха обвинителен акт за тежката катастрофа със самодейци в Разградско\t"}
{"url": "https://trud.bg/%d0%b8%d0%b2%d0%b0%d0%bd-%d0%b3%d0%b5%d1%88%d0%b5%d0%b2-%d0%b2%d1%80%d0%b5%d0%bc%d0%b5%d1%82%d0%be-%d0%bd%d0%b0-%d1%82%d0%b5%d0%bb%d0%b5%d1%84%d0%be%d0%bd%d0%bd%d0%b8%d1%82%d0%b5-%d0%b8%d0%b7%d0%bc/", "text": "Както свърши времето на мутрите, така скоро ще свърши и времето на телефонните измамници. Това обеща замeстник-главният прокурор Иван Гешев след  . При нея беше разбита бандата на един от ветераните на ало мафията у нас Димитър Серафимов-Келеша. В ареста освен тартора са още седем негови съучастници, сред които и мъж от София, за когото се предполага, че е бил мулето на групата. Гешев обясни, че на най-високо ниво, с участието на премиера и главния прокурор, са обсъдени мерки, които трябва да края на годината или най-късно до следващото лято рязко да се ограничи тови вид престъпност. Той заяви, че ало измамниците по принцип са хора с нисък социален статус и образование, но в същото време разполагат с луксозни къщи и коли. „Не можем да позволим повече такива групи да тормозят възрастните хора в страната и да обират спестяванията и последните им пари. Държавата е в дълг на потърпевшите от телефонните измамници“, заяви още Гешев. Кандидатът за главен прокурор определи разбитата банда в Левски като организирана престъпна група, срещу която имало достатъчно събрани доказателства. При днешните арести и обиски е открито повече от кило злато в дома на Серафимов, който се оказа собственик и на луксозни лимузини. Намерени и иззети са и много телефони, които са били „оръдия на труда“ на групата. В операцията срещу бандата на Келеша, която е следена от няколко месеца, са предотвратени няколки измами. Според шефа на националната полиция Христо Терзийски това е втори пореден удар срещу родната ало мафия след задържането на групата на Борислав Димитров-Бобито през април. Той похвали добрата съвместна работа на нашата и румънската прокуратура, защото повечето родни ало измамници „работят“ изнесени от другата страна на Дунав.", "date": "2019.08.30", "title": " Иван Гешев: Времето на телефонните измамници скоро ще свърши"}
{"url": "https://trud.bg/%d0%b3%d0%be%d1%82%d0%b2%d1%8f%d1%82-23-%d0%b8%d0%b7%d0%b4%d0%b0%d0%bd%d0%b8%d0%b5-%d0%bd%d0%b0-%d1%81%d1%8a%d0%b1%d0%be%d1%80%d0%b0-%d0%b8-%d1%81%d0%b8-%d0%bd%d0%be%d1%81%d0%b8%d0%bc-%d0%bf/", "text": "23 издание на събора за автентичен фолклор „И си носим песента” ще се проведе на 14 септември край село Горно Новково, съобщиха от Община Омуртаг. На събора българомохамедани представят своите бит, култура и фолклор и той се превръща в своеобразна родова среща. Освен участниците, край Горно Новково се събират хора от цялата страна, чиито корени са от Родопите, но са се преселили в Североизточна  България през годините в търсене на препитание, припомнят от кметството. От Общината, която е организатор на проявата, заедно с народно читалище „Нова Светлина – 1956“, село Горно Новково, допълват, че все още се приемат заявки за участие в събора. Програмата ще започне в 15 часа, а официалното откриване ще е в 20 часа. Очакват се над 170 участници. В празничната поздравителна част са включени оркестър „Якоруда” и фолклорни певци. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.30", "title": " Готвят 23 издание на събора „И си носим песента”"}
{"url": "https://trud.bg/%d0%b5%d0%ba%d0%be%d0%b8%d0%bd%d1%81%d0%bf%d0%b5%d0%ba%d1%82%d0%be%d1%80%d0%b8-%d0%b2%d1%8a%d0%b7%d0%bb%d0%be%d0%b6%d0%b8%d1%85%d0%b0-%d0%bd%d0%b0-%d0%be%d0%b1%d1%89%d0%b8%d0%bd%d0%b8%d1%82%d0%b5/", "text": "РИОСВ – Велико Търново даде предписания на общините, които все още не са започнали рекултивация на старите сметища да засилят контрола върху тях и периодично да докладват за текущото им състояние. Инструкции са получили кметовете на Велико Търново, Горна Оряховица, Елена, Павликени, Полски Тръмбеш и Трявна. Мярката е превантивна по отношение опазването на компонентите на околната среда. Кметовете на общините трябва да организират извършването на ежеседмични регулярни проверки на съществуващите депа за неопасни отпадъци като следят за наличие на външни лица на територията на депото, нерегламентирано изхвърляне на отпадъци, замърсяване на близки до депото територии и пътища, разнасяни от вятъра отпадъци на територии извън депото, запалване на отпадъци. Резултатите от проверките трябва да се представят в регионалната инспекция ежемесечно. Предписанието следва да се спазва до стартиране на дейностите по закриване и рекултивация на депото. За неизпълнение на предписанието кметовете носят административнонаказателна отговорност, съгласно разпоредбите на Закона за опазване на околната среда. РИОСВ – Велико Търново продължава да извършва проверки на посочените шест общински депа за проследяване на предприетите действия от страна на кметовете по закриването и рекултивацията на терените, както и за текущото им състояние. Контролират се и общините, чиито депа имат извършена техническа и биологична рекултивация – Севлиево, Сухиндол, Стражица, Златарица и Габрово, като и депата на Дряново и Свищов, които са в процес на рекултивация, относно изпълнение на техния собствен план за контрол и мониторинг. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.30", "title": " Екоинспектори възложиха на общините да засилят контрола върху старите сметища\t"}
{"url": "https://trud.bg/%d0%bc%d0%b0%d0%ba%d0%b5%d0%b4%d0%be%d0%bd%d1%86%d0%b8-%d0%b8-%d0%b0%d0%bb%d0%b1%d0%b0%d0%bd%d1%86%d0%b8-%d0%be%d1%89%d0%b5-%d1%80%d0%be%d0%b2%d1%8f%d1%82-%d0%b2-%d0%b3%d0%be%d1%80%d0%b5%d1%89%d0%b8/", "text": "Албанците в Македония настояват всеки четвърти в управлението да е техен човек Уж оттогава минаха осемнадесет години. Уж всичко е ясно и като хронология, и като резултати. Уж бе подписан Охридският мирен договор, последван от Закон за амнистия, който оправда всички бунтовници от тогавашната Армия за национално освобождение (АНО), известна с абревиатурата си на албански език – УЧК. Формално погледнато, всичко е наред, но дойде ли някаква годишнина от онова тревожно и жертвено лято на 2001 г, пепелта на забравата се вдига и в уж угасналото огнище отново се виждат горещите въглени. Такава е ситуацията, само се търси повод отново да се върнат спомените от онези дни, когато по склоновете на Шар планина над Тетово воюваха едни срещу други – силите на властта срещу частите на АНО. След 13-и август, след Охридския рамков договор, онези от УЧК слязоха, преоблякоха се и повечето от тях, ако не се хванаха с бизнес, станаха политици от основаната от тях партия Демократичен съюз за интеграция (ДСИ). Партиен лидер, както и командир на АНО, беше и е Али Ахмети. Огнището на забравата бе разровено и сега. При новата реконструкция на правителството на премиера Зоран Заев само трябваше да се спомене предложението на лидера на ДСИ Ахмети: един от министрите от неговата, партийната квота да бъде Хисен Джемаили, за да се разгори отново дебатът докога Северна Македония ще се управлява от хора, чието минало е свързано със събитията от 2001 г. Джемаили ще стане министър без портфейл, които са достатъчно много в кабинета на Заев, за да задоволят претенциите на всички етнически общности, подкрепили го на изборите, да имат свой човек във властта. Той специално ще отговаря за подобряване на инвестиционния климат за фирмите от страната. Преподавателят по география от Университета в родния си град Тетово досега освен партийна и апаратна работа в ДСИ, няма очертана политическа дейност, макар че, ако не се лъжа, има един мандат като депутат от ДСИ. Има зад гърба си висше образование, магистратура, започнал е докторат, но не го е завършил. Абе, скромна визитна картичка за човек, който ще трябва да примамва чуждестранни инвестиции в икономиката на Северна Македония, да следи дали се спазват регулациите и така нататък. Не е в това проблемът. За тези почти тридесет години суверенна и независима Македония през правителствата на страната минаха и заминаха достатъчно много хора, които не си бяха – нито като образование, нито като подготовка, нито пък като чисто човешки качества, на мястото. Даже на някои дори вече не им помня имената, толкова безлични са били те на високите си постове като министри. В повечето случаи това са били партийни кадри или са били продукт на квотния принцип при разделение на постовете в коалиционните правителства, от които Северна Македония се управлява от обявяването на независимостта си до днес. Този принцип на квотите се установи като неписана, но задължителна формула за съставяне на кабинетите след Охридския договор от 2001 г, особено след преброяването от 2002 г. В това преброяване, за съжаление, единственото досега през всичките 28 независими години, показа, че албанците в Македония са почти една четвърт от общия брой на населението – 25,7 на сто. И оттогава, та до днес поне до следващото преброяване, когато и да стане то, партиите на албанците в държавата настояват всеки четвърти в държавното управление да е техен човек. Дали става дума за деловодител в общината, или за министър, албанците настояват квотата от една четвърт да си е тяхна. И тъй като партията ДСИ, която се роди след конфликта от 2001 г, и която и до днес има самочувствието, че е победител в него, вече толкова години от края на кризата е най-добре представената в парламента, тя предлага най-много свои кандидати за членове на кабинета. Въпрос на спазване на принципа. От друга страна, през всички 28 години от независимостта на Република, сега Северна Македония, постепенно, но категорично се наложи едно друго негласно правило – ако се прави коалиционно правителство, а то просто не може да бъде друго, то да бъде съставено от представители на най-голямата политическа партия на македонците и на най-голямата политическа сила, представляваща местните албанци. Дори и да е имало моменти, когато македонска партия би могла да състави сама кабинет без албанци, в името на поддържане на етническото равновесие в страната, основа на стабилността и сигурността u, винаги са били канени и министри албанци. Лошото е, че техният избор винаги, ама винаги е ставал по личната преценка на лидера на партията, и в повечето случаи тази преценка е била основана на лична преданост, а не на професионални преценки. Затова министрите и техните заместници, пък и на по-ниските управленски равнища според вече обяснената квота, се чувстват задължени на партийния си лидер и се отчитат пред него за дейността си, а не пред премиера. Дали премиер е бил Бранко Цървенковски или Любчо Георгиевски, или после Никола Груевски, а сега Зоран Заев, практиката, за съжаление е такава – правителството в Скопие действа по-скоро като федерално. Тази практика се забелязва още по-отчетливо тъкмо след Охридския мирен договор и края на конфликта от 2001 г. И въпросният Хисен Джемаили е продукт на тази практика и на всички негласни споразумения. Чрез неговата кандидатура лидерът на ДСИ Али Ахмети иска да реши един чисто вътрешно-партиен въпрос. Джемаили е от Тетово, където е – ако не се лъжа, най-голямата местна организация на ДСИ. Там, в края на града, в Мала Речица е и седалището на централата на партията. Но до този момент при всички реконструкции на кабинета на Заев, Ахмети не е предлагал човек от Тетово да влезе в правителството. Това пък създаваше напрежение в партията, което като малко камъче в обувката предизвикваше дискомфорт за иначе спокойния Ахмети. Но това, че въпросният Джемаили е чисто партийно-квотна кандидатура за министър, е по-малкият дразнител. Големият се корени във факта, че бъдещият министър без портфейл е бил активен участник в АНО по време на кризата преди осемнадесет години. Нещо повече, той беше свързан с един от четирите случая, които Скопие предложи пред Трибунала в Хага за престъпленията в бивша Югославия, които да бъдат обект на разследване на магистратите там. Това бе по времето, когато в Хага се водеха дела за престъпления срещу човечеството срещу Слободан Милошевич и всички онези политици и военни командири, оцапали ръцете си при кървавия разпад на някогашната СФРЮ… Спомням си много добре този случай – четирима работници от строителното предприятие „Маврово“ бяха задържани от бунтовниците на АНО, между които и Джемаили, бяха измъчвани и малтретирани, дори когато ги откриха, те показаха гърбовете си, на които беше изрязана с нож бунтовническата емблема. Властите тогава прецениха, че този случай, заедно с още три подобни, с които въоръжените членове на АНО нападат и се гаврят с цивилното население, заслужават да бъдат предадени на Трибунала в Хага. Много скоро обаче четирите случая бяха върнати обратно в Скопие с препоръката местното правосъдие да ги разгледа и да вземе отношение. Но в Република Македония по това време все повече се налагаше тезата за нуждата от помирение и че ако македонци и албанци искат да живеят и занапред заедно и сигурно, ще трябва да си простят едни на други. Бе изработен и приет Закон за амнистията, който окончателно бе утвърден през 2011 г. със съответното правно тълкуване. Всички участници в АНО бяха амнистирани, в това число и Джемаили, а четирите случая, върнати от Хага, бяха турени в най-долното чекмедже, под папките на правосъдната система. Политиката взе връх над правото. Единственият македонец, който бе осъден на 12 години затвор, от които излежа осем, бе Йохан Тарчуловски. Впрочем, Джемаили не единственият АНО-вец, който ще бъде във високите етажи на властта. Там са Хазби Лика и Садула Дураку, които ще бъдат на същата маса с премиера Заев и с Хисен Джемаили. А тяхното утвърждаване като членове на кабинета ще стане в Събранието, чийто председател Талат Джафери също е от хората, които слязоха през август 2001 г. от Шар планина и станаха политици. Нищо лично, разбира се.", "date": "2019.08.30", "title": " Македонци и албанци още ровят в горещи въглени\t"}
{"url": "https://trud.bg/%d0%b0%d1%80%d0%b5%d1%81%d1%82-%d0%b7%d0%b0-%d0%bf%d0%b8%d1%8f%d0%bd-%d1%88%d1%83%d0%bc%d0%b5%d0%bd%d0%b5%d1%86-%d0%bf%d0%be%d1%82%d1%80%d0%be%d1%88%d0%b8%d0%bb-%d0%b4%d0%be%d0%bc%d0%b0-%d1%81%d0%b8/", "text": "19-годишен шуменец беше арестуван след скандал и трошене в дома си. Мелето се разразило след 21 часа в четвъртък в блок на ул.“Дедеагач“ в Шумен. На мястото били извикани полицаи, които установили, че С.С. е във видимо нетрезво състояние. Той чупил покъщнина в апартамента на третия етаж. Увредил дори входната врата на съседите си, като хвърлил по нея част от мебел. Преди това отправял яростни закани към майка си. Младежът бил задържан за едно денонощие в Полицейското управление в Шумен заради това, че с действията си е опасен за себе си и за околните, съобщават от полицията.", "date": "2019.08.30", "title": " Арест за пиян шуменец, потрошил дома си"}
{"url": "https://trud.bg/%d0%be%d1%81%d1%8a%d0%b4%d0%b5%d0%bd%d0%b8-%d0%b7%d0%b0-%d0%b1%d0%bb%d1%83%d0%b4%d1%81%d1%82%d0%b2%d0%be-%d0%b6%d0%b0%d0%bb%d1%8f%d1%82-%d0%bd%d0%b0%d0%ba%d0%b0%d0%b7%d0%b0%d0%bd%d0%b8%d1%8f-%d0%bf/", "text": "Осъдени на първа инстанция извършители на блудства обжалват наложените им наказания пред Окръжния съд във Велико Търново. Делата срещу Христо А. и Евгени К. са насрочени за идната седмица. По обвинителен акт на Районна прокуратура-Велико Търново 44-годишният Христо А.е осъден на 8 години лишаване от свобода при строг режим мъж за извършени блудствени действия.Той е признат за виновен за това, че на 21 март тази година, на пътека между ресторант и ул. „Стоян Коледаров“ във Велико Търново, извършил блудство с 14-годишно момиче като употребил сила. Обвиняемият е осъждан многократно. Известен е с избухлив характер, злоупотреба с алкохол, вследствие на което става изключително агресивен и неконтролируем, предизвиква конфликти с граждани, нарушава обществения ред и извършва престъпления от общ характер. С присъда от 2 ноември миналата година Районен съд – Велико Търново е признал Евгени К. за виновен в това, че на 20 септември 2017 г. е направил опит да блудства с 18-годишната Д. В. За целта употребил сила. За деянието е наказан с 2 години условно с 3-годишен изпитателен срок.", "date": "2019.08.30", "title": " Осъдени за блудство жалят наказания пред Окръжния съд във Велико Търново\t"}
{"url": "https://trud.bg/%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0%d1%82-%d0%ba%d1%80%d0%b0%d0%b6%d0%b1%d0%b0-%d0%bd%d0%b0-2400-%d0%bb%d0%b5%d0%b2%d0%b0-%d0%be%d1%82-%d0%b1%d1%83%d1%81-%d0%b2-%d0%bf%d0%b0%d0%b2/", "text": "Служители на РУ-Павликени разследват кражба на откраднати пари от товарен бус. Посегателството на 2400 лева е извършено на 29 август следобяд, като бусът е бил паркиран за разтоварване пред магазин в Павликени. В районното управление е образувано досъдебно производство по чл. 194, ал.1 от НК. Работата по изясняване на случая продължава.", "date": "2019.08.30", "title": " Разследват кражба на 2400 лева от бус в Павликени"}
{"url": "https://trud.bg/%d0%b2%d0%b0%d0%bd-%d0%b4%d0%b0%d0%b9%d0%ba-%d0%bf%d0%be%d0%b1%d0%b5%d0%b4%d0%b8-%d0%bc%d0%b5%d1%81%d0%b8-%d0%b8-%d1%80%d0%be%d0%bd%d0%b0%d0%bb%d0%b4%d0%be/", "text": "Най-добрите голаджии в света през последното десетилетие Лионел Меси и Кристиано Роналдо бяха победени от Върджил ван Дайк в конкурса на УЕФА за най-добър играч в Европа за изминалия сезон 2018-2019. Бранителят на „Ливърпул” спечели убедително престижната награда, която му бе връчена в Монако на церемонията по теглене на жребия за групите в Шампионската лига. Носителят на отличието се пазеше в тайна до последния момент, в който президентът на УЕФА Александър Чеферин излезе на сцената и отвори плика с името на победителя, а един до друг на първия ред в залата седяха в очакване тримата номинирани – Ван Дайк, Меси и Роналдо. Спечелването на Шампионската лига бе големият коз на Ван Дайк в съревнованието му с двамата големи, които през изминалия сезон вдигнаха само национални отличия. Меси взе титлата и купата на Испания плюс „Златната обувка” за голмайстор №1 в Европа и в Шампионската лига, а Роналдо прегърна титлата и суперкупата на Италия плюс купата от Лигата на нациите. Ван Дайк вече има две награди за играч №1 на миналия сезон – на УЕФА и на Висшата лига, в която „Ливърпул” завърши на второ място след луда гонитба с „Манчестър Сити”. Холандецът спечели и още едно отличие на УЕФА – за най-добър защитник в Шампионската лига, изпреварвайки съотборниците си в националния тим Матайс де Лихт и в клуба си Трент-Александър Арнолд. Играч на „Ливърпул” стана и най-добър вратар в турнира – Алисон Бекер, а отново холандец в лицето на Френки де Йонг взе наградата за полузащитник. При нападателите Меси изпревари Садио Мане и Роналдо (виж таблицата). Наградите на УЕФА за най-добри играчи по постове в Шампионската лига се определят с вот между треньорите и капитаните на отборите от груповата фаза на последното издание на турнира. Гласува също и жури от 55 журналисти (по един от всяка държава членка на УЕФА), излъчени от Асоциацията на европейските спортни медии  ESM , като представителят за България е от в. „Труд”. При избора за най-добър футболист в Европа участват също треньорите и капитаните на отборите от групите в Лига Европа. Роналдо остана без награда, но в добро настроение. Той седеше до Меси и двамата непрекъснато си говореха като първи приятели. Когато взе микрофона, Кристиано заяви: „Ние с Меси печелим всичко в последните 15 години. Такова нещо не е имало никога и едва ли някога ще има. В добри отношения сме, но досега все още не сме излизали заедно на вечеря. Мисля, че трябва да го направим скоро…” Под бурните аплодисменти Роналдо продължи: „Не знам кой от нас ще се откаже първи от футбола. Той е с две години по-млад, но аз изглеждам доста добре за моята възраст. От съперничеството помежду си двамата станахме по-добри.”", "date": "2019.08.30", "title": " Ван Дайк победи Меси и Роналдо"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d1%85%d0%b2%d0%b0%d0%bd%d0%b0-4537-%d0%bd%d0%b0%d1%80%d1%83%d1%88%d0%b5%d0%bd%d0%b8%d1%8f-%d0%b2-%d0%b4%d0%be%d0%b3/", "text": "ВАП извърши проверка за законност за изпълнение на договори за оказване на медицинска и/или дентална помощ, сключени от Националната здравноосигурителна каса /НЗОК/ във връзка със спазване на законовите изисквания, съобщават от държавното обвинение. Проверката е реализирана на територията на цялата страна от длъжностни лица – контрольори от всички двадесет и осем РЗОК и длъжностни лица служители на НЗОК. Инспектирани са лечебни заведения за първична извънболнична медицинска помощ (ПИМП), лечебни заведения за специализирана извънболнична медицинска помощ (СИМП), лечебни заведения за извънболнична дентална помощ (ИДП) и  лечебни заведения за болнична медицинска помощ (БМП). Общият брой на извършените проверки е 1 745 бр. В хода на проверката са констатиран 4 537 бр. нарушения, сред които най-често срещани са нарушения, относно плащане или доплащане от осигуреното лице за видове дейност, която е закупена от НЗОК; нарушения на правата на ЗОЛ, като е поискано и получено неправомерно заплащане на потребителска такса; нарушения на изискванията за налично и технически изправно медицинско оборудване и обзавеждане; нарушения свързани с предписване на лекарствени продукти и др. Чести нарушения на условията и ред по програма „Детско здравеопазване“ са констатирани в 12 области на страната – Благоевград, Бургас, Варна, Велико Търново, Видин, Враца, Кюстендил, Монтана, Пазарджик, Перник, Пловдив, Стара Загора. В резултат от проверката са предприети действия за санкциониране на виновните лица, а в някои конкретни случаи материалите от проверката са препращани за предприемане на действия по компетентност от други органи. В хода на проверката на РЗОК – Велико Търново при един изпълнител на дентална помощ сключил договор с НЗОК са констатирани отчетени и заплатени дентални дейности, които не са извършени. Договорът на изпълнителя с НЗОК е прекратен и преписката е изпратена на Районна прокуратура – Велико Търново. При проверката на РЗОК – Пазарджик е установено неправомерно взети такси за избор на лекар/лекарски екип при приети ЗОЛ по спешност. Преписката е предоставена на вниманието на Изпълнителна агенция Медицински надзор за предприемане на необходимите действия. След констатиране на нарушенията от контролните органи са наложени санкции в общ размер от 112 879.00 лв., като предстои допълнително налагане на санкции в общ размер до 404 395.00 лв. В лечебни заведения в областите Ловеч, Плевен и София област са констатирани нарушения, за които предстои издаване на заповеди за налагане на санкция „прекратяване на договора“. Предприети са и мерки за възстановяване на неоснователно получени суми в размер на 706 705.11 лв. Целта на проверката е гарантиране на нормативноустановеното право на достъп до медицинска помощ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.30", "title": " Прокуратурата хвана 4537 нарушения на болници с договори с НЗОК"}
{"url": "https://trud.bg/%d0%b6%d0%b5%d0%bd%d0%b0-%d0%b5-%d1%81-%d0%be%d0%bf%d0%b0%d1%81%d0%bd%d0%be%d1%81%d1%82-%d0%b7%d0%b0-%d0%b6%d0%b8%d0%b2%d0%be%d1%82%d0%b0-%d1%81%d0%bb%d0%b5%d0%b4-%d0%ba%d0%b0%d1%82%d0%be-%d0%b5/", "text": "Жена е пострадала при пътен инцидент на пешеходна пътека в Бургас. Тя е без опасност за живота, съобщават от ОДМВР – Бургас. Сигналът е получен в 11.38 часа, а инцидентът е станал на бул. „Тракия“. Пострадалата е настанена в бургаската болница за лечение.", "date": "2019.08.30", "title": " Жена е с опасност за живота, след като е била блъсната от кола на пешеходна пътека"}
{"url": "https://trud.bg/%d0%bf%d0%b8%d1%8f%d0%bd-%d0%bc%d0%be%d0%bb%d0%b4%d0%be%d0%b2%d0%b5%d1%86-%d1%83%d0%b4%d0%b0%d1%80%d0%b8-%d1%81-%d1%82%d1%80%d0%b8%d0%ba%d0%be%d0%bb%d0%ba%d0%b0-%d0%b4%d0%b5%d1%82%d0%b5-%d0%b2-%d1%81/", "text": "Пиян молдовец удари с триколка дете на година и половина. Инцидентът станал на пешеходната алея до бийч бар „Викинг“ в Слънчев бряг. 31-годишният молдовец, който почивал в курортния комплекс, подкарал електрическата триколка след употреба на алкохол. В резултат на това блъснал детето, което е английски гражданин. От удара то получило охлузни рани по главата и лявото коляно. Детето е прегледано и освободено за домашно лечение. Водачът на триколката е тестван за употреба на алкохол, като дрегера отчел – 2,24 промила. Движение с несъобразена скорост от страна на водача на триколката, който блъска внезапно излязлото пред него дете-пешеходец, е причина за инцидента. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.30", "title": " Пиян молдовец удари с триколка дете в Слънчев бряг"}
{"url": "https://trud.bg/%d1%80%d0%b0%d0%b7%d0%ba%d1%80%d0%b8%d1%85%d0%b0-%d0%bc%d1%8a%d0%b6-%d0%be%d1%82%d1%81%d1%8f%d0%ba%d1%8a%d0%bb-%d0%bd%d0%b5%d0%b7%d0%b0%d0%ba%d0%be%d0%bd%d0%bd%d0%be-46-%d0%b4%d1%8a%d1%80%d0%b2%d0%b5/", "text": "55-годишен мъж е установен като извършител на незаконна сеч в землището на павликенското село Върбовка. Деянието е извършено на 26 юли, като мъжът без редовно писмено позволително е извършил незаконна сеч на 46 броя дърва за огрев. В РУ-Павликени е образувано досъдебно производсто по чл. 235, ал.1 от НК.", "date": "2019.08.30", "title": " Разкриха мъж, отсякъл незаконно 46 дървета в Павликенско"}
{"url": "https://trud.bg/%d0%bc%d0%be-%d1%81%d0%bf%d1%80%d1%8f-%d0%bf%d1%80%d0%be%d0%b4%d0%b0%d0%b6%d0%b1%d0%b0%d1%82%d0%b0-%d0%bd%d0%b0-%d0%b8%d0%bc%d0%be%d1%82-%d0%b2-%d1%81%d0%be%d0%b7%d0%be%d0%bf%d0%be%d0%bb/", "text": "Със заповед на министъра на отбраната Красимир Каракачанов е прекратена процедурата за провеждане на търга за продажба на поземления имот с идентификатор № 67800.1.187 с площ 19,847 дка, който се намира в гр. Созопол, местност „Герени“, община Созопол, област Бургас. Решението е въз основа на приключила проверка, разпоредена от министъра на отбраната. По банков път ще бъдат възстановени сумите на участниците за закупени тръжни книжа и внесени депозити за участие в търга.", "date": "2019.08.30", "title": " МО спря продажбата на имот в Созопол"}
{"url": "https://trud.bg/%d0%bf%d0%b0%d1%82%d1%80%d0%b8%d0%b0%d1%80%d1%88%d0%b5%d1%81%d0%ba%d0%b0%d1%82%d0%b0-%d0%ba%d0%b0%d1%82%d0%b5%d0%b4%d1%80%d0%b0%d0%bb%d0%b0-%d1%81%d0%b2-%d0%b0%d0%bb%d0%b5%d0%ba%d1%81%d0%b0%d0%bd/", "text": "Патриаршеската катедрала „Св. Александър Невски“ чества един от своите храмови празници – Пренасяне честните мощи на св. Александър Невски на 30 август. Днес имен ден празнуват всички, които носят името Александър. Снимки: Пламен Стоименов На 23 ноември Църквата чества паметта на св. Александър Невски, а на 30 август – събитията, свързани с решението на император Петър Велики мощите на светеца да бъдат тържествено пренесени от храм „Рождество Богородично“ – гр. Владимир, където почивали, в новооснования в Санкт Петербург, съобщиха от Светия Синод. Свети Александър Невски е роден през 1220 година. Живял е по времето, когато руските земи били под татарско владичество. Александър бил княз на Новгородската област. По време на неговото управление шведският крал с многобройна войска се отправил на поход срещу Новгород. Княз Александър поел защитата на града си, като възложил всичките си надежди за победа на Бога. Двете армии се срещнали при река Нева. Новгородският княз с Божия помощ удържал славна победа, за която бил наречен „Невски“. Преди години, при посещение в Москва на църковна делегация, водена от българския патриарх Максим, беше получен безценен дар – частица от мощите на Свети княз Александър Невски. Великият руски княз се е прославил като смел защитник на православната вяра и на своя народ от нашествията на татарите. В края на живота си е пожелал да приеме монашеството. Мощите му се съхраняват в Александро-Невската лавра, където извършват много чудеса. На 18 октомври 1998 г., след Светата литургия, с тържествено литийно шествие от Синодалната палата, богато украсената ракла с частицата от мощите на светеца беше пренесена и положена за поклонение в патриаршеската катедрала „Св. Александър Невски“.", "date": "2019.08.30", "title": " Патриаршеската катедрала „Св. Александър Невски“ отбелязва летния си храмов празник"}
{"url": "https://trud.bg/%d0%bd%d0%be%d0%bc%d0%be%d1%84%d0%be%d0%b1%d0%b8%d1%8f-%d0%bc%d0%be%d0%b4%d0%b5%d1%80%d0%bd%d0%b0%d1%82%d0%b0-%d0%b7%d0%b0%d0%b2%d0%b8%d1%81%d0%b8%d0%bc%d0%be%d1%81%d1%82/", "text": "Психиатри и психолози наблюдават през последните години зависимости от нов тип, които са пряко свързани с промените в начина ни на живот и новите технологии. Пристрастяването например към виртуалния свят също се определя като зависимост. Да избягаш в алтернативна реалност, се превръща все повече в начин на живот. Той може да се изразява в т.нар. геймърство, непрекъснато сърфиране в сайтове, живеене през социалните мрежи. Учените дори установяват, че при този тип пристрастяване нивото на допамин се повишава, когато зависимият получава „лайкове“ и похвали в социалната мрежа. Специалистите са дали име на друг феномен – страх, пораждащ се от забравен или изгубен мобилен телефон. Тази най-нова форма на зависимост се нарича номофобия. Друга зависимост, класифицирана като психично разстройство, която се наблюдава още от ХХ век, е омниоманията – страст към ненужни покупки. Тя има общи психични корени с хазарта. Шопингманията е модерна болест, при която човек всякак се обгражда от неща, от вещи, за да се спаси от нищото, от празнотата. Страстта да притежаваш, е отговор на желанието да бъдем безсмъртни, обграждайки се с предмети, които сякаш ни правят недосегаеми, обясняват експертите и предупреждават, че това ще е често срещана зависимост и през XI век.  Една от причините за това е рекламният свят, който подобно на виртуалния, е собствена реалност, която продуцира желания, създава стремежи и поставя неудовлетворими условия за постигане на щастие. Въпреки че социалната среда и технологиите имат пряко отношение към потенциалните зависимости, които могат да бъдат развити, причините за тях трябва да се търсят и в семейството, училището, медиите, интернет, обясняват психолозите.  „Моделите, които модерният свят през телевизията и медиите например утвърждава, имат отношение към това да възпитават, да създават бекграунд и среда у децата и подрастващите.   Те могат да поощрят например експериментална употреба, но е погрешно да се търсят причините единствено в социума. Те са първо в семейната среда, която изгражда личността на детето“. Това обясни психологът Антония Янакиева, специалист в превенцията и работата  със зависимости. По думите й една от най-ефективните форми на превенция е родителите да се учат на отговорно родителство, защото често семейството е склонно да делегира своите  отговорности на училището, интернет, но да забравя за себе си. Изграждането на доверителна среда, споделеност, откритост и общуване с детето също са от ключово значение.  ", "date": "2019.08.30", "title": " Номофобия – модерната зависимост"}
{"url": "https://trud.bg/%d0%ba%d0%b8%d1%82%d0%b0%d0%b9%d1%81%d0%ba%d0%b8%d1%8f%d1%82-%d0%bf%d1%80%d0%be%d0%b8%d0%b7%d0%b2%d0%be%d0%b4%d0%b8%d1%82%d0%b5%d0%bb-%d0%bd%d0%b0-%d0%b5%d0%bb%d0%b5%d0%ba%d1%82%d1%80%d0%be%d0%b1/", "text": "Първият сертифициран от Европейския съюз китайски производител на електробуси и единственият, получил европейски сертификат за всичките му компоненти Alfa Bus е на посещение в България по покана на министъра на икономиката Емил Караниколов. Двете страни обсъдиха в детайли възможностите за сътрудничество, потенциалната инвестиция и институционалната подкрепа от страна на държавата. На срещата присъстваха президентът и директорът на Борда на директорите и заместник-министърът на икономиката Лъчезар Борисов. По време на разговора стана ясно, че китайският производител проучва пазара на България и има голям интерес от изграждането на завод, не само за асемблиране на автобуси, но и за производство на техните батерии, които да намерят пазарна ниша както у нас, така и в страните от Европейския съюз. Министър Караниколов онагледи макроикономическите показатели за българския бизнес климат, като изтъкна, че България няма конкурент по кредитен рейтинг в региона. Зам.-министър Борисов допълни, че страната ни скоро ще бъде на първо място по финансова стабилност в цяла Европа. Екипът на Министерството на икономиката се ангажира с пълно съдействие и реализиране на контакти в посока на бъдеще ползотворно сътрудничество. Компанията е един от най-ранните производители на автобуси в Китай, като е разработила своя първи електробус през 2002 г. Компанията развива успешна R&D и производствена дейност на ключови резервни части за електробуси, като батерии и електрически мотори. Alfa Bus използва подобрена японска технология за производство на литий-манган батерии. Разполага с технологии за производство на резервни части със собствени права на интелектуална собственост. Alfa Bus е един от производителите, навлезли най-ранно на европейския пазар. През 2012 г. компанията получава първата ЕС хомологизация за свой електробус. През 2017 г. учредява в Италия смесена компания с италиански партньор. Електробусите на Alfa Bus постепенно навлизат на пазарите в Испания, Полша и други страни.", "date": "2019.08.30", "title": " Китайският производител на електробуси Alfa Bus с интерес за инвестиции у нас"}
{"url": "https://trud.bg/%d0%b4%d0%b2%d0%b5-%d0%ba%d0%be%d0%bb%d0%b8-%d1%81%d0%b5-%d1%81%d0%b1%d0%bb%d1%8a%d1%81%d0%ba%d0%b0%d1%85%d0%b0-%d0%ba%d1%80%d0%b0%d0%b9-%d1%81%d0%b5%d0%bb%d0%be-%d1%81%d0%b8%d1%82%d0%be%d0%b2%d0%be/", "text": "33-годишен мъж е загинал при катастрофа между два леки автомобила в района на село Ситово. Това съобщиха от ОДМВР – Силистра. Сблъскали са се челно лек автомобил „Фолксваген“, управляван от загиналия, и лек автомобил „Ауди“, шофиран от 25-годишен. Tежкото пътнотранспортно произшествие е станало тази сутрин в района на село Ситово. Сигналът е получен в 05.38 часа. Другият водач е със счупен крак. Дежурна оперативна група извършва оглед, изясняват се причините за произшествието. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.30", "title": " Две коли се сблъскаха челно край село Ситово, 33-годишен мъж загина"}
{"url": "https://trud.bg/%d1%86%d0%b2%d0%b5%d1%82%d0%b0-%d0%ba%d0%b0%d1%80%d0%b0%d1%8f%d0%bd%d1%87%d0%b5%d0%b2%d0%b0-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%b3%d0%be%d0%b2%d0%be%d1%80%d0%b8/", "text": "Есенната сесия на парламента ще бъде открита следващата седмица с разглеждане на поредното 18-о вето на президента Румен Радев – върху промените в Закона за военното разузнаване. Това съобщи във Варна председателят на Народното събрания Цвета Караянчева. „Сесията ще е много динамична, защото началото й почти съвпада с това на предизборната кампания. Ще има засилени политически дебати. Надявам се колегите да не се увличат по черния пиар, да не бъдат толкова жлъчни и дори арогантни понякога“, апелира Караянчева. Според нея есенната сесия по традиция ще е свързана с приемането на най-важния за държавата закон за бюджета. Очаква се и дебат за промени в НК, за които обществото настоява заради случаите на тежки умишлени убийства, при които извършителите се възползват от възможността да намалят наказанията си след признаване на вина. „Очаквам колегите юристи да дадат компетентно мнение по тази тема“, допълни Караянчева. След обиколка из страната в отпускарския месец август тя сподели, че хората вече си позволяват по-дълги ваканции, което показва, че икономиката върви и покупателната способност на българина се повишава. „Същото каза преди ден при посещението си у нас и председателят на ЕК. Не знам откъде се информира президентът, дали не е само от партийната телевизия на БСП, защото говори като беквокал на Корнелия Нинова.“ Така Цвета Караянчева коментира поредната критика на Румен Радев, който преди дни на Шипка обяви, че управляващите са закотвили България на дъното на Европа. „Предизборната кампания за местния вот ще е изключително изострена, но ние в ГЕРБ ще работим както досега – ще разказваме какво сме свършили и какво можем да направим занапред, което е добро за страната и за българските граждани“, подчерта Караянчева. Тя уточни, че платформата и посланието на ГЕРБ за местните избори се подготвят от Изпълнителната комисия и скоро ще бъдат представени официално. Във Варна председателят на НС бе гост на 12-ия Летен университет на Младежи ГЕРБ. Форумът събра над 250 участници от цялата страна. Караянчева обсъди с тях развитието на регионите и ролята на успешното местно самоуправление за стабилността на страната. „Правете политика със сърце. Гражданите очакват от нас решения и ние с делата си трябва да се борим за доверието им не един месец, а непрекъснато“, призова младежите Цвета Караянчева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.30", "title": " Цвета Караянчева: Президентът говори като беквокал на Корнелия Нинова\t"}
{"url": "https://trud.bg/17-%d0%b3%d0%be%d0%b4%d0%b8%d1%88%d0%b5%d0%bd-%d0%b7%d0%b0%d0%b4%d0%b8%d0%b3%d0%bd%d0%b0%d0%bb-950-%d0%b5%d0%b2%d1%80%d0%be-%d0%be%d1%82-%d0%bf%d1%80%d0%b8%d1%8f%d1%82%d0%b5%d0%bb-%d0%b4%d0%be%d0%ba/", "text": "17-годишен младеж е откраднал 950 евро от приятел, докато били на басейн в градската градина в Попово. Нелепото посегателство е станало в сряда, но  пострадалият, който също бил пред пълнолетие, съобщил за липсата на другия ден. Разказал, че преди седмица се върнал от чужбина. В сряда, в големите  жеги, заедно с 3 приятели  отишли на басейн. Предположил, че докато са били във водата някой е взел парите от чантичката му, оставена на маса край басейна. Вътре имало и сериозна сума в български левове, но липсвали само банкнотите евро. Докато проверявали с кого е бил полицаите установили, че парите са взети от момче от групата, което било дългогодишен приятел на окрадения. То се изкушило, когато видяло парите преди това при плащане на разхладителни напитки. Излязло от водата, докато другите плували и прибрало банкнотите назабелязано. Не успяло да похарчи нищо от чуждите средства, които предало в полицията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.30", "title": " 17-годишен задигнал 950 евро от приятел, докато били на басейн"}
{"url": "https://trud.bg/%d0%b2-%d0%b1%d1%83%d1%80%d0%b3%d0%b0%d1%81-%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%b4%d0%b2%d0%b0%d0%bc%d0%b0-%d0%b2%d0%b0%d1%80%d0%bd%d0%b5%d0%bd%d1%86%d0%b8-%d0%be%d0%b1%d1%80/", "text": "В Бургас задържаха двама варненци на 40 и 51 години, обрали джип „Никас Терано“. Състав на Районния съд в морския град потвърди нарожената им мярка „задържане под стража“. Варненците са криминално проявени и осъждани. Те откраднали вещи от джипа със старозагорска регистрация, паркиран на южния плаж в квартал „Сарафово“. Кражбата е извършена на 27-ми август. В резултат на бързите полицейски действия, предприети от служители на отдел „Криминална полиция” при Областна дирекция на МВР в Бургас и Пето Районно управление в града буквално за часове е установена самоличността на извършителите на деянието. Варненците, на 40 и 51 години, се движели с лек автомобил „Дачия Логан”, с варненска регистрация и се опитали да напуснат област Бургас, след извършената кражба. Но са задържани със съдействието на полицейските служители от Районно управление – Поморие в района на разклона за село Каменар. При извършеното претърсване в купето на ползваната от мъжете кола са намерени и иззети откраднатите от джипа „Нисан терано” – 550 лева, 110 турски лири, 15 купона за храна с номинал от 1 лев и един купон за храна с номинал от 2 лева, собственост на семейство старозагорци. Открити са и три мобилни телефона, само в един от които е имало СИМ-карта. Допълнително са проведени разпити на свидетели и разпознаване на лицата. Иззети са записи от камери за видео-наблюдение от видеоцентъра при Община Бургас. Първоначално двамата варненци са задържани за срок от 24 часа със заповед за полицейско задържане, а впоследствие след повдигане на обвинение за извършено престъпление по чл. 195 ал. 1 т. 4 от Наказателния кодекс, мярката им на задържане е удължена за срок от 72 часа. Състав на Бургаския районен съд определи за двамата извършители на взломната кражба на вещи най–тежката мярка „задържане под стража“. Работата по случая продължава от служители при Пето Ройонно управление – Бургас и служители от отдел „Криминална полиция” при ОДМВР – Бургас. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.30", "title": " В Бургас задържаха двама варненци, обрали кола\t"}
{"url": "https://trud.bg/%d0%bc%d0%be%d1%82%d0%be%d1%80%d0%b8%d1%81%d1%82-%d0%bf%d0%be%d1%81%d1%82%d1%80%d0%b0%d0%b4%d0%b0-%d0%bf%d1%80%d0%b8-%d0%bf%d1%8a%d1%82%d0%b5%d0%bd-%d0%b8%d0%bd%d1%86%d0%b8%d0%b4%d0%b5%d0%bd%d1%82/", "text": "Моторист пострада при пътен инцидент в Разградско, след като лека кола отнела предимството му на пътя. Инцидентът е станал в четвъртък към 18 часа в град Кубрат. Причината е, че 47-годишен водач с БМВ С 220, отнел предимството на движещия се в посока село Савин мотоциклет „Сузуки”, управляван от 39-годишен мъж. Той е откаран за преглед във Филиала на Спешна медицинска помощ в Кубрат, където е установено, че е със счупена ключица. Пробите за алкохол на двамата участници са отрицателни, допълват от полицията в Разград.", "date": "2019.08.30", "title": " Моторист пострада при пътен инцидент в Разградско"}
{"url": "https://trud.bg/%d0%b9%d0%be%d1%80%d0%b4%d0%b0%d0%bd%d0%ba%d0%b0-%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d0%be%d0%b1%d1%8f%d0%b2%d1%8f%d0%b2%d0%b0-%d0%b4%d0%b0%d0%bb%d0%b8-%d1%89%d0%b5-%d1%81%d0%b5/", "text": "През следващата седмица кметът на София Йорданка Фандъкова ще обяви дали ще се кандидатира за нов мандат. Това каза тя в отговор на въпрос по време на проверка на ремонта на бул. „Асен Йорданов“ в кв. „Дружба“, район „Искър“. Ремонтът трябва да приключи до края на октомври, началото на ноември месец. Според Фандъкова това е нелека работа. „Стараем се да не се затруднява цялостното движение“, допълни тя. Ремонтът на пътната артерия започна на 19 юни, а срокът за изпълнение на обекта е 124 дни. Работата по подмяната на пътната настилка не затвори изцяло булеварда за движение – то се осъществява само в едната лента. Освен пътното платно, бордюри, тротоари, настилки и др. ще се подменя и релсов път с дължина около 850 – 900 м. Има промяна и в графика на трамвай 20 и 23, които отиват към Дружба по „Асен Йорданов“ и продължават по Искърско шосе. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.30", "title": " Фандъкова обявява дали ще се кандидатира за нов мандат следващата седмица"}
{"url": "https://trud.bg/%d1%82%d0%b8%d1%82%d0%b0-%d1%81%d0%b8-%d0%bf%d0%be%d1%87%d0%b8%d0%b2%d0%b0-%d1%81-%d0%ba%d0%be%d0%ba%d1%82%d0%b5%d0%b9%d0%bb-%d0%bd%d0%b0-%d0%bc%d0%be%d1%80%d0%b5%d1%82%d0%be-%d1%81%d0%bd%d0%b8%d0%bc/", "text": "Тийн идолът Тита пусна страхотна своя снимка в Инстаграм, на която красавицата си почива на морето с коктейл в ръка. Към публикацията изпълнителката е добавила и че е уловила „златния час“, в който да позира. Младата певица продължава да прекарва лятото си по плажовете, а ако се съди от кадрите, които публикува в социалните мрежиq ваканцията й, която от време на време смесва и с работа, продължdва вече около месец. Самата Тита споделя в профила си: „Какво е лятото за мен? Коктейли на морето, жарко слънце и приятна компания.“", "date": "2019.08.30", "title": " Тита си почива с коктейл на морето (СНИМКА)"}
{"url": "https://trud.bg/%d0%b6%d1%80%d0%b5%d0%b1%d0%b8%d0%b9-%d0%bd%d0%b0-%d1%83%d0%b6%d0%b0%d1%81%d0%b8%d1%82%d0%b5-%d0%b7%d0%b0-%d0%bb%d1%83%d0%b4%d0%be%d0%b3%d0%be%d1%80%d0%b5%d1%86/", "text": "Колко радост изживя „Лудогорец“ в Словения! Шампионът мина сух през иглени уши, за да отстрани „Марибор“. След 0:0 в Разград дъхаше оптимизъм. След 2:0 в 30-ата минута на реванша – еуфория. А в 70-ата – страх, защото резултатът беше 2:2. В крайна сметка „Лудогорец“ оцеля и за четвърти път влезе в групите на Лига Европа. Никой български клуб не може да се похвали с подобно постижение. Само за класирането в групите „Лудогорец“ ще прибере 2 920 000 милиона евро от наградния фонд на УЕФА, а с участието в предварителните кръгове сумата набъбва до 3,5 милиона. С еуфорията дотук. „Лудогорец“ изтегли един от най-тежките си жребии в историята си в Лига Европа. И това се случи въпреки добрия коефициент и мястото във втора урна. Лидер в групата е ЦСКА (Москва). С други думи – най-успелият руски отбор през новия век. Треньор на московските армейци е Виктор Гончаренко, който създаде чудото БАТЕ (Борисов). Собственик е един от най-богатите олигарси в страната Евгени Гинер, с който ЦСКА спечели пет титли, седем купи, шест суперкупи, стигна четвъртфинал в Шампионската лига. И най-важното – роденият Украйна милиардер спечели Купата на УЕФА през 2005 година. 59-годишният Гинер, който има и израелски паспорт по подобие на Роман Абрамомич, е член на изпълкома на руския футболен съюз. В страната твърдят, че може да си позволи всичко. ЦСКА (Москва) започна сезона с четири победи, равенство и две загуби. В последния кръг тимът разгроми „Ахмат“ с 3:0. Кой е следващият? Българският ЦСКА мечтаеше за дуел с „Еспаньол“, но не стигна до такъв. Каталунците без особени проблеми минаха през „Зоря“ с 3:1 и 2:2 и сега са в групата на „Лудогорец“. Собственик на „Еспаньол“ е китайският бизнесмен Чен Яншенг. Неговото състояние е 1,1 милиарда долара и прави 26 различни детски реплики на най-атрактивните автомобилни модели начело с „Ферари“, „Ламборгини“, „Мерцедес“, БМВ и „Ауди“. Яншенг е на 339-о място в класацията на списание „Форбс“ за най-богатите личности в света. Резиденцията му е в мегаполиса Гуанджоу. „Еспаньол“ не е сред най-именитите испански участници в евротурнирите – девет пъти е участвал в Лига Европа (преди Купа на панаирните градове и Купа на УЕФА). Отборът не стартира успешно новия сезон в Примера – реми и загуба в първите два кръга. Четвъртият съперник на „Лудогорец“ е най-големият актуален кошмар на Разград. Унгарският „Ференцварош“ бе с най-ниският коефициент от всички 96 отбор в жребия, но единствен отстрани българите. Случи се в първия предварителен кръг на Шампионската лига – две победи с 2:1 в Будапеща и 3:2 в Разград. След това „Ференцварош“ отпадна от „Динамо“ (Загреб) в третата квалификация, а стигна до нов дуел с „Лудогорец“ след отстраняване на „Судува“. За два кръга в първенството тимът има победа и загуба.", "date": "2019.08.30", "title": " Жребий на ужасите за „Лудогорец“"}
{"url": "https://trud.bg/%d0%b1%d1%83%d1%80%d0%b3%d0%b0%d1%81-%d1%81%d1%8a%d0%b1%d0%b8%d1%80%d0%b0-%d0%bd%d0%b0%d0%b9-%d0%b4%d0%be%d0%b1%d1%80%d0%b8%d1%82%d0%b5-%d0%ba%d0%b0%d0%b9%d1%82%d0%b1%d0%be%d1%80%d0%b4%d0%b8%d1%81/", "text": "Бургас събира най-добрите кайтбордисти този уикенд. В морето край Северния плаж за десета поредна година ще се проведе кайтсърф регатата  „Black Sea Kite Cup“, която е част от спортния календар на Българската федерация по ветроходство. Атрактивното събитие ще събере състезателите от цялата страна на 31 август и 1 септември. Регатата се организира от яхт клуб „Черноморец“ – Бургас. Ще се проведат гонки на различни морски дистанции в дисциплините „Course Racing „- twin tip, strapless, „Hydrofoil“ – race, freeride, „Hang Time“.", "date": "2019.08.30", "title": " Бургас събира най-добрите кайтбордисти"}
{"url": "https://trud.bg/%d0%b3%d0%be%d1%80%d1%8f-%d0%bc%d0%b5%d1%80%d1%86%d0%b5%d0%b4%d0%b5%d1%81-%d0%b2-%d0%b1%d1%83%d1%80%d0%b3%d0%b0%d1%81-%d0%be%d1%82%d0%ba%d1%80%d0%b8%d1%85%d0%b0-%d1%81%d0%bb%d0%b5%d0%b4%d0%b8-%d0%be/", "text": "Лек автомобил „Мерцедес S 420 CDI“ горя тази нощ в Бургас. Возилото е с бургаска регистрация и е ползвано от 33-годишен бургазлия. Колата била паркирана в района на блок 7 и блок 58 в комплекс „Изгрев“. При пожара е обгоряла предната част на колата – изгоряло е предното стъкло, таблото, капака на двигателя, калниците, предните гуми, броня и много части по двигателя на автомобила. При извършения оглед е констатирано, че пожара е предизвикан от лесно запалима течност, полята в областта на предното стъкло, чистачките и капака на двигателя. Причините за инцидента, както и стойността на нанесените щети са в процес на изясняване от служители на Пето Районно управление – Бургас.", "date": "2019.08.30", "title": " Горя Мерцедес в Бургас, откриха следи от запалима течност"}
{"url": "https://trud.bg/%d0%b1%d0%be%d1%80%d0%b8%d1%81-%d0%b4%d0%b6%d0%be%d0%bd%d1%81%d1%8a%d0%bd-%d0%b0%d0%ba%d0%be-%d0%bd%d0%b5-%d0%bd%d0%b0%d0%bf%d1%83%d1%81%d0%bd%d0%b5%d0%bc-%d0%b5%d1%81-%d0%bd%d0%b0-31-%d0%be%d0%ba/", "text": "Британският премиер Борис Джонсън заяви, че евентуален опит от страна на депутати да блокират осъществяването на Брекзит на 31 октомври ще причини „трайни щети“ върху политическото доверие в страната, предава „Скай нюз“. „Ако предотвратим излизането на Великобритания от Европейския съюз на 31 октомври, ако това направят в крайна сметка депутатите, ще причинят трайни щети върху доверието на хората в политиката“, каза Джонсън. Премиерът иска да разпусне британския парламент до 14 октомври, което предизвика масово недоволство в страната. Според опонентите на Джонсън, той няма намерение да осъществи Брекзит със сделка и чрез този ход се спаси от действията на опозицията.", "date": "2019.08.30", "title": " Борис Джонсън: Ако не напуснем ЕС на 31 октомври, ще причиним трайни щети върху доверието на хората в политиката"}
{"url": "https://trud.bg/%d1%83%d0%b6%d0%b0%d1%81%d1%8f%d0%b2%d0%b0%d1%89%d0%b0-%d1%82%d1%80%d0%b0%d0%b3%d0%b5%d0%b4%d0%b8%d1%8f-%d0%b7%d0%b0-%d0%bb%d1%83%d0%b8%d1%81-%d0%b5%d0%bd%d1%80%d0%b8%d0%ba%d0%b5/", "text": "През юни целият свят се чудеше защо Луис Енрике подаде оставка като национален селекционер на Испания. Преди това не води два мача на „Ла Фурия“. Причината вече е ясна и е повече от ужасяваща. 9-годишната му дъщеря Ксана загуби тежка битка с рак на костите. Пет месеца лекарите в Каталуния са опитвали да помогнат на детето, но безуспешно. „ Един ден пак ще те видим – написа Луис Енрике в Туитър. – Ти ще бъдеш звездата в нашето семейство.“ Отвсякъде заваляха съболезнователни телеграми към Луис Енрике, който като футболист игра в „Барселона“ и „Реал“.", "date": "2019.08.30", "title": " Ужасяваща трагедия за Луис Енрике"}
{"url": "https://trud.bg/%d0%bc%d0%b0%d1%80%d1%82%d0%b8%d0%bd-%d0%bf%d0%b5%d1%82%d1%80%d0%be%d0%b2-%d0%b8%d0%b3%d1%80%d0%b0%d0%b5-%d0%b2-%d0%b7%d0%b2%d0%b5%d0%b7%d0%b4%d0%b5%d0%bd-%d0%bc%d0%b0%d1%87/", "text": "Мартин Петров отново става футболист на „Манчестър Сити“! Свръхзвуковият нападател на България ще облече фланелката на английския шампион за бенефисния мач на своя голям приятел Венсан Компани, дългогодишен капитан на „гражданите“. Легендарният белгиец напусна „Сити“ в края на миналия сезон след 11 години вярна служба и се завърна в родния „Андерлехт“. До Петров в атаката на „Сити“ ще бъде един от най-скандалните играчи на новото време – Марио Балотели, който премина в „Бреша“. Но още повече блестят имена като Рафаел ван дер Ваарт, Емил Хески, Крейг Белъм, Шот-Райт Филипс, Найджъл де Йонг, Джо Харт, Майка Ричърдс… Компани все още не е обявил пълния състав на футболистите, които ще участват в бенефиса му. Причината е да има повече напрежение сред феновете. Когато играеха заедно с Мартин Петров, двамата се сприятелиха много и поддържат постоянен контакт. В момента българската легенда се занимава с мениджърски бизнес и живее в Испания. Петров има три сезона, в които изигра над 70 мача за „Сити“, в които вкара повече от 10 гола. Вторият епизод от кариерата на Компани в „Андерлехт“ не започна по план. Първоначално защитникът стана играещ треньор, но след четири кръга без победа предпочете да продължи само като бранител на отбора. Очаква се стадион „Итихад“ да е препълнен на 11 септември в чест на Компани.", "date": "2019.08.30", "title": " Мартин Петров играе в звезден мач"}
{"url": "https://trud.bg/%d0%ba%d0%b8%d0%bb%d0%be%d0%bc%d0%b5%d1%82%d1%80%d0%b8%d1%87%d0%bd%d0%b8-%d0%be%d0%bf%d0%b0%d1%88%d0%ba%d0%b8-%d0%bf%d0%be-%d0%b3%d1%80%d0%b0%d0%bd%d0%b8%d1%86%d0%b0%d1%82%d0%b0-%d1%81-%d1%82%d1%83/", "text": "Трафикът на леки автомобили и на пътници през ГКПП „Капитан Андреево-Капъкуле“ и ГКПП „Лесово-Хамзабейли“ е с много голяма интензивност в посока от Турция към България поради завръщащите се от отпуск турски граждани в Западна Европа, съобщават от Министерството на външните работи. По информация на българското консулство в Одрин на ГКПП „Хамзабейли“ опашката от леки автомобили е около 6 км, а на турска територия, извън ГКПП „Капъкуле“, в специален паркинг изчакват за преминаване през турско-българската граница около 1 400 леки автомобила. Опашките при тежкотоварните автомобили са от около 25 км. През почивните дни се очаква още по-интензивен трафик, като е възможно пътуващите към България да трябва да чакат 5-6 часа за преминаване на границата. При нужда българските граждани могат да се свържат с генерално консулство Одрин на следния телефон: 0090 284 214 0617.  Дежурен телефон в почивни и празнични дни: 0090 533 629 8164. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.30", "title": " Километрични опашки по границата с Турция заради гастарбайтери"}
{"url": "https://trud.bg/%d1%82%d1%83%d1%80%d1%86%d0%b8%d1%8f-%d0%bf%d1%80%d0%b5%d0%b3%d0%be%d0%b2%d0%b0%d1%80%d1%8f-%d1%81-%d1%80%d1%83%d1%81%d0%b8%d1%8f-%d0%b7%d0%b0-%d0%ba%d1%83%d0%bf%d1%83%d0%b2%d0%b0%d0%bd%d0%b5%d1%82/", "text": "Президентът на Турция Реджеп Тайип Ердоган съобщи, че води преговори с Русия за доставка на изтребители Су-57, съобщава  . Преди няколко дни Ердоган посети заедно с Владимир Путин авиационната изложба МАКС-2019, като по време на обиколката прояви интерес към изтребителите Су-35 и Су-57. Пред журналисти турският държавен глава заяви, че преговорите продължават, водени от представителите на компетентните ведомства. На масата на преговорите ще бъдат изложени условията на турската страна по въпросите на кредитирането и съвместното производство. „Ако САЩ не променят позицията си за доставката на изтребители F-35, ние ще търсим изход от ситуацията”, заяви Ердоган. Закупуването на най-новите руски системи за противовъздушна отбрана C-400 провокираха международен скандал между САЩ и Турция. Съединените щати настояха Анкара да се откаже от сделката в замяна на получаването на американските комплекси „Patriot”. В случай на отказ, Вашингтон не изключва възможността да задържи или изобщо да откаже да продаде на Турция най-новите си изтребители F-35. След като Анкара не отстъпи, участието на Турция в програмата F-35 беше прекратено.", "date": "2019.08.30", "title": " Турция преговаря с Русия за купуването на изтребители Су-57"}
{"url": "https://trud.bg/%d1%82%d1%80%d0%b8-%d1%83%d1%87%d0%b8%d0%bb%d0%b8%d1%89%d0%b0-%d0%b8-%d0%b4%d0%b2%d0%b5-%d0%b7%d0%b0%d0%b1%d0%b0%d0%b2%d0%b0%d1%87%d0%ba%d0%b8-%d0%b2-%d0%be%d0%b1%d1%89%d0%b8%d0%bd%d0%b0-%d0%b5%d0%bb/", "text": "Общинският съвет в Елена на последната си сесия взе решения, с които възложи на кмета на общината да внесе мотивирано предложение до Министерството на образованието и науката за три училища в общината да останат средищни, а двете от тях и още две детски градини да бъдат включени в списъка на защитените детски градини и защитените училища за учебната 2019-2020 година. Местният парламент гласува Средното училище и Началното училище в града, също и основното училище в с. Беброво да запазят статута си на средищни училища. За новата учебна година прогнозният брой на пътуващите ученици за тях от населени места, в които няма школо, е 96. СУ „Иван Момчилов“, НУ „Ил .Макариополски“ и ОУ „Хр.Ботев“ са единствените в района, осигуряващи обучение в съответния клас, с целогодишна организация на учебния процес, безплатен транспорт и осигурено хранене на пътуващите ученици. Броят на децата намалява и за училището в Беброво предложението е да остане и със статута си на защитено, а за основното училище в Константин за поредна година се предлага то да влезе в списъка на защитените училища. Аргументите са, че закриването на двете училища, в които ще се обучават близо 83 деца от първи до седми клас, би довело до ежедневното им пътуване до най-близкото средищно училище в града, което ще затрудни изключително обезпечаването на безплатния им превоз. От 2017 г. с ПМС се даде възможност не само училища, но и детски градини да участват в процедурата. За да съществува една детска градина е необходимо броят на децата да не бъде по-малък от 22. В детската градина в с. Каменари ще учат 15 деца, от тях 8 в задължителна предучилищна възраст, а в Константин прогнозните данни са за обучение на 23 деца, на задължително 14. Двете детски заведения също са предложени за защитени. При закриването им най-близката детска градина, която може да ги приеме, е в Елена и поне 22 малчугана всеки ден трябва да пътуват до нея. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.30", "title": " Три училища и две забавачки в община Елена предложени за средищни и защитени"}
{"url": "https://trud.bg/%d0%bf%d0%be%d0%b2%d0%b8%d1%88%d0%b0%d0%b2%d0%b0%d1%82-%d0%b7%d0%b0%d0%bf%d0%bb%d0%b0%d1%82%d0%b8%d1%82%d0%b5-%d0%b2-%d0%b3%d1%80%d0%b0%d0%b4%d1%81%d0%ba%d0%b8%d1%8f-%d1%82%d1%80%d0%b0%d0%bd%d1%81/", "text": "Фонд „Работна заплата“ в общинското дружество „Градски транспорт“ ЕАД – Варна, ще расте с минимум 10% през всяка от следващите 3 години. Проектоспоразумение за това договориха кметът на града Иван Портних и лидерът на КНСБ Пламен Димитров. Промяната ще засегне над 1000 работещи в дружеството, в което по данни на синдиката средната работна заплата сега е 1100 лв. „Това е изключително сериозен ангажимент, който ние високо оценяваме, защото тази тригодишна визия касае доходите на хората“, благодари на кмета лидерът на КНСБ. Той допълни, че увеличението на Фонд „Работна заплата“ трябва да бъде приемано до 1 март на всяка календарна година, а начинът на разпределение на средствата ще бъде уточняван в съответните колективни трудови договори. „С решението гарантираме по-добри условия на труд, сигурност и мотивираност на служителите, а от друга страна – по-качествена услуга“, коментира кметът Иван Портних. Той припомни, че по улиците на Варна вече се движат 85 нови автобуса и 30 нови тролейбуса, а преди ден администрацията подаде апликационна форма за закупуване на нови 60 електрически автобуса по ОП „Околна среда“. Споразумението за ръст на заплатите в градския транспорт ще стане факт след одобрение от общинския съвет. Председателят му Тодор Балабанов пое ангажимент то да бъде гледано в рамките на мандата на този местен парламент. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.30", "title": " Повишават заплатите в градския транспорт на Варна\t"}
{"url": "https://trud.bg/%d1%82%d1%80%d0%b5%d0%bd%d1%8c%d0%be%d1%80%d1%8a%d1%82-%d0%bd%d0%b0-%d0%bb%d1%8a%d0%b2%d0%b8%d1%86%d0%b8%d1%82%d0%b5-%d0%b8%d0%b2%d0%b0%d0%bd-%d0%bf%d0%b5%d1%82%d0%ba%d0%be%d0%b2/", "text": "Женският национален отбор може да преодолее Азербайджан, уверен е сташри треньорът на „лъвиците“ Иван Петков. Двата тима излизат един срещу друг утре в осминафинален сблъсък от европейското първенство, а за целта българският тим ще трябва да пътува до Будапеща от Анкара, където бяха срещите от групата.  „Предстои още по-трудното и трябва да сме много концентрирани – заяви Петков след победата на момичетата си над Финландия, която класира тима на третото място в групата. – Имаме своите слабости, но имаме и своите силни страни, надявам се да продължим да показваме все по-добри игри. Азербайджан е добре познат противник, няма с какво да ни изненада.“  При победа българките ще се завърнат в Анкара, където ще играят на четвъртфинал с победителя измежду Сърбия и Румъния.", "date": "2019.08.30", "title": " Треньорът на „лъвиците“ Иван Петков: Азербайджан е познат противник"}
{"url": "https://trud.bg/%d1%81%d0%bf%d0%b5%d1%86%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%be%d0%b1%d0%b2%d0%b8%d0%bd%d0%b8-%d0%ba%d0%bc%d0%b5%d1%82%d0%b0-%d0%bd%d0%b0-%d0%ba%d0%be/", "text": "Днес, 30 август 2019 г., Специализираната прокуратура привлече към наказателна отговорност по второ дело кмета на Костенец Радостин Радев. Той е обвинен за длъжностно присвояване (престъпление по чл. 201 от НК), затова че през декември 2018 г., в условията на продължавано престъпление, на два пъти е поискал и получил от касата на общинско предприятие за дърводобив общо 22 137 лева, които присвоил за себе си. Това досъдебно производство срещу Радев се води и за безстопанственост (престъпление по чл. 219 от НК). По второто дело на кмета на Костенец е определена парична гаранция в размер на 50 000 лева. Преди повече от два месеца, на 18 юни 2019 г., Специализираната прокуратура придлече Радев към наказателна отговорност за активен подкуп. Той бе обвинен в това, че  , за да гласува по определен начин на предстояща сесия на Общинския съвет. По първото дело кметът на Костенец бе задържан под стража, впоследствие мярката му за неотклонение бе изменена в „Домашен арест“. На 29 август 2019 г. (вчера), Апелативният специализиран наказателен съд отново измени мярката му в по-лека – гаранция в пари от 70 000 лева. Това определение на съда е окончателно и не подлежи на обжалване.", "date": "2019.08.30", "title": " Спецпрокуратурата обвини кмета на Костенец в длъжностно присвояване"}
{"url": "https://trud.bg/%d0%b7%d0%b5%d0%bc%d0%b5%d1%82%d1%80%d0%b5%d1%81%d0%b5%d0%bd%d0%b8%d0%b5-%d1%81-%d0%bc%d0%b0%d0%b3%d0%bd%d0%b8%d1%82%d1%83%d0%b4-47-%d0%bf%d0%be-%d1%80%d0%b8%d1%85%d1%82%d0%b5%d1%80-%d0%b2-%d0%b1/", "text": "Земетресение с магнитуд 4,7 по скалата на Рихтер е регистрирано на територията на Босна и Херцеговина. Земният трус е усетен в 15:01 местно време с епицентър на 6 километра северно от град Мрамор и на 89 километра северно от столицата Сараево, с дълбочина 10 километра, съобщиха от Европейския сеизмологичен център. Няма данни за пострадали и материални щети. Жителите на град Мрамор и околностите му коментират, че земният трус е усетен силно за около 10 секунди. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.30", "title": " Земетресение с магнитуд 4,7 по Рихтер в Босна и Херцеговина"}
{"url": "https://trud.bg/3309379-2/", "text": "Новите отбори кандидати за място в „кралските гонки“ ще трябва да изчакат поне до 2022-а, разкри директорът Рос Браун. Вместо с нови участници той вижда бъдещето на спорта свързано с нови правила – „спринтови състезания“ в събота или промени в регламента на квалификациите.  „Настоящият формат е добър, но няма как да прогресираме в рамките му“, заяви Браун.  А подновяването на сезона в Белгия обещава да внесе допълнителна интрига в шампионата. Пистата „Спа“ по традиция предлага най-вълнуващите гонки, а от „Ферари“ дадоха заявка, че могат да разбият хегемонията на „Мерцедес“.    Себастиан Фетел и Шарл Льоклер окупираха върха преди пилотите на „Ред Бул“, докато Люис Хамилтън даде едва 6-о време на 1,399 секунди след лидера.", "date": "2019.08.30", "title": " Без нови отбори във Формула 1 до 2022-а"}
{"url": "https://trud.bg/%d0%bb%d0%b5%d0%ba%d1%86%d0%b8%d0%b8-%d0%b2-%d0%bb%d0%be%d0%ba%d0%be-%d1%81%d0%bf%d0%be%d1%80%d0%b0%d0%b7%d1%83%d0%bc%d0%b5%d0%bd%d0%b8%d0%b5-%d0%b2-%d0%b1%d0%be%d1%82/", "text": "В часовете преди битката за Пловдив между „Локомотив“ и „Ботев“ на „Лаута“ проведоха лекция на тема „Правилно хранене“, а в „Коматево“ сключиха ценно споразумение. Легендата на българския биатлон Надежда Алексиева гостува на „черно-белите“. Тя изнесе лекцията, като на срещата присъстваха спортният директор Георги Иванов, директорът на ДЮШ Димитър Палазов, всички треньори от школата, както и докторите на представителния тим и академията Константин Павлов и Здравко Айолов. Бяха дискутирани въпроси, свързани с правилно хранене и спазване на хранителен режим при спортистите. Диагностика с биоскенер също ще бъде направена на състезателите в школата на „Локомотив“, а след това ще бъде изготвена и приложена специална програма за хранене. В същото време най-младият футболист на „Ботев“ – Станислав Шопов пък удължи договора си с клуба. По-малко от седмица, след като записа първия си мач като титуляр в елита на българския футбол, 17-годишният талант подписа споразумение до лятото на 2021 г.", "date": "2019.08.30", "title": " Лекции в „Локо“, споразумение в „Ботев“"}
{"url": "https://trud.bg/%d0%bd%d0%b0%d0%b9-%d1%82%d1%8a%d1%80%d1%81%d0%b5%d0%bd%d0%b8-%d1%81%d0%b0-%d0%bf%d1%80%d0%b5%d0%b4%d1%83%d1%87%d0%b8%d0%bb%d0%b8%d1%89%d0%bd%d0%b8%d1%82%d0%b5-%d0%b8-%d0%bd%d0%b0%d1%87%d0%b0%d0%bb/", "text": "В навечерието на новата учебна година в страната има най-много свободни места за предучилищни и начални учители. Това съобщи в Камчия просветният министър Красимир Вълчев, който бе патрон и гост на семинар на Синдиката на българските учители, посветен на извънкласните дейности в системата на предучилищното и училищното образование. „Традиционно има дефицит на преподаватели по информационни технологии и английски език, а в последните години и на учители по математика, физика и химия. Затова в тези професионални направления ще направим приема безплатен, държавата ще го финансира, ще има стимули и с допълнителни стипендии“, каза министърът. Той бе категоричен, че въпреки недостига на кадри системата ще бъде обезпечена за 15 септември.  Проблемът обаче ще се задълбочи през следващите 10 г., тъй като ежегодно между 3500 и 4000 учители навлизат в пенсионна възраст. Само около 3,5% остават на работа, а колегите им до 35 г. в момента са 14-15%. Тази година в страната се ремонтират 1000 училища. „В около 50 от тях реконструкциите ще продължат и след първия школски звънец“, допълни министърът. Той отчете, че за последните 2 г. в училищата са записани допълнително над 40 000 деца, а броят на отпадналите е намалял близо два пъти. „Приобщаването на подрастващите към образователната система остава приоритет на МОН“, подчерта Вълчев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.30", "title": " Най-търсени са предучилищните и начални педагози"}
{"url": "https://trud.bg/%d0%b3%d1%80%d1%8a%d0%b1-%d0%bd%d0%b0-%d1%80%d0%b5%d0%bc%d0%b1%d1%80%d0%b0%d0%bd%d0%b4-%d0%bf%d0%be%d0%ba%d0%b0%d0%b7%d0%b2%d0%b0-%d0%b2%d0%b5%d0%b6%d0%b4%d0%b8-%d1%80%d0%b0%d1%88%d0%b8%d0%b4%d0%be/", "text": "Известният художник открива в Пловдив изложба от личната си колекция  „На изложбата, която откривам този четвъртък в Пловдив, ще покажа оригинална графика от Рембранд, само че картината ще бъде окачена с гръб към публиката“, каза пред „Труд“ Вежди Рашидов. Необичайният начин на експониране е отговор на известния художник към твърдения в медиите, че липсват сертификати за автентичност на изложените творби от личната му колекция. „На гърба на картината Светлин Русев е написал лично: „Честит рожден ден, приятелю! Бъди жив и здрав, поздравявам те с този нелош офорт от Рембранд. Ще покажа гърба на произведението, за да види публиката този надпис – по-добър сертификат от този едва ли може да има“, сподели пред вестника ни шефът на парламентарната комисия по култура и медии. Експозицията може да се види в Градската галерия от 5 до 15 септември и е наречена „Страсти“ заради увлечението на Рашидов към създаването, колекционирането и съхраняването на изкуство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.30", "title": " Гръб на Рембранд показва Вежди Рашидов\t"}
{"url": "https://trud.bg/%d0%bb%d1%83%d0%bd%d0%b0-%d0%bd%d0%b0-%d0%bf%d0%be%d1%87%d0%b8%d0%b2%d0%ba%d0%b0-%d1%81-%d0%bc%d0%bb%d0%b0%d0%b4%d0%be%d1%82%d0%be-%d1%81%d0%b8-%d0%b3%d0%b0%d0%b4%d0%b6%d0%b5/", "text": "Фолк легендата Луна последва примера на повечето си колежки и също реши да се отдаде на почивка. Ексцентричната певица прекарва лятото си в компанията на приятеля си, който е много по-млад от нея. Луна не само че не крие връзката си, но и не спира да пуска свои снимки в социалните мрежи, на които е в компанията на любимия си. Въпреки показността 48-годишната певица не разкрива никаква информация за приятеля си. Той е бил избран да участва е предстоящия клип на поп фолк легендата. По непотвърдена информация името му е Петър и е само на 20 години. Влюбената двойка е прекарала 10 дни в луксозния Спа Хотел Белчин. Това беше потвърдено от самата Луна, която пусна снимки от мястото с текст към тях, който гласеше: „Поради големия интерес към Луна-Президент и нейния любим, Ви подаряваме още истински моменти от почивката Ни в хотела за Президенти в Белчин! Представих моя любим на любимият ми кон Вихър(познат на всички от видеоклипа “Леко,леко,леко”) мисля,че се харесаха! Но конете винаги остават преоритет за мен!!! Очаквайте продължение…“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.30", "title": " Луна на почивка с младото си гадже (СНИМКИ)"}
{"url": "https://trud.bg/%d1%82%d0%b8%d1%85%d0%be%d0%bc%d0%b8%d1%80-%d1%82%d1%80%d0%b5%d1%82%d0%b8-%d1%81-230-%d1%81%d0%bc-%d0%bd%d0%b0-%d0%b4%d0%b8%d0%b0%d0%bc%d0%b0%d0%bd%d1%82%d0%b5%d0%bd%d0%b0%d1%82%d0%b0-%d0%bb%d0%b8/", "text": "Тихомир Иванов постигна най-доброто си класиране в Диамантената лига, след като зае третото място в скока на височина на турнира в Цюрих. Българинът преодоля 230 см, с което изравни личния си рекорд на сезона и остави зад себе си световния шампион Мутаз Ерса Баршим (Катар). Победител с 232 см е Андрий Проценко (Украйна), а втори с 230 см е Брандън Старк (Австралия).  „Много съм доволен от представянето си тази вечер – заяви Иванов. – Имах някои проблеми с контузия, но се справих с тях по възможно най-добрия начин, така че съм щастлив. Сега предстои Балканиадата в Правец и след това ще насоча подготовката си изцяло за световното първенство в Доха.“", "date": "2019.08.30", "title": " Тихомир трети с 230 см на Диамантената лига"}
{"url": "https://trud.bg/%d1%81%d1%82%d0%b8%d0%bd%d0%b3-%d0%b7%d0%b0-%d0%bf%d0%be%d0%b6%d0%b0%d1%80%d0%b8%d1%82%d0%b5-%d0%b2-%d0%b0%d0%bc%d0%b0%d0%b7%d0%be%d0%bd%d0%b8%d1%8f-%d0%bd%d1%8f%d0%bc%d0%b0-%d0%b2%d1%80%d0%b5%d0%bc/", "text": "Носителят на 17 награди „Грами“ Стинг призова правителството на Бразилия да прекрати масовата сеч на горите в Амазония, защото „всички дишаме един и същи въздух и понасяме последствията от тази престъпна небрежност“. В официално изявление мултиплатинения музикант критикува президентът Жаир Болсаноро за решението, с което допуска земеделци да разчисти голяма част от територията за пасища. Скокът на пожарите с 85 % само през тази година накара световната общност да заговори за началото на чудовищна екологична криза. Причината – гъстата растителност абсорбира огромни количества въгледроден диоксид и така се забавя процеса на глобално затопляне. Амазония произвежда 20 % от кислорода ни и не случайно е наричана „Белият дроб на Земята“. Апелът на Стинг към законодателни промени в Бразилия за спасяване на Амазония е част от вербалния пожар, който знаменитости от калибъра на Мадона, Леонардо Ди Каприо и Новак Джокович запалиха по темата в социалните мрежи. Стинг е сред най-ярките природозащитници в шоубизнеса с фондацията си в подкрепа на дъждовните гори. Ето и официалното изавления на артиста: Легендата гласи, че Император Нерон „е свирил, докато Рим изгаря“. Настръхвайки от съмнителния факт, че толкова глупав човек е бил музикант, никой от нас, включително и аз, не може да бъде безразличен на трагичните измерения на случващото се в Амазония, докато пиша тези редове. Амазония гори с безпрецедентни темпове – с 80% по-големи мащаби спрямо миналата година и с 39% повече обезлесяване – и светът някак изведнъж започна да обръща внимание на това. Популистките лидери, заради позоваването си на националистическите твърдения, че климатичните промени са измама, са в пъти по-виновни за събитията, отколкото ако просто стояха на страна и не предприемаха нищо. Това е престъпна небрежност на световно ниво. Няма място за остарелите привърженици на национализма в свят, където всички дишаме един и същи въздух и понасяме последствията от тази умишлена небрежност. Назоваването на Амазония “белите дробове на Земята” може анатомично да не е съвсем вярно, но тя все пак е жизнено важна и незаменима връзка във веригата на благосъстоянието на нашата планета във все по-тясната линия на климатични вектори, където човешкият живот може да оцелее. Просто не можем да си позволим да я оставим да гори! Все повече се доближаваме до критичната точка, в което пожарите ще се увеличават и няма да могат да бъдат потушени. Апелираме към правителството на Бразилия да промени законодателството, което разреши експлоатацията на Амазония. Националистическата реторика ефективно разбуни пламъците, които заплашват да обхванат най-важната жива лаборатория на планетата. Безброй видове са застрашени от внезапно изчезване. Президентът на Бразилия, Жаир Болсонаро, открито заяви, че не е приятел на племенното население и сега подновява вече подписаните договори за земи, отваряйки нови територии и събаряйки научните и организациите за правата на човека в  Бразилия, за да направи всичко това възможно. Той разкритикува страните от Г-7 за лицемерието с думите, че ние самите изсякохме горите си отдавна, но това не е причина да не се поучим от грешките си. Всички ние трябва да подпомогнем създаването на устойчив икономически модел, който да доведе до край на необходимостта от изсичането на гори в Бразилия. Със сигурност е в личен интерес на г-н Болсонаро да разбере и приеме това. Призоваваме го да преосмисли политиката си и да промени действията си и разпалената си реторика преди да е станало твърде късно. Няма време за свирене. Светът гори.", "date": "2019.08.30", "title": " Стинг за пожарите в Амазония: Няма време за свирене, светът гори\t"}
{"url": "https://trud.bg/%d0%b5%d0%bc%d0%be%d1%86%d0%b8%d0%b8-%d0%be%d1%82-%d1%81%d0%b5%d1%80%d0%b8%d1%8f-%d0%b0-%d0%bf%d0%be-max-sport/", "text": "Две големи дербита от Серия „А“ са акцентът в уикенд програмата на спортните канали на А1. Още вторият кръг на италианското „калчо“ противопоставя шампиона „Ювентус“ и големия му съперник в последните години „Наполи“. „Старата госпожа“ е домакин и ще се опита още в началото на сезона за вземе психологическо предимство. Мачът е от 21,45 часа в съботната вечер, а в 19 ч в неделя е горещото римско дерби между „Рома“ и „Лацио“. И двата двубоя са по MAX Sport 3.  По MAX Sport 4 пък са срещите от испанската Ла Лига. Грандовете „Барселона“ и „Реал“ успяха да загубят точки още в първите два кръга и ще трябва да наваксват. „Каталунците“ гостуват на „Осасуна“ в събота от 18,00 часа, а „белият балет“ ще пътува до Виляреал за последният мач от кръга в 22,00 ч в неделя.", "date": "2019.08.30", "title": " Емоции от Серия „А“ по MAX Sport"}
{"url": "https://trud.bg/%d0%b1%d0%b8%d0%b2%d1%88-%d0%ba%d0%bc%d0%b5%d1%82-%d0%bd%d0%b0-%d0%be%d0%b1%d1%89%d0%b8%d0%bd%d0%b0-%d0%b3%d1%8a%d1%80%d0%bc%d0%b5%d0%bd-%d0%be%d1%82%d0%b8%d0%b2%d0%b0-%d0%bd%d0%b0-%d1%81%d1%8a%d0%b4/", "text": "Окръжна прокуратура – Благоевград е внесла за разглеждане в съда обвинителен акт срещу Ахмед Башев, бивш кмет на община Гърмен, привлечен към наказателна отговорност за извършено престъпление по чл. 219, ал.3 вр. ал.1 пр.1, 2 и 3 от НК. Обвиняемият Башев станал кмет на община Гърмен след проведените през 1999 г. местни избори. Впоследствие бил преизбран, като заемал същата длъжност до 2013 г. На 09.09.2005 г. в резултат на интензивни валежи върху участък от четвъртокласен път с. Огняново – с. Рибново в община Гърмен се свлекли скални маси и камъни. Пътят станал трудно проходим, а обслужването на жителите на селата Рибново, Осиково и Скребатно силно затруднено. В качеството си на кмет на община Гърмен Башев назначил комисия, която да извърши оглед на място и оценка на щетите, вкл. да изготви необходимите документи и предложение за изграждане на алтернативен път. След становището й за наложително изграждане на такъв между селата Рибново, община Гърмен и Осеново, община Банско, с дължина от 11 км, било изготвено искане за финансиране. Същото било изпратено до председателя на Постоянната комисия за защита на населението при бедствия, аварии и катастрофи към Министерски съвет (по-късно – Междуведомствена комисия за възстановяване и подпомагане към МС). Към него била приложена количествено-стойностна сметка с включени земни и пътни работи (баластрови настилки, водостоци и подпорни стени). Общата й стойност възлизала на 905 425 лева. Към м. юни 2010 г. размерът на целевите средства, предоставени на община Гърмен от Постоянната комисия за защита на населението при бедствия, аварии и катастрофи към Министерски съвет за изграждане на път от с. Осеново до с. Рибново, бил 17 435 268 лева. Чрез множество действия и бездействия обвиняемият Башев, в качеството си на длъжностно лице – кмет на община Гърмен, осъществил умишлена безстопанственост. Той не положил достатъчно грижи за ръководенето, управлението и стопанисването на повереното му имущество. При стартирането на процедурата по изграждане на обекта обвиняемият подписал договор за строителство, като представител на възложителя община Гърмен, без да е била уговорена цената на включените в предмета на сделката СМР. Обвиняемият Башев допуснал изпълнителят по договорите за строителство и анексите да извършва СМР, без да има издадено разрешение за строеж и сключени договори за авторски надзор/контрол с проектантите. Такова било издадено от областния управител на област гр. Благоевград едва две години и половина след започване на строителството на обекта. По време на строителството и с цел избягване на участък, в който не било възможно изграждането на серпентина, по предложение на изпълнителя била извършена „актуализация“ на работния проект. На свой ред, проектът за промяна не бил разгледан от областния експертен съвет по устройство на територията. На практика никое лице не е контролирало съответствието на извършваното строителство с проектните предвиждания (вкл. в частта им за вида и обема на нужните СМР). При това положение обвиняемият Башев подписвал платежни документи за превод на целеви средства за извършени в нарушение на закона СМР. От страна на бившия кмет на община Гърмен не била създадена нужната организация на работа за осъществяване на ефективен инвеститорски контрол от страна на представителите на възложителя и за своевременен, точен и пълен строителен надзор от избран за това изпълнител. В пряка причинна връзка с действията и бездействието на обвиняемия Башев била причинена значителна щета на стопанството в размер на 3 027 144.37 лева с включен ДДС. Предстои наказателното производство срещу бившия кмет на община Гърмен да продължи в съда.", "date": "2019.08.30", "title": " Бивш кмет на община Гърмен отива на съд за безстопанственост"}
{"url": "https://trud.bg/%d1%81%d0%b8%d0%bd%d1%8a%d1%82-%d0%bd%d0%b0-%d1%88%d0%b5%d1%84%d0%b0-%d0%bd%d0%b0-%d0%bd%d0%b0%d0%bf-%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d0%be%d1%81%d1%82%d0%b0%d0%b2%d0%b0-%d0%be%d1%89/", "text": "20-годишният Ивайло Найденов, който е син на шефа на НАП-Пловдив Венелин Найденов, ще остане още три дни в ареста, след като беше задържан за  , съобщиха от Окръжна прокуратура-Пловдив. С постановление на наблюдаващия прокурор, мярката на Найденов, е удължена на 72 часа. Очаква се в понеделник държавното обвинение да внесе искане за налагане на постоянна мярка „Задържане под стража“. Според разследващи, синът на началника на ТД на НАП в Пловдив има книжка от май 2017 година. През декември същата година, за първи път свидетелството му за управление на автомобил е било отнето заради превишена скорост. Ивайло Найденов беше арестуван на вчера, след като се разбра, че той е прегазил 78-годишна жена в пловдивския квартал „Тракия“. Жената е пресичала улицата, когато е била блъсната от младежа, който след това избягал от местопрестъплението. Впоследствие жената почина в болницата.", "date": "2019.08.30", "title": " Синът на шефа на НАП в Пловдив остава още три дни в ареста заради блъсната пешеходка"}
{"url": "https://trud.bg/%d0%bd%d0%b8%d0%bd%d0%be%d0%b2%d0%b0-%d0%bf%d0%be%d0%bb%d0%b8%d1%82%d0%b8%d0%ba%d0%b0%d1%82%d0%b0-%d0%b5-%d0%b4%d0%be-%d0%b2%d1%80%d0%b5%d0%bc%d0%b5-%d1%81%d0%b5%d0%bc%d0%b5%d0%b9%d1%81%d1%82%d0%b2/", "text": "30.08.1990 г. – 29 години заедно. Политиката е до време, семейството завинаги. Обичам ви, момчета! Това написа лидерът на БСП Корнелия Нинова в пост в личната си страница във „Фейсбук“. Нинова сподели кадри на любимите си мъже – своят съпруг и син, както и снимка от сватбата си. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.30", "title": " Нинова: Политиката е до време, семейството завинаги"}
{"url": "https://trud.bg/%d0%b6%d0%b5%d0%bd%d0%b0%d1%82%d0%b0-%d0%bd%d0%b0-%d1%83%d0%b1%d0%b8%d0%b5%d1%86-%d1%81%d0%b5-%d0%ba%d0%b8%d1%87%d0%b8-%d1%81%d1%8a%d1%81-%d0%b7%d0%bb%d0%b0%d1%82%d0%be-%d0%bd%d0%b0-%d0%b6%d0%b5%d1%80/", "text": "Купили си на черно пистолет със заглушител Погубили двама човека, но се смилили над кучето им Златна огърлица и гривна, откраднати от дома на жертвите, носела жената на единия от заподозрените за жестокия случай „Негован”, когато полицаите дошли да я разпитват. Това разказа шефът на „Криминална полиция” в СДВР комисар Ангел Бадънков. Както писа „Труд”, за смъртта на треньора по борба Йордан Атанасов и съпругата му Марияна, чиито тленни останки бяха намерени изхвърлени до язовира край село Негован, бяха обвинени двама строителни работници. Георги Ненчев и Пламен Шляпашки извършили зверството, за да задигнат пари на съпрузите от продажбата на апартамент. Не открили крупната сума в дома и затова задигнали само 1500 лв. в брой и семейни бижута. Намерили и документ, че парите са в банка. След престъплението Георги Ненчев подарил на жена си златната огърлица и гривната, поясни комисар Бадънков пред Би Ти Ви. Утре Софийският градски съд трябва да гледа искането на прокуратурата двамата обвинение да бъда задържани за постоянно в ареста. При задържането им Георги си признал на третата минута, Пламен се опитал да се изкара натопен, но когато го отвели до работилницата в Техническия университет, той също признал и показал къде е оръжието. Специално за убийствата си купили на черно пистолет със заглушител, иначе и имали и друг, но не искали да го използват, за да не чуят съседите. „Двамата са имали по-близка връзка от нормалната, свързана с работата им. Били са заедно по 18 часа на денонощие, но не съм им светил в спалнята”, каза още криминалистът. Той е изумен от факта, че хладнокръвните убийци се смилили над кучето на жертвите и го пуснали през два квартала на Околовръстното. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.30", "title": " Жената на убиец се кичи със злато на жертвата му (обзор)\t"}
{"url": "https://trud.bg/%d0%bd%d0%be%d0%b2-%d1%81%d1%82%d0%b8%d0%bc%d1%83%d0%bb-%d0%b7%d0%b0-%d0%b6%d0%bf-%d0%bf%d1%80%d0%b5%d0%b2%d0%be%d0%b7%d0%b2%d0%b0%d1%87%d0%b8%d1%82%d0%b5/", "text": "Пак ще плащат и за неизползван капацитет Променената методика отговоря на правилата на Брюксел Нова методика на транспортното министерство ще стимулира превозвачите да използват по-ефективно железопътната мрежа у нас. С нормативния документ, публикуван за обществено обсъждане на сайта strategy.bg, се изпълняват изискванията на европейската директива за създаване на единно европейско пространство. С документа се намаляват таксите за преминаване по родната железопътна мрежа. С 30 на сто по-евтино ще струва влаккилометърът за товарните влакове. Това всъщност е заявеното от бизнеса разстояние, което трябва да измине превозното средство. В момента при товарните превози се плаща от 90 до 99 стотинки за влаккилометър, а при смесените композиции – между 63 и 69 стотинки.  Също с 30% се намалява и таксата, която се плаща за брутотонкилометър. Тази такса зависи както от теглото на композицията, така и от преките разходи за поддържане на жп мрежата съотнесени към общата влакова работа на превозвачите от предходната година. С 10% се намалява и таксата за влаккилометър и брутокилометър за комбинираните превози. Жп превозвачите плащат още и променлива такса за електрозахранване. Запазва се и таксата за неизползван капацитет, при която превозвачите плащат компенсация на Национална компания “Железопътна инфраструктура” за заявено, но неизползвано трасе. По този начин се гарантира по-ефективното използване на жп трасетата у нас. Събираната такса всъщност покрива “разходите на управителя на железопътната инфраструктура, направени за поддържане на железопътната мрежа в състояние, позволяващо осигуряване на нормално и безпрепятствено извършване на влаковата услуга в зависимост от потребностите на железопътните превозвачи, заявени и утвърдени с годишния график за движение на влаковете”, е записано в наредбата. В Европа железопътният транспорт е водещ по отношение на транспортирането на товари, докато статистиката за България показва, че у нас приоритетно се използват шосетата. Според експерти дори след въвеждането на тол таксите това няма да се промени съществено, тъй като железопътната ни мрежа има нужда от модернизация, за да осигури по-бързото пренасяне на товари.", "date": "2019.08.30", "title": " Нов стимул за жп превозвачите\t"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d0%ba%d0%b5%d0%bb%d0%b5%d1%88%d0%b0-%d0%be%d1%82%d0%ba%d1%80%d0%b8%d1%85%d0%b0-%d0%ba%d0%b8%d0%bb%d0%be-%d0%b7%d0%bb%d0%b0%d1%82%d0%be/", "text": "Бандата била следена от пролетта ЧЕЗ използвали случая да спрат тока на циганина заради неплатени сметки Жандармерия и полиция блокира в 6.00 ч. сутринта цигански къщи в Меката на телефонните измамници – град Левски. Арестувани бяха 8 души, между които и тарторът на бандата Димитър Серафимов – Келеша. Сред задържаните е и друг виден ало измамник от Левски – Атанас Димитров, известен с прякора Майтапа, както и мъж от София, за когото се предполага, че е бил муле на бандата. В мазето на Келеша са открити голяма сума пари и килограм златни накити и пендари, част от които били взети от жертвите. Намерени са и много телефони, от които бандитите звънели на възрастни хора, които мамели и ограбвали. От двора на Серафимов полицаите са изкарали “Мерцедес”, “Ауди А6” и други лимузини. Екип на ЧЕЗ пък се възползвал от полицейската акция, за да спре тока на къщата на Серафимови заради неплатени сметки. Досега не смеели да го направят заради заканите от циганите. Бандата е била следена няколко месеца и това е довело до предотвратяването на няколко измами. “Както свърши времето на мутрите, така скоро ще свърши и времето на телефонните измамници”, обеща след акцията зам.-главният прокурор Иван Гешев. Той обясни, че на най-високо ниво, с участието на премиера и главния прокурор, са обсъдени мерки, които трябва да края на годината или най-късно до следващото лято,а рязко да ограничат този вид престъпност. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.30", "title": " Арестуваха Келеша, откриха кило злато в мазето му (обзор)\t"}
{"url": "https://trud.bg/%d1%80%d1%83%d1%81%d0%b8%d1%8f-%d0%bd%d0%b0%d0%bf%d1%80%d0%b0%d0%b2%d0%b8-%d0%bf%d1%8a%d1%80%d0%b2%d0%b8-%d1%82%d0%b5%d1%81%d1%82-%d0%bd%d0%b0-%d0%ba%d1%80%d0%b8%d0%bb%d0%b0%d1%82%d0%b0-%d0%b1%d0%b0/", "text": "Русия проведе първия тест на дългоочакваната крилата балистична ракета „Калибр”. Събитието се състоя в Черно море, където страната изпробва няколко ракети с малък и среден обсег. „Калибр“ способна да носи ядрена бойна глава. Изпитанията са преминали успешно и всички цели са били поразени. Мишените са били разположени на 40 морски мили или близо 80 км разстояние. Тестовете са част от мащабни военни учения на руския флот, след разпада на договора със САЩ за ликвидиране на ракети със среден и малък обсег. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.30", "title": " Русия направи първи тест на крилата балистична ракета „Калибр” (ВИДЕО)"}
{"url": "https://trud.bg/%d0%bd%d0%b5%d0%be%d0%b1%d0%b8%d1%82%d0%b0%d0%b5%d0%bc%d0%b0-%d0%ba%d1%8a%d1%89%d0%b0-%d0%bf%d0%bb%d0%b0%d0%bc%d0%bd%d0%b0-%d0%b2-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4/", "text": "Отново пожар в къща в Благоевград, този път – необитаема, няма пострадали хора, предаде БГНЕС. Сигналът за пожара на ул. „Славянска“ 27 е подаден в 16.40 ч., два екипа огнеборци загасиха огъня, пламнал на 300 м от пожарната. За гасенето на тавана на къщата, горяла за трети път и пълна с боклуци, доскоро обитавана от клошари, полицията отцепи участъка от улицата. На място пристигна и авариен автомобил на фирмата, газифицираща областния град. Живуща в другия вход жена каза, че не знае как е пламнал пожарът, след като в къщата на собственичка, живуща в Бургас, не живее никой. Имало клошари преди време, но след като тя се обадила на полицията, те били изгонени. Снощи към 22.40 ч. снощи изгоря покривът на къща в ромската махала на Благоевград, имаше две жени леко пострадали. Причина за пожара, възникнал в таванското помещение, е прекаран по покрива кабел за бойлер, който след пламването на огъня експлодирал. При пожара снощи изгоря напълно покривната конструкция и домашно имущество. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.30", "title": " Необитаема къща пламна в Благоевград на 300 м от пожарната"}
{"url": "https://trud.bg/%d0%bf%d0%be%d0%b6%d0%b0%d1%80-%d0%b5-%d0%b8%d0%b7%d0%b1%d1%83%d1%85%d0%bd%d0%b0%d0%bb-%d0%b1%d0%bb%d0%b8%d0%b7%d0%be-%d0%b4%d0%be-%d0%b6%d0%b8%d0%bb%d0%b8%d1%89%d0%b5%d0%bd-%d0%ba%d0%b2%d0%b0%d1%80/", "text": "Над 30 пожарникари и 15 пожарни коли, заедно с четири самолета са изпратени в района на планината Пентели, северно от Атина за да се борят с избухнал горски пожар, пише електронното издание на гръцкия вестник Kathimerini. Пожарът е избухнал в близост до жилищен квартал, като до момента няма повече информация от страна на гръцките власти. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.30", "title": " Пожар е избухнал близо до жилищен квартал северно от Атина"}
{"url": "https://trud.bg/%d1%82%d1%80%d1%83%d0%b4-%d1%83%d0%b8%d0%ba%d0%b5%d0%bd%d0%b4-%d0%b5%d0%b4%d0%b8%d0%bd-%d0%b2%d0%b5%d1%81%d1%82%d0%bd%d0%b8%d0%ba-%d0%b7%d0%b0-%d0%b4%d0%b2%d0%b0-%d0%b4%d0%bd%d0%b8-35/", "text": "Тази събота и неделя: Кейт Бланшет: Жената се нуждае от страст Класната актриса на 50 години.           Райко Алексиев: Хумористична история на българите Поселил се Аспарух в тая местност, стегнал партията си и си направил знаме от една конска опашка, което било символ, че българите винаги ще излизат начело на много работи, но накрая ще остават все към опашката. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.30", "title": " „Труд Уикенд“ – един вестник за два дни"}
{"url": "https://trud.bg/%d0%b2%d0%b8%d0%b6%d1%82%d0%b5-%d1%81%d0%bd%d0%b8%d0%bc%d0%ba%d0%b8-%d0%be%d1%82-%d0%b0%d0%ba%d1%86%d0%b8%d1%8f%d1%82%d0%b0-%d0%bd%d0%b0-%d1%81%d0%bf%d0%b5%d1%86%d0%bf%d1%80%d0%be%d0%ba%d1%83%d1%80/", "text": "Служители от ГД „Национална полиция“, ОДМВР – Плевен и Дирекция „Жандармерия“ проведоха специализирана полицейска операция срещу телефонни измамници. Действията на криминалистите са под ръководството на Специализираната прокуратура. Задържани са осем души, от които седем на територията на Левски и един в столицата. Събрани са много доказателства и предстои повдигане на обвинения. На брифинг в Левски заместник-главният прокурор Иван Гешев отбеляза, че това е втората сериозна организирана престъпна група, действаща на територията на страната. Той подчерта, че набелязаните действия не са инцидентни. „Нашата цел е от края на 2019 до лятото на 2020 година да се снижат нивата на тези престъпления. Извършителите живеят в разкош с къщи и скъпи автомобили, парадират с начин на живот, който не могат да си позволят българските пенсионери. Прокуратурата и МВР не могат да позволят организирани престъпни групи да тормозят възрастните хора в страната, да обират последните им спестявания. Държавата е длъжна на възрастните хора и те трябва да бъдат защитени.“ – коментира зам.-главният прокурор. Той поясни, че голяма част от извършителите на тези престъпления са с нисък социален и образователен статус. След извършена оценка на ситуацията в този сегмент на престъпност последваха редица действия на органите на МВР и прокуратурата. Директорът на ГД „Национална полиция“ главен комисар Христо Терзийски поясни, че след доклад на прокуратурата е взето решение за задържане на членовете на организирана престъпна група и документиране на дейността им. Оперативната работа е стартирала преди седем месеца. Активно са се включили служители от ОДМВР – Плевен, защото извършителите живеят на територията на община Левски. В акцията в град Левски са задържани осем лица и са иззети десетки телефони – „основните им оръдия на труда“ и около килограм злато. Групата е действала на територията на цялата страна по телефонни указатели. Първоначално членовете на престъпната група са задържани за срок до 24 часа по Закона за МВР. Всички са криминално проявени, а по-голямата част – и осъждани“, поясни главен комисар Христо Терзийски. Директорът на ОДМВР – Плевен старши комисар Красимир Начев съобщи, че на територията на ОДМВР – Плевен от началото на 2019 година са регистрирани 18 телефонни измами, от които 16 са разкрити. След активна работа на служителите от звеното за противодействие на „ало-измамите“ в дирекцията и в тясно сътрудничество с прокуратурата са възстановени над 66 хиляди лева на жертвите на тези престъпления. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.30", "title": " Вижте СНИМКИ от акцията на спецпрокуратурата и МВР срещу организираната престъпна група за телефонни измами"}
{"url": "https://trud.bg/%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%b8-%d0%b2%d0%be%d0%b5%d0%bd%d0%bd%d0%be%d1%81%d0%bb%d1%83%d0%b6%d0%b5%d1%89-%d0%b5-%d0%b1%d0%b8%d0%bb-%d1%83%d0%b1%d0%b8%d1%82-%d0%b2/", "text": "Американски военнослужещ е бил убит в Афганистан, което е още една жертва по време на преговорите в Катар между САЩ и талибанското движение, предава AFP. „Служител на армията на САЩ е загинал по време на бойна операция в Афганистан на 29 август 2019 г.“, се казва в съобщение на мисията на НАТО в Афганистан. САЩ и движението на талибаните водят преговори за изтеглянето на американските войски от Афганистан, в замяна на което групировката ще бъде задължена да прекрати военните действия срещу правителството в Кабул, подкрепяно от Вашингтон. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.30", "title": " Американски военнослужещ е бил убит в Афганистан"}
{"url": "https://trud.bg/%d0%b1%d0%b8%d0%b7%d0%bd%d0%b5%d1%81%d1%8a%d1%82-%d1%81-%d0%bc%d0%b0%d0%b3%d0%b8%d0%b8-%d0%bf%d1%80%d0%be%d1%86%d1%8a%d1%84%d1%82%d1%8f%d0%b2%d0%b0/", "text": "Развалят проклятия със снимки срещу 1000 лева Вода, сол и яйце – основните оръжия на екстрасенсите От 10 до над 1000 лева може да струва развалянето на магия у нас. Бизнесът със заклинания за любов и разлъка процъфтява, като в последните години най-модерната техника е да се работи със снимки от разстояние, разказаха пред „Труд“ вещи в занаята. Оказва се, че най-скъпите са белите магии за любов, както и черните за раздяла. Именно за такива вмешателства в съдбата на хората най-често се търси помощта на врачки, ходжи и ясновидци. „В момента е много модерно да се работи от разстояние по снимка или чрез разговор, като в България магиите са най-силни“, категоричен бе пред „Труд“ маг Ивайло. Заради това у нас идвали хора от другите енергийни центрове на планетата и така усилвали магията си. Заклинанията за любов и раздяла са най-търсени. „Най-честите въпроси, които отправят към мен са – „Имам ли магия, има ли проклятие и негативна енергия“. Съответно хората най-често идват за разваляне на различни магии, както и за направа на любовни ритуали“, разказа за практиката си ясновидката Каролина Чолакова. Думите й потвърди и маг Кристияна от Стара Загора, според която най-често хората я търсят за разваляне на магии за любов и за раздяла. При направена магия има два подхода – „негативната енергия да се отклони от жертвата и да се пренасочи към различен обект и второ, да се неутрализира с положителна енергия. Това е погледнато отвътре. А външно обезвреждането изглежда като ритуал, в който използваме способността на някои вещества и водата да предават енергийна информация. Още по-просто казано – помагаме си с вода, сол, захар, яйце и други неща, способни „да поемат“ негативната енергия или да я преобразуват“, уточни Чолакова. По думите й ритуалите с яйце са от най-древните, те имат мощната подкрепа на миналия опит, натрупан като енергетика в ефира. „Свалянето на магия с яйце стъпва на това, че негативите в човешката аура се поглъщат от органични субстанции“, посочи тя. Магии се премахват и с молитви, утвърждения и призовавания към Светлите сили да помогнат. Този вариант обаче не е за всеки, категорични са хората, които се занимават с енергийни ритуали. Магията въздейства върху здравето, кариерата, финансите, любовта, и продължава да е популярен начин за справяне с проблемите. „Но за каквото и да е направена, тя изцяло променя личния живот. Ако нормалният живот на човека внезапно започне да се руши, той се чувства зле, боледува, няма настроение, обхваща го апатия или раздразнителност, явно върху пътя и съдбата му са нанесени корекции“, посочи още екстрасенсът. Цените за гледане на ръка, „предсказване“ на бъдещето, разчитане на душевни проблеми не са фиксирани. Редовни клиенти на ясновидци споделиха пред „Труд“, че за един сеанс оставят по своя преценка между 10 и 20 лева. Понякога магьосниците са склонни да преговарят за тарифата и да искат големи суми, предупреждават опарили се от скъпи вмешателства. Един от потърпевшите на злонамерени врачки, пожелал да запазим анонимността му, разказа, че злите им практики повлияват и на здравословното състояние. Така след един сеанс клиентът започнал да има проблеми с кръвното и получавал припадъци. След консултация с практикуващ лекар му били забранени посещенията на всякакви баячки.   „Ходжите” знаят таен език срещу арабски проклятия Внушителна група от “ходжи”, много от които жени, предлагат услугите си да развалят черни магии. Най-силният им коз е, че преборват древни арабски проклятия с таен език, кодиран в текстове от Корана. Любопитното е, че повечето от тях се оказват чисти българки, или поне с български имена, когато в дирите им влезе полицията. Такъв е случаят с една от най-известните баячки – 29-годишната Ходжа Гюлшен от Пиринския край, която всъщност се казва Николина Василева и е от град Златарица, Великотърновско. Тя се прочува след предавания по кабелна телевизия в Благоевград и 4 присъди за измами с над 20 000 лв., по които получава общо 5 години и половина. Влиза да ла ги лежи през август 2016 г. в Сливенския затвор. Година по късно главният прокурор Сотир Цацаров поиска дисциплинарно производство срещу прокурора от Върховна административна прокуратура Тодор Мерджанов, който ходил да ходатайства в Сливен да се прекрати присъдата на младата Ходжа Гюлшен, защото едното от децата є било болно. Мерджанов бил приятел с мъжа й, който също имал крими досие. След няколко години затишие, в сайтовете за магове отново се появяват обяви за чудесата на Ходжа Гюлшен. Възможно е тя вече да е излязла от затвора, или да има последователка, която използва името й.   Бае се върху забулени пари в брой  72-годишна даде 6000 лв. Само преди дни 72-годишна жена от Харманли стана жертва на схема, по която є бяха задигнати 6000 лв. Сценарият се практикува от много години и често успява. “За да стане разваляне на магията, трябва да се бае върху пари и злато, които са забулени”. Това обясняват циганки, които обикалят по двойки по села и малки градчета. Те заговарят бабите, седнали на припек, гледат им на ръка и виждат: “Страшно нещо черно, како, тегне над тебе. Хвърлили са мъртвешка вода на прага на къщата и са ви урочасали и теб, и роднините”. Мургавите се представят за бели феи, които могат да помогнат, при това – напълно безплатно. За целта трябва всички да влязат в дома, да седнат около маса и да се спуснат всички пердета. Тогава следва домакинята да донесе всички си пари и ценности, пазени в дома за черни дни и парче плат или кърпа за глава, с която да бъдат “забулени”. Циганките баят около 15-20 минути. Връщат вързопчето на стопанката със заръка да го остави под възглавницата, да преспи върху него една нощ и чак тогава да го “разбули”. Баячките си отиват и се оказва, че парите са изчезнали, а на тяхно място има сгънати хартии.   Заклинания от дистанция, сумите по пощата Измамниците все по-често използват скайп, социалните мрежи или отварят сайтове, през които да се свързват с жертвите си и да им баят от дистанция. Общото е, че искат предварително парите за заклинания със записи по пощата или чрез куриерска фирма. Понякога сеансите продължават с месеци, преди жертвите да разберат, че или няма такъв човек, който им се е представял за магьосник, или той живее в друг град и т.н. По подобен начин жена от село в Старозагорско платила на два пъти около 6 000 лв. на непозната врачка, която є обещала да развали черната магия, направена на сина є, дъщеря, зетя и внуците. Скъпите ритуали по интернет не помогнали и след сигнал до полицията лъжливата врачка и мъжа се принудили да върнат парите и получили условни присъди за измама. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.30", "title": " Бизнесът с магии процъфтява\t"}
{"url": "https://trud.bg/%d0%b4%d0%bd%d0%b5%d1%81-%d0%b6%d0%b8%d1%82%d0%b5%d0%bb%d0%b8%d1%82%d0%b5-%d0%b8-%d0%b3%d0%be%d1%81%d1%82%d0%b8%d1%82%d0%b5-%d0%bd%d0%b0-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0/", "text": "Благоевград и Кинематограф вече имат авантюра със зимните ни киновечери, а сега връзката преминава на следващ етап – лятно кино под звездите пред Операта! Благоевград и Кинематограф ще танцуват танца си на площад Македония под формата на прожекции на най-новите и добри къси български и чуждестранни филми в жанра на късото кино през Август и Септември. Преоткрийте благоевградските вечери с чашка култура на открито и я споделете с други любители на младото ни филмово изкуство. Прожекции ще има и през септември, като първата за месеца ще е на 3, вторник. Заповядайте, тази вечер (30 август) в 21:00 часа, среща под звездите! Вход свободен! Програма на прожекциите: 30.08.2019 г. 21:00 ч. Нова българска анимация: 1. СИВО-Режисьор: Иван Русев | България | 2005 2. FLUTTER-Режисьор: Владимир Тодоров | България | 2016 3. ЗАРАДИ МАМА-Режисьор: Антоанета Четрафилова | България | 2013 4. ЩАСТИЕ-Режисьор: Димитър Димитров | България | 2017 5. КРЪВТА-Режисьор: Велислава Господинова | България | 2012 6. СИВО И СИВО-Режисьор: Борислав Ингилизов | България | 2012 7. ПОРТАЛИ-Режисьори: Симеон Сокеров, Виктор Мъжлеков | България | 2013 8. 20 РИТНИКА-Режисьор: Димитър Димитров | България | 2017 9. ИМИТАТОР-Режисьор: Дани Лазаров | България | 2012 10. МИКРОРАЙОН-Режисьор: Ивелина Иванова | България | 2017 11. ЖАР ПТИЦА-Режисьор: Велислава Господинова | България | 2017 12. МАЛОУМНОТО ДЕТЕ-Режисьор: Анимитър | България | 2017 13. ВЪЛШЕБНИЯТ СЛАДКИШ НА ЛЕЛКА БРЕЛКА-Режисьори: Димитър Димитров, Свилен Димитров | България | 2014", "date": "2019.08.30", "title": " Днес жителите и гостите на Благоевград ще могат да се насладят на Лятно кино"}
