{"url": "https://trud.bg/%d0%b4%d0%b2%d0%b0%d0%bc%d0%b0-%d0%b8%d0%bc%d0%b0%d0%bd%d1%8f%d1%80%d0%b8-%d0%b2-%d0%b1%d0%be%d0%bb%d0%bd%d0%b8%d1%86%d0%b0-%d1%81%d0%bb%d0%b5%d0%b4-%d0%be%d0%b1%d0%b3%d0%b0%d0%b7%d1%8f%d0%b2%d0%b0/", "text": "Двама мъже на 49 и 73 години са приети в пловдивска болница, след като са били обгазени в пещера над село Храбрино, съобщиха от Областната дирекция на МВР. Сигналът е получен около 13 часа днес. Пострадалите са открити полумъртви, а лекарите в токсикологията на УМБАЛ “Свети Георги” се борят за живота им, информира  . Двамата влезли в пещерата с бензинов агрегат, но от отделените газове загубили съзнание. Тъй като разследващите подозират, че е възможно с пострадалите да е имало и трети човек, се налага щателно претърсване на пещерата. Легендите за съкровища, скрити от турци и хайдути в Родопите, са стотици. Карти на иманета, заровени в пещерите, се търгуват по десетки хиляди левове на черно. Сред търсачите на съкровища се споделят легенди, според които товарите със злато и скъпоценни камъни са укривани в пещери. Затова и иманярите са готови да рискуват живота си, за да се доберат до тях. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.27", "title": " Двама иманяри в болница след обгазяване в пещера край Пловдив"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b5-%d1%81%d0%bb%d0%b5%d0%b4%d0%b2%d0%b0%d1%89%d0%b8%d1%8f%d1%82-%d1%87%d0%bb%d0%b5%d0%bd-%d0%bd%d0%b0-%d0%b5%d0%b2%d1%80%d0%be%d0%b7%d0%be%d0%bd/", "text": "България ще бъде следващият член на еврозоната, но не бива да се бърза. Това заяви еврокомисарят за икономическите и финансовите въпроси, данъчното облагане и митническия съюз Пиер Московиси преди неформалната среща в София на финансовите министри от ЕС (ЕКОФИН). Председател и домакин на ЕКОФИН беше министърът на финансите Владислав Горанов, а основната тема на разговорите бяха възможностите за облекчаване на условията за разплащане на гръцкия спасителен дълг. Да не говорим за график за влизане на България в еврозоната, трябва да погледнем общата политическа картина, каза Пиер Московиси. „А политическата картина, е че България е ентусиазирана да се присъедини към еврогрупата, и ние приветстваме този ентусиазъм. България ще бъде следващият член на еврозоната, няма никакво съмнение в това“, заяви еврокомисарят. „Всички искат България да се присъедини към еврозоната“, обясни той, но добави, че трябва внимателно да се подготвим. „Няма нужда да бързаме, защото ако бързаме влизането в еврозоната няма да стане по перфектен начин“, каза Пиер Московиси. Той обясни, че формалните критерии за членство са изпълнени, но първо страната трябва да престои две години във валутния механизъм ERM 2, известен като „чакалнята за еврото“. Освен това, според него трябва да има конвергенция, или сближаване между България и страните от еврозоната. „Защото влизането в еврозоната е придобивка, а не шок“, обясни еврокомисарят Пиер Московиси.", "date": "2018.04.27", "title": " Еврокомисарят Московиси: България е следващият член на еврозоната (обзор)\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d1%81%d0%b5%d0%bc%d0%b5%d0%b9%d0%bd%d0%b0%d1%82%d0%b0-%d1%81%d0%bd%d0%b8%d0%bc%d0%ba%d0%b0-%d0%bd%d0%b0-%d1%83%d1%87%d0%b0%d1%81%d1%82%d0%bd%d0%b8%d1%86%d0%b8%d1%82/", "text": "Бойко Борисов участва в срещата на лидерите на страните от Процеса “Бърдо-Бриони” в Скопие. „Целта е стабилизиране и ускоряване на европейска интеграция на страните от Западните Балкани.“, написа по-рано премиерът на профела си във фейсбук. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.27", "title": " Борисов: Ускоряване на европейската интеграция на Западните Балкани е целта на срещата в Скопие"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d0%bf%d0%b0%d0%b4%d0%bd%d0%b0-%d0%b8-%d1%81%d0%b5-%d1%81%d0%ba%d0%b0%d1%80%d0%b0/", "text": "Испанецът Пабло Кареньо Буста се оказа препъни камък за Григор Димитров към връщане в топ 4 на света. Ибериецът срази първата ни ракета с 6:3, 7:6 на четвъртфиналите от турнира в Барселона, а битката продължи 1:40 часа. За българина това бе трета поредна загуба на клей от същия съперник. Въпреки поражението асът ни води с 4:3 победи срещу Буста. Григор демонстрира колебания в играта си и бе доста изнервен. А в тайбрека дори се заяде със съперника и съдията на стола, като оспори една от точките. Реферът обаче не преразгледа решението. Испанецът пък не си призна за излязла топка в аут. „Ще запомня това“, изрече ядосано Димитров на мрежата. За място на финала Буста среща сензацията на турнира 19-годишния Стефанос Циципас, който надигра финалиста от миналата година Доминик Тийм  6:3, 6:2. Победата е най-голяма в кариерата на тинейджъра, който за втори път стигна до тази фаза на турнир от АТП. При успех Циципас има шанс да стане първият грък в топ 50 на световния тенис. Същевременно Тони Надал обяви, че би се радвал да работи с Новак Джокович, ако сърбинът му предложи. „Едва ли това ще стане – заяви чичото на Рафа Надал. – Но бих бил щастлив да бъда с него на някой турнир. Но едва ли бих постигнал успехите си, както с племенника ми Рафа.“", "date": "2018.04.27", "title": " Григор падна и се скара"}
{"url": "https://trud.bg/%d1%80%d0%be%d0%bc-%d0%be%d1%82%d0%ba%d1%80%d0%b8%d1%82-%d0%bc%d1%83%d0%bc%d0%b8%d1%84%d0%b8%d1%86%d0%b8%d1%80%d0%b0%d0%bd-%d0%b2-%d1%82%d1%80%d0%b0%d1%84%d0%be%d0%bf%d0%be%d1%81%d1%82-%d0%ba%d1%8a/", "text": "Ром бил открит мумифициран в трафопост, където живеел от месеци. Тъй като останал без дом, той пробил дупка в трафопоста и се приютявал в студените зимни дни да спи там. Починал от естествена смърт, но тъй като нямал близки, никой не го потърсил и тялото престояло дни наред там. Авариен екип на ЕВН се натъкнал в петък на трупа му, влизайки за ремонт в трафопоста, който се намира в квартал “Победа” в морския град. Техниците останали шокирани от находката и веднага позвънили в полицията. Тялото е откарано в “Съдебна медицина”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.27", "title": " Ром открит мумифициран в трафопост, където живеел"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d0%bf%d0%b0%d0%b4%d0%bd%d0%b0-%d0%b8-%d1%81%d0%b5-%d1%81%d0%ba%d0%b0%d1%80%d0%b0-2/", "text": "Испанецът Пабло Кареньо Буста се оказа препъни камък за Григор Димитров към връщане в топ 4 на света. Ибериецът срази първата ни ракета с 6:3, 7:6 на четвъртфиналите от турнира в Барселона, а битката продължи 1:40 часа. За българина това бе трета поредна загуба на клей от същия съперник. Въпреки поражението асът ни води с 4:3 победи срещу Буста. Григор демонстрира колебания в играта си и бе доста изнервен. А в тайбрека дори се заяде със съперника и съдията на стола, като оспори една от точките. Реферът обаче не преразгледа решението. Испанецът пък не си призна за излязла топка в аут. “Ще запомня това”, изрече ядосано Димитров на мрежата. За място на финала Буста среща сензацията на турнира 19-годишния Стефанос Циципас, който надигра финалиста от миналата година Доминик Тийм (Австрия) – 6:3, 6:2. Победата е най-голяма в кариерата на тинейджъра, който за втори път стигна до тази фаза на турнир от АТП. При успех Циципас има шанс да стане първият грък в топ 50 на световния тенис. Същевременно Тони Надал обяви, че би се радвал да работи с Новак Джокович, ако сърбинът му предложи. “Едва ли това ще стане – заяви чичото на Рафа Надал. – Но бих бил щастлив да бъда с него на някой турнир. Но едва ли бих постигнал успехите си, както с племенника ми Рафа.”", "date": "2018.04.27", "title": " Григор падна и се скара\t\t\t"}
{"url": "https://trud.bg/%d0%b1%d0%bc%d1%84-%d0%bf%d0%be%d1%80%d1%82-%d0%b1%d1%83%d1%80%d0%b3%d0%b0%d1%81-%d0%be%d1%82%d0%b1%d0%b5%d0%bb%d1%8f%d0%b7%d0%b0-%d0%b4%d0%b5%d0%bd%d1%8f-%d0%bd%d0%b0-%d0%b1%d0%b5/", "text": "Най-големият частен пристанищен оператор в България „БМФ Порт Бургас“ отбеляза 28 април – Световния ден по безопасност и здраве при работа, като положи основите на нова традиция – засаждане на дръвчета на територията на пристанището. В навечерието на празника БМФ „Порт Бургас” представи инвестициите, чрез които гарантира здравето на своите работници. „БМФ Порт Бургас е компания с елитен мениджмънт, който през последните години не е допуснал нито една трудова злополука“, каза зам.-кметът Красимир Стойчев. БМФ „Порт Бургас” е концесионер на терминалите „Изток 2” и „Запад” от 2012 г. Досега в дейността на дружеството са инвестирани 70 млн. евро. Изградени са нови складови площи, железопътни коловози, пътни настилки, закупено е високотехнологично оборудване. От 2012 г. досега работните места в дружеството са увеличени с над 50%. Инвестициите в двата пристанищни терминала продължават, а с тях ще се увеличават и работните места. В момента се изгражда нова работна площадка за обработка на ро-ро товари с площ от 100 хил. кв. м Изграждат се 3 нови корабни места. Очакваната инвестиция е 38 млн. евро.", "date": "2018.04.27", "title": " БМФ „Порт Бургас” отбеляза деня на безопасност при работа\t\t\t"}
{"url": "https://trud.bg/%d0%b1%d1%80%d0%b0%d0%b4-%d0%bf%d0%b8%d1%82-%d1%89%d0%b5-%d0%bf%d1%80%d0%be%d0%b4%d1%83%d1%86%d0%b8%d1%80%d0%b0-%d1%84%d0%b8%d0%bb%d0%bc-%d0%b7%d0%b0-%d0%bf%d0%b0%d0%b4%d0%b5%d0%bd%d0%b8%d0%b5%d1%82/", "text": "Продуцентската компания “План Би” на актьора Брад Пит и “Анапурна пикчърс” са придобили правата за заснемането на филм, проследяващ историята на двете журналистки от “Ню Йорк таймс”, съобщили първи за сексуалните деяния на скандалния холивудски продуцент Харви Уайнстийн, предаде Франс прес. Зад разкритията за Уайнстийн, довели до разтърсилия Холивуд секс скандал и появата на движенията #Аз също и “Времето изтече”, стоят журналистките от “Ню Йорк таймс” Джоди Кантър и Меган Туохи. Преди броени дни двете дами бяха отличени с награда “Пулицър” в категорията за журналистика, след като първи разкриха деянията на Харви Уайнстийн през октомври миналата година. Кантър и Туохи си поделиха приза с Ронан Фароу – сина на Уди Алън и на Мия Фароу, който няколко дни по-късно излезе с подобна публикация в “Ню Йоркър”. Харви Уайнстийн беше обвинен в сексуални посегателства от десетки жени, сред които холивудски звезди от ранга на Анджелина Джоли и Гуинет Полтроу. По времето, от което датират отправените от Полтроу обвинения, актрисата е приятелка на Брад Пит, чиято компания ще продуцира филма за падението на Харви Уайнстийн, припомня Франс прес. По ирония броени дни след като двете журналистки правят скандалните разкрития за продуцента, Уайнстийн заявява за “Холивуд рипортър”, че твърденията им са толкова “изпипани”, че е готов да купи правата за претворяването им във филм. Междувременно в. “Дейли стар” съобщи, че според букмейкърите от “Бетфеър” фаворит за ролята на Харви Уайнстийн в предстоящия филм е актьорът Джеф Даниълс, следван от Джеймс Франко, Джона Хил, Дуейн Джонсън, Джордж Клуни, Том Ханкс, Сет Роугън, Хю Грант и Хю Джакман. Най-малка вероятност да се превъплъти в образа на скандалния продуцент има за актьора Кевин Спейси, който също изпадна в немилост, след като беше обвинен в сексуални посегателства от редица мъже. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.27", "title": " Брад Пит ще продуцира филм за падението на Харви Уайнстийн"}
{"url": "https://trud.bg/%d0%b1%d1%80%d0%b8%d0%b6%d0%b8%d1%82-%d0%bc%d0%b0%d0%ba%d1%80%d0%be%d0%bd-%d0%bd%d0%b0%d0%bf%d1%80%d0%b5%d0%b4%d0%b2%d0%b0%d0%bc-%d1%81-%d0%bc%d0%b0%d0%bb%d0%ba%d0%b8-%d1%81%d1%82%d1%8a%d0%bf%d0%ba/", "text": "Съпругата на президента на Франция Еманюел Макрон – Брижит, сподели в интервю за френски медии, че напредва с малки стъпки в ролята си на първа дама, предаде Франс прес. “В мислите си аз съм съпругата на Еманюел Макрон, а не тази на президента на републиката. Не се чувствам първа дама, въпреки че осъзнавам отговорността”, заяви Брижит Макрон пред в. “Монд” и медията Ер Те Ел. “Първата дама е тук, без да бъде тук. Тя не трябва преди всичко да е натрапчива, защото тя не е била избрана от избирателите”, сподели 65-годишната Брижит Макрон. Тя разказа, че продължава да води нормален живот, да поддържа редовни контакти със семейството си, с децата и внуците си, да се среща с хората. В интервюто Брижит Макрон допълва, че в сравнение с нея съпругата на американския президент Мелания Тръмп живее при много повече ограничения. Тя припомни, че от съобръжения за сигурност, Мелания трябва да се съобразява с определени изисквания. “Мелания не може нищо да направи. Тя дори не може да отвори прозорец в Белия дом. Тя не може да си подаде носа навън. А аз всеки ден съм вън, из Париж”, каза Брижит Макрон. Първата дама на Франция признава, че съжалява, че сега няма такива моменти, в които да е напълно “изключила”, в които да се чувства напълно спокойна и това й тежи. “Сега имам чувството, че всяка дума е дума, изречена в повече. Човек трябва да се сдържа непрекъснато”, разказва тя. За Мелания Тръмп, с която прекара известно време по-рано тази седмица във Вашингтон, Брижит Макрон казва, че е “мила и очарователна, интелигентна и много открита”. “Споделяме същото чувство за хумор и когато сме двете, се смеем много”. Тя е жена с характер, но която се старае да го прикрива. Тя се смее с лекота на всичко, но го показва все по-малко и по-малко”, допълва Брижит Макрон. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.27", "title": " Брижит Макрон: Напредвам с малки стъпки в ролята на първа дама"}
{"url": "https://trud.bg/mall-of-sofia-%d1%81-%d0%bd%d0%be%d0%b2-%d1%81%d0%be%d0%b1%d1%81%d1%82%d0%b2%d0%b5%d0%bd%d0%b8%d0%ba/", "text": "Един от първите молове в София – Mall of Sofia, отново сменя собствеността си. Досегашният собственик Europa Capital сключи договор за продажбата му на базирания в Полша фонд за недвижими имоти Globe Trade Centre S.A. Молът е с търговска площ от 23700 кв. м и още 10300 кв. м офиси, намиращи се в центъра на града. Квотата на заетост на търговската площ е 98%, а на офисната част – 100%. След като е консултирала английския инвестиционен фонд Europa Capital по придобиването на Mall of Sofia през 2011 г., сега MBL отново е била негов консултант по сделката за продажбата. „За нас беше удоволствие да помогнем на Europa Capital за трети път в България, след като през 2011 г. ги консултирахме по придобиването на Mall of Sofia и Ритейл Парк Пловдив. Успешната продажба на първокласен актив, като Mall of Sofia, на GTC потвърждава наличието на привлекателни за институционалните инвеститори активи в България и се очертава като най-голямата сделка в сектора за 2018 г.”, коментират от консултантската компания. Засега не е ясна цената на сделката. Купувачът е получил „атрактивен заем за финансиране от консорциум от банките OTP и ДКС“, с който финансира до 65% от пазарната стойност на мола.", "date": "2018.04.27", "title": " Mall of Sofia с нов собственик"}
{"url": "https://trud.bg/%d0%bc%d0%b8%d0%ba%d1%80%d0%be%d0%b1%d1%83%d1%81-%d1%81-%d0%b1%d1%8a%d0%bb%d0%b3%d0%b0%d1%80%d0%b8-%d1%81%d0%b5-%d0%bf%d1%80%d0%b5%d0%be%d0%b1%d1%8a%d1%80%d0%bd%d0%b0-%d0%b2-%d1%81%d1%8a%d1%80%d0%b1/", "text": "Микробус с наши сънародници от Бургас и Карнобат се преобърна в Сърбия, на пътя Ниш – Белград, край селището Чуприя. Има ранени с охлузвания, една жена е с по-сериозна травма и е в болница. Бусът е тръгнал от Бургас за сръбската столица. Управителката на превозвача „Евелин Р” Евелина Пулева разказа пред  , че шофьорът е изгубил управление над превозното средство. „Има едни колчета, в които се удари и се преобърна”, допълни тя. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.27", "title": " Микробус с българи се преобърна в Сърбия, има ранени"}
{"url": "https://trud.bg/%d0%b4%d0%b2%d0%b5-%d1%81%d0%b5%d0%b4%d0%bc%d0%b8%d1%86%d0%b8-%d1%89%d0%b5-%d1%81%d0%b0%d0%b4%d0%b8%d0%bc-%d0%bd%d0%be%d0%b2%d0%b0%d1%82%d0%b0-%d0%b3%d0%be%d1%80%d0%b0-%d0%bd%d0%b0-%d1%81%d0%be%d1%84/", "text": "Две седмици ще садим новата гора на София. Мястото за нея се намира до столичния квартал „Суходол“, а мисията се изпълнява от доброволци. Планира се засаждането на над 125 000 дръвчета в площта от 225 дка. В момента тече залесителният период и през всеки уикенд от 28 април до 13 май ще се засаждат активно дървета. До терена е осигурен автобус с номер 56А, брандиран с логото на кампанията. Той се движи уикендите от 9:00 ч. до 15:00 ч. през интервал от час и половина, а началната спирка е м-с „Вардар“. Местността за новата гора може да бъде достигната и с лек автомобил, има осигурен паркинг. Дърветата, инструментите и необходимите консумативи са осигурени от общината. Инициативата „Новата гора на София“, свързана със залесяването на общински пустеещи земи с ароматни дръвчета, липи и акации е част от кампанията на Столична община „Мисли чисто“. Целта, с която тя се провежда е подобряване на атмосферния въздух в София. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.27", "title": " Две седмици ще садим новата гора на София\t\t\t"}
{"url": "https://trud.bg/%d1%80%d0%b0%d0%b7%d0%ba%d1%80%d0%b8%d1%85%d0%b0-%d0%b4%d0%b0%d0%bb%d0%b0%d0%b2%d0%b5%d1%80%d0%b8-%d0%b2-%d0%be%d1%89%d0%b5-13-%d0%b1%d0%be%d0%bb%d0%bd%d0%b8%d1%86%d0%b8-%d0%be%d0%b1%d0%b7%d0%be/", "text": "Прокуратурата образува нови 13 досъдебни производства за безстопанственост в държавни и общински болници в страната. След като в средата на март такива разследвания започнаха в “Пирогов” и още 6 здравни заведения, общият брой на подобни де­ла надхвърли 20. Проверките на неизгодни договори за наеми на площи и апаратура, както и на споразумения за дублиране на дейности започна в края на 2017 г. по разпореждане на главния прокурор Сотир Цацаров. За последните 4 месеца полицаи и служители на здравното министерство са проверили 329 договора. Към момента няма повдигнати обвинения към медицинските управители или други длъжностни лица. Седем от болниците са в София – Пета градска, ИСУЛ, “Св. Анна” , Специализираната ортопедия в кв. Горна баня, Националната кардиология, Инфекциозна болница и Националната хематология. Останалите 6 здравни заведения са в градовете Видин, Разград, Стара Загора, Търговище, Хасково и Шумен. Заради тяхната изключителна фактическа и правна сложност делата са възложени на следователи от Националната следствена служба и ще се наблюдават от Софийска градска прокуратура. Целта е да се избегнат съмненията за безпристрастност на магистратите от градовете, в които работят болниците. Продължават и делата за далавери в болниците във Враца и Ловеч, които се водят от местните прокурори.   “Наказателното преследване в болниците е за неизгодни договори, защото наистина има скандални договори, както и за безстопанственост. Това е решение, но то съвсем не е ключът към решаването на проблема”. Това заяви пред журналисти главният прокурор Сотир Цацаров. Той бе катeгоричен, че трябва да се преосмисли концепцията, по която здравните заведения сключват договори и отдават площи под наем, за да не се стига до порочната практика “болница в болницата”. Цацаров даде пример с болнична аптека, дадена под наем за 50 лв. на година на частно здравно заведение, което също се помещава на територията на държавното заведение. Друг фрапиращ пример е за малка болница, която разполага с 4 линейки, но не ги използва. Причината е, че има договор с транспортна фирма с частни линейки, която е собственост на зам.-управителя на здравното заведение, обясни Цацаров. По думите му, всичко това се случва на гърба на честен и благороден труд на хората в бели престилки, които “не получават свестни заплати”. Той каза, че щетите са установени в доклади. На най-ниско ниво за малки болници са около 29 000 лв., но за по-големите, които отдават площи под наем, са за милиони левове. “Когато две здравни заведения работят заедно – частното на територията на държавното, и в нарушение на закона и двете ползват паралелни или еднакви пътеки по НЗОК и пациентите съвсем съзнателно се насочват към частното заведение, ясно е каква ще бъде съдбата на държавното – бавно и спокойно то ще бъде погълнато от частното”, каза Цацаров.   Проверките на договори за възлагане и предоставяне на медицински услуги и наеми на площи и апаратура продължават в още 15 болници в страната, уточниха от прокуратурата. Сред тях са АГ-болниците “Майчин дом” (121 договора), “Св. София” (15) и “Шейново” (7), центровете за психично здраве в София (4), Пловдив (19), Университетската болница “Св. Иван Рилски” (77), болниците за белодробни (3) и детски заболявания (3) в София, онкологията в Хасково (42) и др. До два месеца проверките трябва да приключат.   Главният прокурор Сотир Цацаров отличи ученици от пет столични гимназии за написани от тях есета. Той ги посрещна в зала “Тържествена” на Съдебната палата, където бе представен сборника със съчинения на гимназистите. 29-те есета са на няколко теми, свързани с фигурата на обвинителя и са обединени в книгата “Ако съм прокурор”. Учениците и техните преподаватели бяха поздравени и от спецобвинител №1 Иван Гешев и говорителя на главния прокурор и ръководител на спецзвено “Антикорупция” към СГП Румяна Арнаудова. Главният прокурор Цацаров връчи удостоверения на авторите на текстовете и говори пред тях за професията на юристите. “Не ти избираш професията, а тя теб”, каза им той и отговори на техни въпроси и сподели своя професионален и житейски опит. “Да видиш професията си през погледа на хора, които са в началото на своите големи житейски предизвикателства, е изключително вълнуващо. Да се опиташ да отговориш на въпросите, които те поставят, понякога е болезнено трудно”, призна главният прокурор. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.27", "title": " Разкриха далавери в още 13 болници (обзор)\t\t\t"}
{"url": "https://trud.bg/%d0%b4%d0%be%d0%bd%d0%b0%d0%bb%d0%b4-%d1%82%d1%80%d1%8a%d0%bc%d0%bf-%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0%d0%bd%d0%b5%d1%82%d0%be-%d0%b7%d0%b0-%d0%b2%d1%8a%d0%b7%d0%bc%d0%be%d0%b6/", "text": "Президентът на САЩ Доналд Тръмп обяви, че разследването на възможните връзки между неговия предизборен щаб и Русия „трябва да бъде прекратено веднага“, след като републиканците от Конгреса публикуваха доклад, в който доказват, че не е имало подобни отношения. „Пълен лов на вещици! Трябва да бъде прекратен веднага!“, написа Тръмп на профила си в социалната мрежа Туитър, след като конгресмените-републиканци от комисията по разузнаване публикуваха окончателния си доклад относно предполагаемата руска намеса. В него се подчертава, че не е открито „никакво доказателство, че предизборният щаб на Тръмп е бил във връзка, координация или конспирация с руското правителство“. Но същевременно в документа предизборната кампания е критикувана за лоша преценка и за зле преценени действия по отношение на свързани с Русия личности. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.27", "title": " Доналд Тръмп: Разследването за възможните връзки с Русия трябва да бъде прекратено веднага"}
{"url": "https://trud.bg/%d0%b5%d0%ba%d0%be-%d0%bf%d1%83%d1%81%d0%ba%d0%b0-%d0%b1%d0%b5%d0%bd%d0%b7%d0%b8%d0%bd%d0%be%d1%81%d1%82%d0%b0%d0%bd%d1%86%d0%b8%d1%8f-%d0%bd%d0%b0-%d1%81%d0%b0%d0%bc%d0%be%d0%be%d0%b1%d1%81%d0%bb/", "text": "8-9 млн. евро ще инвестира до края на годината в бизнеса си у нас компанията “Хеленик Петролиум”, която оперира веригата бензиностанции “Еко България”. Това обяви в Солун изпълнителният директор на компанията Алексис Атанасопулос. От началото на годината са открити две нови бензиностанции на веригата у нас, като се планира през 2018 г. да отворят още две в София. Едната от тях ще е първата за веригата, която ще работи на самообслужване 24 часа в денонощието. На нея всеки ще може да зареди колата си за сума, която предплати с банкова карта. За сметка на липсващия персонал горивата ще се продават по-евтино, обясни Атанасопулос. Първоначално, за да помага на клиентите на новия тип бензиностанция все пак ще има назначен служител. Очаква се тя да отвори в началото на септември. Веригата ще постави на някои бензиностанции зарядни за електрически автомобили, които ще могат да се ползват безплатно. Засега първите две ще заработят на бензиностанциите на магистрала “Тракия” в близост до Пловдив и София.", "date": "2018.04.27", "title": " “Еко” пуска бензиностанция на самообслужване в София"}
{"url": "https://trud.bg/%d0%b2%d0%b8%d1%86%d0%b5%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%b8%d0%bb%d0%b8%d1%8f%d0%bd%d0%b0-%d0%b9%d0%be%d1%82%d0%be%d0%b2%d0%b0-%d0%b3%d0%be%d1%81%d1%82%d1%83/", "text": "“Още в началото на този мандат поех патронажа върху цялото движение “Млади възрожденци”. Това е едно от движенията, чието значение се вижда с просто око. Един от най-страшните проблеми са нашите необхванати деца в училище. Това, че една голяма част от тях, по различни причини, за съжаление – най-вече социални, отпадат много рано от училище. Чрез Клубовете “Млади възрожденци” те не просто присъстват в училище. Учат се на родолюбие, какво е българщина, научават кои са българските празници, научават много стихове, много истории, много разкази, легенди за великите личности на България”, заяви в Сливен вицепрезидентът Илияна Йотова. Илияна Йотова бе гост на третата регионална среща на децата от клубовете “Млади възрожденци” в Сливенска област. Клубовете са създадени по инициатива на Общобългарския комитет “Васил Левски” под председателството на Васил Василев. Към момента в страната действат близо 300 клуба с 4000 членове. Най-много – 83, с над 1300 деца – работят в Сливен и останалите три общини Нова Загора, Котел и Твърдица. На срещата вицепрезидентът и председателят на Общобългарския комитет изказаха специална благодарност на директорите и учителите за това, че са подкрепили инициативата. “Аз много се радвам, че има такива родолюбиви българи и че има кой да учи на единение нацията”, подчерта Йотова. Специален гост на срещата бе пра-пра-пра-племенницата на Васил Левски Христина Богданова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.27", "title": " Вицепрезидентът Илияна Йотова гостува на “Млади възрожденци” в Сливен"}
{"url": "https://trud.bg/%d0%bc%d0%b8%d0%b3%d1%80%d0%b0%d1%86%d0%b8%d0%be%d0%bd%d0%bd%d0%b8%d1%8f%d1%82-%d0%bd%d0%b0%d1%82%d0%b8%d1%81%d0%ba-%d0%bd%d1%83%d0%bb%d0%b5%d0%b2-%d0%b8%d0%bb%d0%b8-%d0%bd%d0%b0%d0%bf%d1%80%d0%be/", "text": "Данните за миграционната обстановка в страната през март 2018 г. показват обезпокоителна тенденция – задържаните на вход, изход и при незаконен престой във вътрешността на страната са 175 души. Това е увеличение над два пъти в сравнение с данните от февруари. Промени в тенденциите има и при друг показател. През предходния период се отчитаха най-много задържани при опит за напускане на страната, което през 2015 г. бе охарактеризирано от Фронтекс като „ясно наблюдавано несъответствие между броя на регистрираните незаконни преминавания на българо-сръбската и българо-турската граници“. Данните от март обаче показват, че най-много мигранти са задържани във вътрешността, докато опитите за излизане са едва 20. Всичко това контрастира на повтаряното като мантра от някои висши държавни служители твърдение, че напоследък непосредственият миграционен натиск върху България бил нулев. Подобна позиция показва не само дълбокото неразбиране на същността на миграционния натиск, но и непознаването на основни принципи в миграциологията. От една страна, анализът на досегашните миграционни потоци показва наличието на определени закономерности в динамиката на миграционните маршрути и че наближава моментът на започването на нова фаза на натоварване на Източно средиземноморския маршрут и Западно балканския, като негово продължение. От друга страна, ако бе следена внимателно миграционната обстановка в разположените преди България страни по протежение на Източно средиземноморския маршрут, неминуемо щеше да се стигне до извода за предстоящо нарастване на непосредствения натиск. Според отчет на специализираната част към командването на турската пехота „Гранични орли“ за 2017 г., само на граничната бразда с България и Гърция са спрени, заловени и върнати към вътрешността на Турция малко повече от 20 хил. мигранти. Тези данни по категоричен начин показват, че непосредственият натиск по границата ни съвсем не е нулев, но понеже се упражнява отвън, нашата миграционна статистика не може да го отчете. Тенденция към нарастване на миграционния поток започна да се забелязва в началото на 2018 г. Така например през първите три месеца на тази година турските власти са заловили 17847 мигранти и бежанци от Афганистан, 9426 от Сирия и 5311 от Пакистан. Тази миграционна активност веднага се прояви с натиск върху Гърция, а очевидно и върху България. За първите три месеца на годината броят на мигрантите в Гърция се увеличи c 33 % в сравнение със същия период на 2017 г. Ежедневно от турския бряг пристигат от 30 до 35 лодки, в резултат на което до края на март новопристигналите бежанци и мигранти по гръцките острови възлизат на 6280 души, а през миналата година по същото време са били 2400. Ако подобно явление все пак е наблюдавано преди 2-3 години, новост е нарастването на миграционните потоци, опитващи се да преминат през pека Марица, по протежението на която е изградена ограда. Само през март са арестувани 1658 души, които са успели да я преминат. За сравнение през миналата година през същия период броят им е 262, което представлява нарастване на потоците в този участък над шест пъти в сравнение c 2017 г. Тъй като Западно балканският маршрут е трудно проходим, не е изключено някои мигранти в този район да се изкушат да влязат нелегално у нас през разположената съвсем наблизо неохранявана гръцко-българска граница. Освен това до скоро България бе частично предпазвана от намиращите се по гръцките острови бежанци и мигранти благодарение на решение, взето през 2016 г. от службата за предоставяне на убежище, според което подалите молби за убежище трябва да остават в приемните центрове до края на процедурата по молбите им. През април 2018 г. обаче най-висшата инстанция на административния съд на Гърция отмени тази заповед и се разпореди новопристигащите да не бъдат ограничавани по островите, а да могат да се придвижват свободно към континенталната част на страната. Това допълнително води до нарастване на вероятността от възникването на вторичен маршрут през уязвимата в миграционно отношение гръцко-българска граница. Тревогите на България обаче не свършват до тук. Неотдавна австрийското правителство подготви проект на закон, според който ще могат да бъдат конфискувани мобилните телефони на влезлите нелегално в страната, за да може чрез GPS данните да се установи кои са страните на произход, какъв е бил маршрутът им и коя е първата страна на влизане в Европейския съюз. Подобна практика вече се използва и в Германия. Това означава, че един нелегален мигрант дори да успее да влезе и впоследствие да напусне България, по силата на отричания, но все още действащ Дъблински регламент, ще може да ни бъде върнат. Очевидно е, че страната ни трябва да излезе от пасивната си позиция по европейския миграционен дебат, тъй като в близост до нашите граници се наблюдава повишаване на миграционния риск. На първо място на държавно ниво трябва да се преосмисли възприетата концепция за нулевия миграционен натиск, защото подобно послание говори за липса на застрашаващи сигурността ни фактори и в такива случаи европейските партньори ще ни обръщат все по-малко внимание. Занижените стойности на нелегалните влизания у нас, които доскоро наблюдавахме, показват степента на овладяване на съществуващия висок, макар и предимно транзитен миграционен натиск. Този факт сам по себе си е успех, от който обаче не съумяваме да се възползваме пълноценно поради грешните послания.", "date": "2018.04.27", "title": " Миграционният натиск – нулев или напротив\t\t\t"}
{"url": "https://trud.bg/%d0%bf%d1%80%d0%be%d1%84-%d0%bf%d0%bb%d0%b0%d0%bc%d0%b5%d0%bd-%d0%ba%d0%b8%d1%80%d0%be%d0%b2-%d0%bf%d1%80%d0%b5%d0%b4-%d1%82%d1%80%d1%83%d0%b4-%d0%bd%d1%8f%d0%bc%d0%b0-%d0%be/", "text": "– Първо трябва да обясним няколко неща. СЕТА като международен договор не беше атакуван, за да се произнесе Конституционният съд (КС) по законосъобразността на текстовете преди ратификацията. Искането на президента имаше съвсем друга цел и друг смисъл. Всъщност, малко предистория: още в хода на своята политическа кампания президентът Радев заяви, че ако бъде избран, той ще сезира КС да се произнесе по конституционосъобразността на нормите на този договор. – До каква степен държавата би се оказала в положение да бъде съдена от арбитражни съдилища, до каква степен ще бъдат защитени правата на българските граждани като потребители, до каква степен ще бъде защитена конкуренцията и конкурентните възможности на български фирми от навлизането на чужди фирми, които ще доминират българския пазар и така нататък, и така нататък. Все много важни и общественозначими въпроси. Всъщност, обаче, след като започна своя мандат, президентът Радев, не попита дали нормите на СЕТА не противоречат на Конституцията, а попита какъв е редът за ратификация на този международен договор, тъй като той е особен международен договор – той спада към типа на т.н „смесени договори“ по Европейското право с оглед членството на България в Европейския съюз. Тук има една двойна компетентност – както на националния представителен орган в България да ратифицира споразумението, така и след като е сключено от името на Европейския съюз, има непосредствено действие от гледна точка, че се превръща в част от Общностното право. – Много интересно е, че президентът зададе много широк кръг въпроси във връзка именно с ратификацията на споразумението, по-точно с процедурата и ефекта от ратификацията на това споразумение. КС се раздели в мненията си относно допустимостта на това искане и по определението за допустимост на искането за тълкуване на конституционния текст, а не на текста на самия международен договор, конституционните съдии написаха осем особени мнения. В крайна сметка от четирите искания на президента, едно не беше допуснато още в началната фаза в рамките на приетото определение за допустимост. КС при постановяване на своето решение по същество на искането, отклони част от въпросите, които президента зададе. Всъщност КС се произнесе по половината от зададените въпроси и това трябва да е ясно на изкушените в правната материя, пък и на останалите български граждани. КС беше поставен пред доста сериозно изпитание и струва ми се, че съдиите, които поначало бяха против допускането на това искане за тълкуване, имаха известно основание. Всъщност съдът подходи малко дипломатично. Дотолкова, доколкото това беше първото искане на президента за тълкуване на текстове на Конституцията. Все пак не вървеше КС да го отклони като недопустимо. Щеше да бъде и много сериозен шамар не по отношение на президентската институция, а по отношение на правния екип на президента. В крайна сметка КС се произнесе с решение по същество, което прие единственото възможно тълкуване на текстовете. Прави впечатление, че решението се състои буквално от 4 изречения. По всеки въпрос отправен от президента, точно по едно изречение беше отговора на КС. – КС изобщо не се произнесе по този въпрос. Той каза, че ратификацията на СЕТА ще се осъществи по обща процедура с обикновено мнозинство от народните представители, при положение че в залата, разбира се, присъства необходимият кворум. Т.е., че няма да се приложи текстът на чл.85, ал.2, т.9, при което Народното събрание следва с квалифицирано мнозинство от 2/3 да ратифицира международния договор, но това беше ясно за всички юристи, така че на мен ми се струва, че няма спор, който да налага тълкуване на конституционния текст. КС съвсем коректно си свърши работата, но както се казва: на глупави въпроси недейте да очаквате кой знае колко мъдър отговор. – КС каза: Когато СЕТА бъде ратифицирана от националния парламент, т.е от Народното събрание, то текстовете на този международен договор ще имат предимство пред нормите на вътрешното законодателство. На главния въпрос, дали парламентът може да ратифицира със закон СЕТА, не беше даден отговор, защото той не беше зададен на КС. Тепърва, когато предстои ратификационната процедура, за която е достатъчно обикновено мнозинство, може да се постави въпрос пред КС – дали текстовете на СЕТА противоречат на Конституцията. – Става въпрос за Истанбулската конвенция, но тук народните представители от мнозинството, които изпратиха въпроса в КС, действаха коректно. Те решиха преди да ратифицират документа, КС да се произнесе, за да стане ясно дали текстовете в Истанбулската конвенция противоречат на конституцията. В случай, че КС констатира противоречие, Народното събрание ще каже, че не може да наруши конституцията и няма да ратифицира Истанбулската конвенция или първо ще измени конституцията и след това ще ратифицира въпросния документ, какъвто е редът, по който се отстраняват напреженията между нашата национална Конституция и един договор, към който искаме да се присъединим. Нещата в случая стоят по съвсем различен начин. По отношение на Истанбулската конвенция беше подходено коректно, а в крайна сметка КС ще излезе с решение дали има противоречия между текстовете на конвенцията и тези в Конституцията. В случая със СЕТА, КС беше сезиран за по-скоро тълкувателни въпроси, защото се иска тълкуване на Конституцията с оглед на СЕТА, а не констатиране на противоречия между текстовете на СЕТА и текстовете на българската Конституция. – На този въпрос само КС може да отговори. Трябва да се извърши сериозен преглед, защото става въпрос за голям по обем и сложен по своето нормативно съдържание международен договор. Това ще бъде нелека задача, с която ми се струва, че в крайна сметка КС отново ще се сблъска и този път въпросът ще бъде по същество, а не с оглед на процедурата, с която следва да действа парламентът при евентуалната ратификация на този акт. – Засега всички мълчат по този въпрос. Преди известно време той беше поставен с особена острота от гледна точка на неговите икономически измерения, но дебатът заглъхна. Обществото остана с впечатлението, че президентът е изпратил СЕТА в КС, но всъщност няма нищо такова. КС коректно си е свършил работата, но в крайна сметка съдът се произнася само по онова, за което е бил питан. КС не може да излезе извън питането, което е било отправено към него. В случая запитването беше да се тълкува конституционния текст във връзка с една бъдеща и евентуална процедура по ратификация на СЕТА. Тук подчертавам, че на глупави въпроси не трябва да се очакват свръхинтелигентни отговори. Президентът трябва сериозно да се замисли за действията му от гледна точка на правният му екип, защото до сега те не блестят с особена далновидност и точност. – За миналата година приключихме с около 1300 преписки по обжалвани обществени поръчки на различен етап от развитието им. Това значи средно по около 100 поръчки на месец, които се атакуват пред Комисията, а това е много. Причината за такова обжалване се крие и във факта, че като че ли българската икономика се върти около обществените поръчки. Това не е добре, защото излиза, че най-големият инвеститор в страната е прякото инвестиране на публичен ресурс или средствата по европейските програми. Като че ли друг бизнес няма. – Практически може всеки, който е заинтересован от евентуалното си участие в обществена поръчка, но в зависимост от етапа, в който се атакува тя. Тоест дали се атакуват условията при откриването на обществената поръчка с оглед на евентуално участие на друг стопански субект, или в хода на процедурата, когато някой е недоволен при обявяване на крайното класиране за спечелване на обществената поръчка. – Има такса, но в общия случай минималният й размер е 850 лева. Ако се замислим това е цената на неособено богата вечеря в прилично заведение, така че всеки е склонен да похарчи тези средства, включително и с очевидното намерение да шиканира процеса по осъществяването на обществена поръчка и по този начин практически поръчката се спира за не малък период от време, тъй като процедурата на Комисията трае от порядъка на месец до месец и половина. Често пъти изпадаме в забава, но се стремим да наваксваме в зависимост от това колко натрупани производства има. В крайна сметка Комисията има човешки капацитет и прекомерното натоварване на екипите, често води до известно забавяне на нашите произнасяния. Предвид и това, че решенията ни се атакуват пред Върховния административен съд се получава допълнително забавяне, тъй като недоволните страни във всички случаи преминават и към процедура в Прокуратурата. – Беше намалена, защото в миналото беше прекомерно висока и практически беше възпиращ момент към хората, които искаха да водят спорове за законосъобразност на актовете и действията на възложителите и изобщо към другите участници в процедурите. По силата на ефекта на махалото от прекомерно висока стана прекомерно ниска, но това е въпрос на преценка дали трябва да се повиши таксата, за да има възпиращ момент при намерението да се шиканира процесът на обществена поръчка. – Това е сложен въпрос и при всички случаи той няма просто решение. От една страна, трябва да се опростят процедурите, а от друга страна, трябва да бъдат публични и на трето място – за определен тип поръчки следва да се прилага по-особен ред. Не може всички поръчки от доставка на канцеларски материали до строителство на магистрали или неотложни ремонти, които касаят инфраструктура, процедурата да бъде една и съща. Тук трябва да се намери баланс. Целта е бързо да бъдат осъществявани процедурите с оглед постигането на желаният проект. Бързите процедури в известна степен поставят участниците в неравностойно положение и когато имат съмнение за незаконосъобразни действия трябва да се осигури възможност на заинтересованите лица да отстояват своите интереси. Трябва да се намери оптимален вариант, в който да бъде защитен общественият интерес и интересите на участващите в съответната процедура с оглед на законосъобразното протичане на процедурата.   Проф. Пламен Киров е роден на 5 декември 1960 г. в Плевен. Професор е по конституционно право. Бил е заместник-председател на Централната избирателна комисия (ЦИК). От 2006 до 2015 г. е конституционен съдия. По това време проф. Пламен Киров е представител на Република България във Венецианската комисия за демокрация чрез право. Специализирал е в Гърция, Малта, Холандия и САЩ. В момента проф. Киров е комисар в КЗК.", "date": "2018.04.27", "title": " Проф. Пламен Киров, пред „Труд“: Няма отговор противоречи ли СЕТА на Конституцията\t\t\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b0-%d0%b3%d0%be%d1%80%d0%b4%d0%be%d1%81%d1%82-%d0%b5-%d0%bf%d0%be%d0%bd%d1%8f%d1%82%d0%b8%d0%b5-%d0%be%d1%89%d0%b5-%d0%be%d1%82/", "text": "В средновековните европейски хроники, най-вече във византийските, често може да се срещнат изразите “българска гордост”, “горд като българин”, “високомерен като българин” и т. н. Не е за вярване днес, но това забравено понятие е било много характерно през средните векове. На какво се основавало всичко това? Основава се на няколко фактора. Първият, разбира се, са военните победи, които България постига срещу двете най-големи европейски средновековни империи – Византия и Франкската империя. Които, общо взето, се наричат по един и същ начин, а именно Римска империя. Държавата на Карл Велики заема цяла Западна и Централна Европа, а Византия е разпростряна върху три континента – Европа, Азия и част от Северна Африка. Въпреки всичко България ги побеждава. Вторият фактор, това е че България не познава това, което в тези страни се нарича ендемичен глад, сушави години и така нататък. Поради доброто хранене на населението си, тя не страда от тежки пандемии на холера, чума и други смъртоносни заболявания. Заразяват се само хора с нездрави организми, които обитават другите части на Европа. Много силният имунитет спасява българите от тези болести, които унищожават стохилядни градове както на Запад, така и на Изток, особено в днешна Анадола. Всичко се дължи на факта, че българите обитават земи, които се намират в умерения географски пояс и в тях няма и квадратен сантиметър пустиня. Това осигурява и по-високия ръст на българина – средната височина на скелетите, открити в разкопаните досега български средновековни некрополи биват около 1,75 сантиметра. Докато на Запад над 1,65 сантиметра вече са ги смятали за високи. Естествено, високите и силни хора и днес гледат с известно високомерие на значително по-ниските от тях. Друг фактор е прекрасното средновековно законодателство, за което ни завиждат всички съседни държави и народи. И за което чуждите автори настояват, че е било задължително и се е спазвало от всички – от царете и благородниците, до обикновените селяни или граждани. Един от тези автори, така нареченият  ”Готски топарх” (управител на областта Готия, на север от Дунав), подгонен от войските на цар Самуил, пише тъжно, че българите, заради перфектното си законодателство и строгото му спазване, са станали причина много народи, които са се предвижвали към Европа, да искат от българските власти да се заселят в България. Привлечени не само от плодородието на земята, но и от въпросното законодателство. Факт е, че българите успяват да прекратят варварските нашествия към Европа и са укрепили условната граница между варварщината на север от река Дунав и цивилизована Европа.  А те са ставали приятели с българите в резултат на смесени бракове, на преминаване на групи, и в крайна сметка и на целите народи на територията на България. Това се е случило с печенеги, узи, кумани, алани, авари и така нататък. Интересно е, че тези народи изчезват неочаквано бързо от историческата сцена, след като влязат в България. Това означава, че както в наши дни хората много бързо стават американци или германци, тогава в рамките на едно поколение те стават българи и държат на това. И дори стават по-големи българи от останалите българи. По време на османското робство в Софийското поле, където живеят шопи, които отдавна вече се наричали българи, е известно, че няма турски села. Турци има само в София и те са в гарнизона или в администрацията. За да контактуват с българите, те научават български език. Всичко това несъмнено усилва още повече мощта на българската държава. Някой ще каже, че всичко това не е вярно и не може да бъде. И аз бях наистина изумен, знаейки днешното състояние на правосъдната ни система и на всичко останало. Но е средновековен факт и може да бъде добър пример и за наши дни. Докога е продължила тази “българска гордост”? Продължава дори през Османското робство. Българинът знае за тези неща още преди Паисий Хилендарски да напише “История славянобългарская”. И това става благодарение на православната ни църква, която пази паметта на 109 български светци. И какво научават българите, когато в неделя отидат на църква? Всеки ден се чете житието на светеца на деня, а 109 от тях са българи. И ако се случи да е българин, в него задължително имало една фраза в духа на: по време на славния наш български цар Калоян, който навлезе в Тракия и там намери мощите на Света Петка Епилатска, пренесе ги във великия град Търново и ги положи там. И българинът се радва. Дори да не знаят много за какво става дума, хората научават, че сме имали държава, имали сме царе и те успешно са водели войни и са побеждавали държавата като Византия. Отец Паисий надгражда в “Историята” си върху тези познания. И, както казах, той не е единствен и не е без предшественици. Понякога тази “българска гордост” е преминавала във високомерие. Един византийски поет и писател, Йоан Цеце (ХІV век) пише следното: прието е между посетителите на една кръчма, когато са от различни народи да разказват за своите военните подвизи, а другите да слушат без да ги прекъсват, без да изразяват несъгласие, дори да имат основание, защото ще могат на свой ред да направят същото. Но когато някой ромей започне да се хвали с победите на своя народ, веднага от крайния ъгъл на кръчмата някой българин се провиквал: “Клокотница!”. Битката, която е големият срам на византийците – те са търпели и по-тежки поражения, като при Ахелой и Траянови врата, но при Клокотница българите успяват да заловят византийския император с цялото му семейство. Това високомерие ражда и месиянски твърдения – в един български народен ръкопис от ХІ век се казва, че “българите ще управляват света”, тъй като са най-праведен и справедлив народ. “В момента това го правят германците (разбирай Франкската империя) и гърците (разбирай Византия). Но те са потънали в грехове и Господ скоро ще ги накаже, ще ги изтрие от лицето на Земята и властта ще премине в ръцете на българите и българската държава.” Това е, разбира се, преразказ, думите навремето са много по-витиевати, но смисълът им е този. Тоест ние си приписваме това, което Библията приписва на евреите, че те са богоизбрания народ и те трябва да управляват света. Едва ли е нужно ние да управляваме света. Не е и нужно. Достатъчно са лудите и болните хора, които го правят и в наши дни. И както виждаме Господ не ги изтрива от лицето на Земята. Но можем да оправим икономическото си състояние до това ниво, до което е било през Средновековието, на по-висока витка на спиралата, разбира се. Спиралата на времето се надявам вече е започнала да работи за нас и скоро ще дойде време, когато ако не с високомерие, то поне с достойнство ще можем да наблюдаваме други народи по света и да не се хвалим само с това. Хайде стига – моята ограда в Созопол е четири пъти по-стара от Америка.", "date": "2018.04.27", "title": " “Българска гордост” е понятие още от Средновековието\t\t\t"}
{"url": "https://trud.bg/%d0%b4%d0%b2%d0%b0-%d0%b4%d0%bd%d0%b8-%d0%b4%d0%b8%d1%80%d1%8f%d1%82-%d0%b4%d1%8f%d0%b4%d0%be-%d0%bf%d0%b0%d0%b4%d0%bd%d0%b0%d0%bb-%d0%b2-%d1%88%d0%b0%d1%85%d1%82%d0%b0-%d0%b4%d0%be-%d0%b4%d0%be/", "text": "Вичо Вичев/83г./ от шуменското село Иваново, който беше обявен за издирване от близките му на 25 април, е открит в петък сутринта преди 9 часа в шахта в двора на къщата. Старецът най-вероятно е отишъл да отвие кран във ВиК-шахтата и тогава е паднал вътре. Никой не подозирал, че е на 20 метра от къщата. Близките го търсили, полицията също се включила, след като била известена, че е излязъл към 16 часа, за да отиде до магазина. Следи от насилие не са открити, личният доктор на дядото е издал съобщение за смъртта му. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.27", "title": " Два дни дирят дядо, паднал в шахта до дома си"}
{"url": "https://trud.bg/%d0%bd%d0%b0%d0%b4-2-%d0%ba%d0%b3-%d0%b7%d0%bb%d0%b0%d1%82%d0%bd%d0%b8-%d0%bd%d0%b0%d0%ba%d0%b8%d1%82%d0%b8-%d0%b2-%d0%b4%d0%b2%d0%be%d0%b9%d0%bd%d0%be-%d0%b4%d1%8a%d0%bd%d0%be-%d0%bd%d0%b0-%d1%87/", "text": "2 028 грама контрабандни златни изделия задържаха митническите и гранични служители на ГКПП Лесово.  Недекларираните златни накити са открити от митническите служители в двойно дъно на чанта при митническа проверка на микробус с пътници, съобщиха от Агенция „Митници“. Микробусът с украинска регистрация е пристигнал на Митнически пункт Лесово на 25.04.2018 г. в късния следобед, на трасе за входящи леки автомобили от Турция към България. Шофьорът и всички 9 пътници в микробуса, украински граждани, са заявили, че не внасят нищо за деклариране. При извършената митническа проверка на превозното средство и багажа на пътниците, митническите служители откриват в двойно дъно на една от пътните чанти осем пакета, увити в тъмно тиксо. Съдържанието на пакетите се оказва бижутерски златни изделия с фабрични маркировки, с измерено общо тегло 2028 грама. Установено е, че чантата с недекларираните златни накити е собственост на един от пътниците в микробуса- украински гражданин с инициали Р.П. Контрабандните златни изделия са иззети и подлежат на отнемане в полза на държавата. По случая е образувано досъдебно производство, което се провежда от разследващ митнически инспектор от Митница Бургас, под надзора на Окръжна прокуратура Ямбол. Общо 2 642 грама златни накити с пазарна цена над 200 000 лева са задържани на Митнически пункт Лесово само пред последните десет дни. Разкрити са 5 опита за контрабанден внос на изделия от благородни метали при извършени съвместни проверки от екипи на митнически мобилни групи и митническите служители на пункта. При един от случаите са открити 336 грама бижута от злато в сутиена на украинска гражданка, пътуваща също с микробус с туристи, селектиран за проверка от митническа мобилна група. Още 118 грама недекларирано злато е открито в дамската чанта на българска гражданка, пътуваща от Турция с лек автомобил, която твърдяла, че е закупила златните накити за сватбен подарък. 90 грама златни изделия и два масивни синтетични камъка-имитации на рубини, са иззети от български гражданин, влизащ в страната от Турция с лек автомобил. 70 грама злато е укрил в дрехите си и румънски гражданин, пътуващ с туристически автобус. Срещу нарушителите са съставени актове за установените валутни нарушения. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.27", "title": " Над 2 кг златни накити в двойно дъно на чанта заловиха на Лесово"}
{"url": "https://trud.bg/%d0%be%d0%ba%d0%be%d0%bf%d0%b0%d0%b2%d0%b0%d1%82-%d0%b7%d0%b0%d0%bf%d0%b0%d0%b4%d0%b5%d0%bd-%d0%bf%d0%b0%d1%80%d0%ba-%d1%81%d1%80%d0%b5%d1%89%d1%83-%d0%bd%d0%b5%d0%b7%d0%b0%d0%ba%d0%be%d0%bd%d0%bd/", "text": "Столичната община започна изграждането на защитен вал около лесопарка на Западен парк. „Целта ни е да възпрепятстваме незаконната сеч на дървета, за което стартирахме и процедурата за поетапно изграждане на ограда“, каза кметът на София Йорданка Фандъкова. Тя уточни, че миналата седмица в тази зона на парка, в близост до ул. „Суходолска”, са били премахнати незаконни постройки и сметища. По думите й, теренът се подравнява и насипва с почва. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.27", "title": " Окопават Западен парк срещу незаконна сеч на дървета"}
{"url": "https://trud.bg/427-%d0%b0%d0%b1%d1%81%d1%83%d0%bb%d0%b2%d0%b5%d0%bd%d1%82%d0%b8-%d0%be%d1%82-%d0%b2%d1%82%d1%83-%d0%bf%d0%be%d0%bb%d1%83%d1%87%d0%b8%d1%85%d0%b0-%d0%b4%d0%b8%d0%bf%d0%bb%d0%be%d0%bc%d0%b8-%d0%bd/", "text": "427 абсолвенти получиха своите дипломи по време на тържествената церемония във ВТУ “Св.Св.Кирил и Методий”. Областният управител на Велико Търново проф. д-р Любомира Попова уважи тържеството на завършилите студенти от Педагогически факултет на випуск 2017. В присъствието на декана на Педагогически факултет проф. дпн Венка Кутева, преподаватели и студенти, губернаторът приветства абсолвентите и ги поздрави за успешното им дипломиране. “Радвам се, че мога да споделя с вас този щастлив и празничен миг. Зад него стоят години на труд, лишения и упоритост. Има една древна мъдрост, когато човек мисли една година напред засажда цвете, когато мисли десет години напред засажда дърво, а този който мисли за бъдещето на народа, се захваща с образование. Благодаря ви, че сте направили този избор, благодаря и на вашите преподаватели, че не са пестили време и сили, за да ви подготвят за бъдещите предизвикателства на професията. Мечтайте, не се отчайвайте от трудностите и дайте най-доброто от себе си, за да сбъднете мечтите си”, каза проф. д-р Любомира Попова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.27", "title": " 427 абсулвенти от ВТУ получиха дипломи на тържествена церемония"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d1%88%d1%83%d0%bc%d0%b5%d0%bd-%d0%bf%d1%80%d0%b8%d0%b5-%d0%b3%d0%b5%d0%bd%d0%b5%d1%80%d0%b0%d0%bb%d0%bd%d0%b8%d1%8f-%d0%ba%d0%be%d0%bd%d1%81%d1%83/", "text": "Кметът на община Шумен Любомир Христов се срещна с генералния консул на Република Турция в Бургас Нурай Иньонтепе в петък. В срещата участваха още зам.-кметът по социална политика и здравеопазване Светлана Маркова и зам.-кметът по образование и култура Найден Косев. Това е първо официално посещение на новия генерален консул в града. Кмет и консул разговаряха за развитието на икономическите връзки между двете страни. „В това отношение за нас е много важно изграждането на скоростния път Силистра-Шумен-Ямбол-Лесово, защото ще даде възможност за увеличаване на търговския обмен“, каза по време на срещата кметът Христов. Той припомни, че вече има заявен инвеститорски интерес и изрази очакването строителството на пътя да започне, колкото се може по-скоро. „В основата на икономиката е движението на стоки и затова колкото са по-добри условията, толкова икономиката е по-жива“, коментира генералният консул г-н Нурай Иньонтепе. Той сподели и впечатлението си от активността на турските инвеститори в района. Любомир Христов представи пред госта възможностите за инвестиции в Индустриалния парк. „Активността на турския бизнес в района в голяма степен се дължи и на работата на Българо-турската търговско-индустриална камара и на нейния председател г-н Фикрет Индже, който е и почетен гражданин на Шумен”, подчерта градоначалника. Генералният консул на Република Турция в Бургас г-н Нурай Иньонтепе и кметът Любомир Христов изразиха желание да продължат да работят за развитие на сътрудничеството между двете страни. Преди срещата в кметството консулът беше приет и областния управител на Шумен проф.Стефан Желев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.27", "title": " Кметът на Шумен прие генералния консул на Турция в Бургас"}
{"url": "https://trud.bg/%d0%be%d1%81%d1%82%d0%b0%d0%b2%d0%b8%d1%85%d0%b0-%d0%b2-%d0%b0%d1%80%d0%b5%d1%81%d1%82%d0%b0-%d0%bc%d1%8a%d0%b6-%d0%b7%d0%b0%d0%bb%d0%be%d0%b2%d0%b5%d0%bd-%d1%81-1-%d0%ba%d0%b3-%d0%bc%d0%b0%d1%80/", "text": "Окръжният съд в Сливен наложи най-тежката мярка за неотклонение “задържане под стража” на 26-годишен мъж, заловен на пътен възел “Петолъчката” с 1 кг марихуана, съобщиха от обвинението. Искането Н.Н. да остане в ареста бе внесено от Окръжната прокуратура с мотива, че лицето може да се укрие или да извърши друго престъпление. Извършителят е бил заловен от полицията с незаконно притежавания наркотик на 18 април. Определението на съда може да бъде обжалвано пред Апелативния съд в Бургас. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.27", "title": " Оставиха в ареста мъж, заловен с 1 кг марихауна на “Петолъчката”"}
{"url": "https://trud.bg/%d0%b3%d0%be%d0%bb%d1%8f%d0%bc%d0%b0-%d1%82%d1%8a%d1%80%d0%b3%d0%be%d0%b2%d1%81%d0%ba%d0%b0-%d0%ba%d0%be%d0%bc%d0%bf%d0%b0%d0%bd%d0%b8%d1%8f-%d0%be%d1%82%d0%b1%d0%b5%d0%bb%d1%8f%d0%b7%d0%b0-%d0%b8/", "text": "Голямата търговска компания „Метро Кеш & Кери“ отбеляза икономическия растеж и потенциала на Велико Търново. Фирмата отпразнува 10-годишния рожден на търговския си обект в Старата столица. Гост на тържеството на кметът Даниел Панов, който връчи на управителя на магазина Георги Димитров Старопрестолна грамота. Тя е издадена на компанията заради приноса й за просперитета на града, икономическото развитие и доброто партньорство с местната власт.  „Благодаря на „Метро Кеш & Кери“, че още преди десетилетие видя потенциала на Старата столица, който към днешна дата е още по-голям и изразен. Инвестиционният интерес към Велико Търново е силен, български и чуждестранни фирми влагат сериозни средства в производствата и търговските си дейности. Уверявам ви, че местната власт ще продължава да създава благоприятна градска среда, да подобрява инфраструктурата и условията за бизнес. Ръстът на инвестициите води до по-благоприятен жизнен стандарт и до увеличаване на потреблението“, коментира Даниел Панов. Той благодари на „Метро Кеш & Кери“ за доброто сътрудничество с общината и за подкрепата на редица обществени, културни и спортни събития.  Управителят на „Метро България“ Георги Илиев подчерта, че Велико Търново е бил първият град с население под 100 000 жители, в който е отворен магазин на веригата. Той посочи, че днес тази инвестиция се е оказала успешна заради съвременно развитие на Старата столица, икономическия растеж, ръста на туристите и привличането на млади хора. Празникът продължи с модно ревю, кулинарни демонстрации, представяне на обновените сектори в търговския обект, награди и изненади за посетителите. Сред гостите бяха също заместник-кметът и секретарят на Община Велико Търново – Снежана Данева Иванова и Мина Илиева, също и председателят на Общинския съвет Венцислав Спирдонов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.27", "title": " Голяма търговска компания отбеляза икономическия растеж на Велико Търново"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b8%d0%bd%d0%b0-%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d0%be%d1%82%d1%87%d0%b8%d1%82%d0%b0%d0%bc%d0%b5-%d1%80%d0%b5%d0%ba%d0%be%d1%80%d0%b4%d0%b5/", "text": "Изпращаме много успешен зимен сезон, който по брой посещения на чуждестранни туристи е рекорден от влизането на България в Европейския съюз. Резултатите доказват устойчивото развитие на сектора и утвърждаването на страната ни като конкурентна целогодишна туристическа дестинация. Така министърът на туризма Николина Ангелкова коментира огласената днес статистика на НСИ за чуждестранните туристически визити у нас, съобщиха от Министерство на туризма. Данните сочат, че за периода декември 2017-март 2018 г. общият брой туристически посещения на чужденци в България е 1 653 490, като ръстът спрямо зимния сезон 2016/2017 г. е 12%. Тогава чуждестранните туристически посещения от декември до март бяха общо над 1,476 млн. На повечето пазари също се наблюдават увеличени посещения през зимен сезон 2017/18. Класацията води Гърция с над 318 хил. визити (9,4% ръст). Втора е Румъния – над 223 хил. туристи (29,9% ръст), трета е Турция – над 213 хил. визити (14,4% ръст), следвана от Македония и Сърбия. Великобритания е изпратила у нас над 63 хил. туристи, което регистрира 10,9% ръст. Гостите от Германия са били над 57 хил. – 11,9% ръст. Израелските туристи са с 34,9% повече спрямо миналия зимен сезон (над 53 хил. посещения) и т.н.  Настоящата година също стартира много добре. От началото й, т.е. за периода януари–март 2018 г., страната ни е посетена от общо 1 196 363 чуждестранни туристи, което отчита 10,8% ръст спрямо същия период на 2017 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.27", "title": " Николина Ангелкова: Отчитаме рекорден по посещаемост зимен сезон от влизането ни в ЕС"}
{"url": "https://trud.bg/%d0%b2%d0%bc%d1%80%d0%be-%d1%81%d1%8a%d1%80%d0%b1%d0%b8%d1%8f-%d0%bd%d0%b5-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d0%b5-%d1%87%d0%b0%d1%81%d1%82-%d0%be%d1%82-%d0%b5%d1%81/", "text": "Сърбия на трябва да е част от ЕС, заявиха от ВМРО в позиция след вчерашния скандал с  : Държава, която изкривява и открито лансира лъжи за историята, индиректно предявява териториални претенции към трети държави и асимилира чрез различни методи българското малцинство, няма място в европейското семейство. ВМРО протестира остро срещу продължаващите спекулации за български зверства в Западните покрайнини по време на Първата световна война. Наскоро стана ясно, че техническото училище „Никола Тесла“ и църковната община в Сурдулица (на практика част от Западните покрайнини) са обявили конкурс сред учениците в основните и средни училища в Сърбия, Република Сръбска и сръбската диаспората за отбелязване на една година от обявяването на сурдулишките мъченици. Сурдулишките мъченици са загинали в хода на Първата световна война сърби, за които е обвинявана българската армия. Преди година сръбската църква канонизира тези хора с доста спорни аргументи. ВМРО страда за съдбата на всеки невинно загинал във войните. В същото време този неясен от историческа и канонична гледна точка акт не бива и не може да бъде дежурно вменяван като вина на българите и България. Сръбските действия по отношение на населението в Западните покрайнини са истинската историческа драма в хода на Първата световна война и след това. И това не бива да се забравя, нито да се омаловажава. В обявата се уточнява, че „Сурдулишките мъченици са страдали от българските злодейства през Първата световна война на територията на Югоизточна Сърбия, Вардарска Сърбия и Косово.“ Изключително тенденциозно е споменаването на Вардарска Сърбия – това показва ясно не просто непознаване на историческата истина, но и агресия спрямо историята и справедливостта, граничеща с цинизъм. Вардарска Македония, обозначена като Вардарска Сърбия, е част от Македония, която е завоювана от Сърбия след 1913 г. и обитавана от население, всеобщо признато за българско през Първата Световна война. ВМРО призовава Сърбия да не допуска подобни провокации – особено в моментите, когато започва европейския си път. Европейският съюз не е пространство за исторически реваншизъм и ние няма да допуснем държава с подобно антиевропейско поведение да стане част семейството на обединена Европа.", "date": "2018.04.27", "title": " ВМРО: Сърбия не трябва да е част от ЕС"}
{"url": "https://trud.bg/%d0%be%d0%b1%d1%80%d0%b0%d1%85%d0%b0-%d0%ba%d0%be%d0%bb%d0%b0%d1%82%d0%b0-%d0%bd%d0%b0-%d0%be%d1%89%d0%b5-%d0%b5%d0%b4%d0%bd%d0%b0-%d0%bc%d0%b0%d0%b9%d0%ba%d0%b0-%d0%bf%d1%80%d0%b5%d0%b4-%d0%b4%d0%b5/", "text": "Нова жертва на крадец, който дебне пред детските заведения, „изпищя” в петък. Това е Пепи Янчева, която оставяла детето си в ясла „Пролет” в квартал „Колю Фичето”. От задната седалка на автомобила на дамата са откраднати чанта с документи, пари и телефон. Според потърпевшата, тя дори видяла апаша, който преди това стоял до возилото и и пушел.  пред детската градина в квартал „Бузлуджа” в старата столица пък разбиха автомобила на друга майка – Илияна Валентинова. За времето, докато остави детето си в заведението, крадецът отмъкнал раница с документи и лични вещи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.27", "title": " Обраха колата на още една майка пред детско заведение в Търново\t\t\t"}
{"url": "https://trud.bg/%d0%bc%d0%bb%d0%b0%d0%b4-%d0%bc%d1%8a%d0%b6-%d0%b8%d0%b7%d0%b4%d1%8a%d1%85%d0%bd%d0%b0-%d1%82%d1%80%d0%b8%d0%bc%d0%b0-%d0%bf%d0%be%d1%81%d1%82%d1%80%d0%b0%d0%b4%d0%b0%d1%85%d0%b0-%d1%81%d0%bb%d0%b5/", "text": "Четирима души са приети в областната болница в Сливен след катастрофи през последното денонощие, съобщиха от лечебното заведение. Един от пациентите, мъж на 31 години, е бил приет в реанимация с тежка, съчетана травма. В нощта срещу 27 април е претърпял черепно-мозъчна операция. Въпреки усилията на лекарите да спасят живота му, той е починал. Друг ранен при същото произшествие е в хирургията, с травми на гърдите, корема и крайниците. Състоянието му е стабилно. За домашно лечение са били освободени двама мъже, пострадали при други пътни инциденти. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.27", "title": " Млад мъж издъхна, трима пострадаха след катастрофи в Сливен"}
{"url": "https://trud.bg/%d0%ba%d1%80%d0%b0%d1%81%d0%b8%d0%bc%d0%b8%d1%80-%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b0%d1%82%d0%b0-%d0%b8%d0%bd/", "text": "Няколко фирми проявяват интерес към проекта за бойни машини на Сухопътните войски. Най-същественото ни условие е новите машини да се сглобяват в България. Това каза министърът на отбраната Красимир Каракачанов пред журналисти при посещението си в завод „ТЕРЕМ – Хан Крум“ ЕООД – град Търговище. Той бе там днес заедно с министър-председателя Бойко Борисов. „По този начин една голяма част от парите, които ще даде българският данъкоплатец, ще останат в България като поддръжка, заплати, ремонт в съществуващата материална база“, допълни министър Каракачанов. Предвижда се ремонт и модернизация на съществуващата техника да се извършват в България, добави още той. В „ТЕРЕМ – Хан Крум“ министър-председателят Бойко Борисов, вицепремиерите Красимир Каракачанов и Томислав Дончев се запознаха с технологичните възможности на военно-ремонтния завод и разгледаха част от готовата продукция – ремонтирани танкове Т-55 и Т-72 и модернизирана машина МТЛБ-М1. До две седмици се очаква в Министерския съвет да влязат отново модернизационните проекти за Българската армия – за придобиване на нов боен самолет за ВВС и за бойни машини за Сухопътните войски. Предстои Министерският съвет да гласува 1 милиард и 220 милиона лева за модернизация на Сухопътните войски – това каза министър-председателят Бойко Борисов в завода. Министърът на отбраната Красимир Каракачанов подчерта, че желанието на ръководството на Министерството на отбраната е в максимална степен тези средства да отидат за българските заводи. Така ефектът от модернизационните проекти ще е много по-голям. Премиерът Бойко Борисов поздрави работещите в завод „ТЕРЕМ – Хан Крум“ за професионалната работа. Той подчерта, че заводът е запазил своя потенциал и материална база и има условия да извършва модернизация и поддръжка на съществуващата техника по стандартите на НАТО. „Тук виждаме прекрасна работа на Българската академия на науките, военно-експертния потенциал, инженерите, учените и тези, които разработват новите системи“ – каза премиерът. Той добави, че част от ремонтираните машини и разработваните нови системи могат да бъдат полезни и за нуждите на „Гранична полиция“, пожарната, жандармерията. Продукцията на завода има огромен пазар и в бъдеще – възможности за сътрудничество с големи компании. „Дълги години сме купували най-добрите транспортни самолети, най-добрите транспортни хеликоптери. Само транспортни. Сега говорим за бойни машини, които да защитават населението, суверенитета и целостта на България“, подчерта премиерът. Около 250 души работят в „ТЕРЕМ – Хан Крум“ в момента и имат гарантирана работа за около година и половина – две. Имаше дълъг период на възстановяване на способностите на дружеството, преди това около две години не е имало работа – каза пред журналисти Васил Хараланов, управител на „ТЕРЕМ – Хан Крум“ ЕООД – Търговище. Малко по-късно днес на военен полигон „Стража“ министърът на отбраната Красимир Каракачанов наблюдава полигонно изпитание на бойната техниката, ремонтирана в завод „ТЕРЕМ – Хан Крум“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.27", "title": " Красимир Каракачанов: Българската индустрия ще участва в модернизационния проект за Сухопътните войски"}
{"url": "https://trud.bg/%d0%b4%d0%be%d0%bd%d0%b0%d0%bb%d0%b4-%d1%82%d1%80%d1%8a%d0%bc%d0%bf-%d0%bf%d1%80%d0%b8%d0%b2%d0%b5%d1%82%d1%81%d1%82%d0%b2%d0%b0-%d1%81%d1%82%d1%80%d0%b0%d1%85%d0%be%d1%82%d0%bd%d0%b0%d1%82/", "text": "Президентът на САЩ Доналд Тръмп приветства „страхотната помощ“, предоставена му от неговия китайски колега Си Дзинпин по отношение на Северна Корея, която е тласнала към дипломация след период на ракетни и ядрени изпитания, засилили регионалното напрежение. „Моля, нека не забравяме страхотната помощ, която моят добър приятел президентът Си Дзинпин даде на САЩ, особено по Северна Корея. Без него щеше да стане по-дълго и по-трудно“, написа Тръмп на профила си в социалната мрежа Туитър. Китай е единственият голям партньор на Северна Корея, но подкрепи санкциите на ООН, наказващи Пхенян за изпитанията му. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.27", "title": " Доналд Тръмп приветства „страхотната помощ“ от Китай за Северна Корея"}
{"url": "https://trud.bg/%d1%82%d1%80%d0%b8%d0%bd%d0%b0%d0%b4%d0%b5%d1%81%d0%b5%d1%82-%d0%bc%d1%8a%d0%b6%d0%b5-%d0%b8-%d0%b6%d0%b5%d0%bd%d0%b8-%d1%83%d1%81%d0%b2%d0%be%d1%8f%d0%b2%d0%b0%d1%82-%d0%b2%d0%be%d0%b5%d0%bd%d0%bd/", "text": "Седем  мъже и шест жени на различна възраст и с разнородни професии усвояват военни умения в Националния военен университет “Васил Левски” във Велико Търново. Курсът на ентусиастите, които са възраст от 20 до 36 години, ще продължи месец. Началната военна подготовка на доброволците от София, Монтана, Враца, Варна, Добрич, Велико Търново, Бургас, Габрово, Благоевград, предвижда провеждане на занятия по строева, физическа, огнева и тактическа подготовка. Повечето от тях са категорични, че решили да сменят ежедневието си за тридесетина дни с емоционални преживявания на полигона, тъй като вярват, че всеки трябва да познава военната професия отблизо. 21-годишната Катерина Гърчева споделя, че от както се помни се занимава с музика и народно пеене. В момента е отпуск по майчинство, но в последният месец решила да замени бебешката количка с автомат “Калашников“. „По майчинство съм втора година. Военната професия е трудна за една жена, но мен ме влече. Първо се бях запалила по полицията, понеже баща ми е полицай, но после автоматите, униформите, взеха да ми харесват повече. В момента бебето ми е при моите родители и те ми помагат много“, сподели Гърчева. През целия ден в петък курсистите бяха на полето и стреляха. По време на обучението по начална военна подготовка,  денят на доброволците започва с физзарядка и развод още с изгрева на слънцето и завършва с вечерна проверка, също както в казармата. „След физическите упражнения сутринта сме все едно на училище. Тактически занятия, огнева подготовка. Стрелби на полигон. Завършил съм икономическа специалност. Казармата отпадна точно в годината, когато аз се дипломирах, минах на военна комисия и влязоха в сила новите правила“, споделя млад икономист. Христина Стаматова е категорична, че всеки български гражданин трябва да има елементарни познания по военно изкуство. Да знае как да зареди автомата, дори да може да се движи в строева крачка. В края на курса, доброволните войници ще положат военна клетва и ще могат да се запишат в  резерва на Българската армия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.27", "title": " Тринадесет мъже и жени усвояват военни умения в НВУ\t\t\t"}
{"url": "https://trud.bg/5-%d0%b1%d0%bb%d0%be%d0%ba%d0%b0-%d0%b7%d0%b0-%d1%84%d0%b5%d0%bd%d0%be%d0%b2%d0%b5-%d0%bd%d0%b0-%d1%81%d0%bb%d0%b0%d0%b2%d0%b8%d1%8f-%d0%be%d1%81%d1%82%d0%b0%d0%bd%d0%b0%d0%bb%d0%be/", "text": "Пет блока от трибуните на националния стадион „Васил Левски“ ще получат феновете на „Славия“, а останалите ще са буферни зони и места за „Левски“. Двата най-стари столични тима се изправят един срещу друг в дерби за купата на България. Двубоят се очаква с огромен интерес и заради това в продажба се пускат 30 000 билета, като ще има възможност и за допълнително отпечатване. Феновете на „белите“ ще бъдат настанени в три блока под козирката и два в „лъвчето“ от към сектор „Г“. Привържениците на „Левски“ ще получат повече места според колегите от „Спортал“. Освен под козирката, запалянковците на “сините” ще бъдат настанени в секторите “Б” и “В”, които ще са без буферни зони. На изчакване ще бъдат още 3000 билета. Те ще са за места в “лъвчето” на сектор “Г” откъм трибуната от “В”. Тези пропуски ще бъдат пуснати в продажба, ако “сините” изкупят своите билети. „Г“ пък ще остане празен, защото ще бъде буфер между двете агитки. Цените на билетите за финала варират от 10 до 20 лева. Местата в ложите пък са очаквано по-скъпи – 30 и 100 лева. Снимка СПОРТАЛ", "date": "2018.04.27", "title": " 5 блока за фенове на „Славия“, останалото за „Левски“"}
{"url": "https://trud.bg/%d1%81%d0%b5%d0%b4%d0%b5%d0%bc-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d1%81%d0%bb%d0%b5%d0%b4-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%bc%d0%b5%d0%b6%d0%b4%d1%83/", "text": "Седем души загинаха в Република Южна Африка при сблъсък на влакова композиция с камион на железопътен прелез в Кейптаун, предаде Асошиейтед прес. Властите разследват причината за катастрофата. Южноафрикански медии съобщават, че жертвите са работници, които са били в камиона, оказал се на релсите на прелеза Бутскоп. Снимки от местопроизшествието показват смачканото превозно средство. Властите разследват причините за катастрофата. На същия прелез при катастрофа през 2010 г. загинаха 10 деца и сега там има паметник. Шофьорът на техния автобус беше осъден на 8 години затвор за непредумишлено убийство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.27", "title": " Седем загинали след катастрофа между влак и камион в Южна Африка"}
{"url": "https://trud.bg/%d0%be%d1%82%d0%bc%d1%8a%d1%81%d1%82%d0%b8%d1%82%d0%b5%d0%bb%d0%b8%d1%82%d0%b5-%d0%bd%d0%b0%d1%85%d0%bb%d1%83%d0%b2%d0%b0%d1%82-%d0%b2-%d1%81%d0%b0%d0%bb%d0%be%d0%bd%d0%b8%d1%82/", "text": "Mегапродукцията на Marvel „Отмъстителите: Война без край” е най-мащабната и очаквана кино премиера в България не само за седмицата, но и за целия месец. Филмът тръгва едновременно в почти целия свят с колосални амбиции. Целта е „Отмъстителите: Война без край” да се презентира като историческо събитие за жанра на комиксовите филми. Да се остави впечатлението, че всичко, което сме видели досега, води до този съдбовен момент и до този епичен сблъсък, след който нищо няма да е същото – някои от любимите на феновете супергерои ще загинат и оттук насетне филмовата вселена на Marvel ще има нов облик. Ето го и сюжета: „Докато Отмъстителите и техните съюзници продължават да предпазват света от заплахи, прекалено големи за който и да е герой, от космическите сенки изплува нова опасност: Танос. Печално известен сред галактиките деспот, чиято цел е да събере всички шест, притежаващи невъобразима сила артефакти, наречени Камъни на безкрайността (Infinity Stones), и да ги използва, за да наложи волята си върху цялата реалност. Всичко, за което са се борили Отмъстителите, води до този момент – съдбата на Земята никога не е била по-несигурна.” Очаква се, че филмът да се превърне в един от най-масивните финансови успехи на супергеройското кино. Прогнозите са за минимум 1,5 милиарда долара от продажби на билети в глобален мащаб. Режисьори на “Отмъстителите: Война без край” (“Avengers: Infinity War”) са Антъни и Джо Русо, а в ролите са Робърт Дауни джуниър, Джош Бролин, Скарлет Йохансон, Крис Еванс, Марк Ръфало, Крис Хемсуърт, Том Хидълстън, Крис Прат, Себастиан Стан, Том Холанд, Самюъл Л. Джаксън, Джереми Ренър, Пол Бетани, Елизабет Олсън, Пол Ръд, Бенедикт Къмбърбач, Бенисио дел Торо, Зои Салдана, Дон Чийдъл, Бри Ларсън, Чадуик Боусман, Антъни Маки, Бенедикт Уонг, Дейв Батиста, Вин Дизел, Брадли Купър, Шон Гън, Карън Гилън, Пом Клементиев, Теса Томпсън, Коби Смълдърс, Данай Гурира, Уинстън Дюк, Питър Динклидж, Тери Нотери и др.", "date": "2018.04.27", "title": " „Отмъстителите“ нахлуват в салоните"}
{"url": "https://trud.bg/%d0%bc%d0%b0%d1%8f-%d0%bc%d0%b0%d0%bd%d0%be%d0%bb%d0%be%d0%b2%d0%b0-%d0%b8%d0%b4%d0%b2%d0%b0-%d0%ba%d1%80%d0%b0%d1%8f%d1%82-%d0%bd%d0%b0-%d0%b4%d0%b2%d0%be%d0%b9%d0%bd%d0%b8%d1%8f-%d1%81%d1%82%d0%b0/", "text": "Горда съм, защото именно от София, в рамките на председателството на България ще прозвучи толкова важното послание към всички граждани на Европа – идва краят на двойния стандарт при храните. Това каза омбудсманът Мая Манолова по време на брифинг, на който бяха представени най-важните акценти на форума „Двойният стандарт при храните в ЕС- да сложим проблема на масата”. „Защото и в този момент дори, Иван от София купува от магазина шоколад на детето си – но шоколад с 5% по-малко мляко и 5% по-малко какао и на по-висока цена, от същата марка шоколад, която купува на свето дете Клаус от Берлин”, посочи омбудсманът Мая Манолова. Тя подчерта, че националният вкус трябва да бъде изключен като критерий за оценка, когато става дума за продукти от една и съща марка, но с различно качество. По думите й този проблем би могъл да бъде решен единствено със законодателни промени. „Но е важно какви ще бъдат тези законодателни промени и кой ще преценява дали отклоненията са съществени”, аргументира се тя. „И второ – как националните органи ще правят тази преценка. Дали ще имат достатъчно смелост да застанат срещу могъщите транснационални компании. Затова аз продължавам да настоявам за централизиран контрол на европейско ниво. Нужен е ОЛАФ за двойните стандарти при храните”, допълни още омбудсманът. Тя увери, че усилията ѝ в тази посока няма да спрат, за да не се допусне проблемът да бъде приглушен с палеативни мерки. „Всички сме наясно, че тази битка не е просто битка за поредни промени в европейското законодателство. Това е битка за справедливост, битка за доверието на гражданите в ЕС”, завърши изказването Мая Манолова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.27", "title": " Мая Манолова: Идва краят на двойния стандарт при храните"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bf%d0%b0%d0%b2%d0%bb%d0%be%d0%b2%d0%b0-%d0%bd%d1%8f%d0%bc%d0%b0-%d0%b4%d0%b0-%d0%bf%d0%be%d0%b7%d0%b2%d0%be%d0%bb%d0%b8%d0%bc-%d0%b4%d0%b2%d0%be/", "text": "Трябва да сложим на масата проблема с двойния стандарт в качеството на храните в различните държавни. Двоен стандарт, който за съжаление показва, че е налице второ качество потребители в част от държавите – нещо, което не искаме, не можем и няма да позволим. Това каза министърът на Българското председателство на Съвета на ЕС Лиляна Павлова по време на брифинг за предстоящи форум „Двойният стандарт при храните в ЕС- да сложим проблема на масата”. „В понеделник, на форума, който предстои, ще можем да поставим тази тема на масата не просто като проблем, а като конкретни данни, които можем да изнесем. Данни, с които ние да покажем защо проблемът е толкова голям и сериозен”, посочи министър Павлова. „Всички българи сме достойни, равноправни европейци и не можем да бъдем третирани като второ качество потребители”, допълни още тя. Според министър Манолова данните показват няколко големи проблема – една и съща стока да се продава с голяма разлика в цената в различните държави, както и различното съдържание в храните. „Темата е важна и болезнена, защото засяга всеки един гражданин, независимо на каква възраст е”, подчерта министър Павлова и припомни, че темата е сред основните на Българското председателство и е подкрепена лично от председателя на ЕК Жан-Клод Юнкер. Министър Павлова подчерта, че на предстоящия на 30 април форум страната ни ще настоява да се излезе със заключителен документ, който да гарантира, че законодателство за справяне с проблема с двойното качество при храните ще бъде решен максимално бързо.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.27", "title": " Министър Павлова: Няма да позволим двойния стандарт при храните"}
{"url": "https://trud.bg/%d0%bc%d0%be%d1%83%d1%80%d0%b8%d0%bd%d1%8c%d0%be-%d0%b0%d0%b7-%d0%ba%d1%83%d0%bf%d0%b8%d1%85-%d1%81%d0%b0%d0%bb%d0%b0%d1%85-%d0%b0-%d1%87%d0%b5%d0%bb%d1%81%d0%b8-%d0%b3%d0%be-%d0%bf%d1%80%d0%be/", "text": "Жозе Моуриньо, мениджърът на “Манчестър Юнайтед”, обяви, че няма вина за напускането на Мохамед Салах от “Челси” в посока “Рома” по времето, когато беше начело на лондончани. “Това е голяма несправедливост – каза Специалния. – Хората говорят, че аз съм препоръчал продажбата му, но е точно обратното – аз поисках да бъде привлечен. Мохамед дойде в “Челси” съвсем млад, не беше готов в нито едно отношение – физическо, социално, ментално, културно… Затова решихме да удовлетворим желанието му да бъде отдаден под наем. Аз се съгласих на това, а не на продажбата му, но няма значение. Важното е, че той е фантастичен играч и аз съм наистина щастлив за всичко, което му се случва. Нека обаче да не забравяме, че в два мача срещу “Юнайтед” този сезон, не успя да се разпише нито веднъж.” Салах беше купен за 16 млн. евро от “Базел” през януари 2014-та. Година и половина по-късно е продаден на “Рома”. Купуват го за 15 млн. През лятото на 2017-та “Ливърпул” брои за Салах 50 млн. евро.  ", "date": "2018.04.27", "title": " Моуриньо: Аз купих Салах, а “Челси” го продаде"}
{"url": "https://trud.bg/%d1%81%d0%b5%d0%b4%d0%b5%d0%bc-%d0%b4%d0%b5%d1%86%d0%b0-%d1%81%d0%b0-%d1%83%d0%b1%d0%b8%d1%82%d0%b8-%d0%b4%d1%80%d1%83%d0%b3%d0%b8-19-%d1%80%d0%b0%d0%bd%d0%b5%d0%bd%d0%b8-%d0%bf%d1%80%d0%b8-%d0%bd/", "text": "Въоръжен с нож мъж уби седем ученици и рани други 19 в Китай, съобщиха местните власти, цитирани от Франс прес. Мъжът е арестуван, а ранените ученици са получили медицинска помощ, съобщи на официалния си уебсайт отделът по пропагандата в окръг Мичжъ в провинция Шенси, без да даде повече подробности. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.27", "title": " Седем деца са убити, други 19 ранени при нападение с нож в Китай"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%bf%d1%80%d0%b8%d1%81%d1%82%d0%b8%d0%b3%d0%bd%d0%b0-%d0%b2-%d1%81%d0%ba%d0%be%d0%bf%d0%b8%d0%b5-%d0%b7%d0%b0-%d1%81%d1%80%d0%b5%d1%89%d0%b0-%d0%bd%d0%b0/", "text": "Премиерът Борисов пристигна в Скопие, където ще участва в срещата на лидерите на страните от Процеса “Бърдо-Бриони”, това съобщи той профила си във фейсбук. “Пристигнах в Скопие, където ще участвам в срещата на лидерите на страните от Процеса “Бърдо-Бриони”. Целта е стабилизиране и ускоряване на европейска интеграция на страните от Западните Балкани”, пише Борисов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.27", "title": " Борисов пристигна в Скопие за среща на страните от Процеса “Бърдо-Бриони”"}
{"url": "https://trud.bg/%d1%81%d1%8a%d1%81-%d1%81%d1%8a%d0%bb%d0%b7%d0%b8-%d0%b2-%d0%be%d1%87%d0%b8%d1%82%d0%b5-%d0%b8%d0%bd%d0%b8%d0%b5%d1%81%d1%82%d0%b0-%d1%81%d0%b5-%d1%81%d0%b1%d0%be%d0%b3%d1%83%d0%b2%d0%b0-%d1%81/", "text": "Андрес Иниеста обяви официално раздялата си с „Барселона“. Халфът даде пресконференция, на която разкри тъжната новина със сълзи в очите – в края на сезона напуска „Камп Ноу“ след 22-годишен престой.  „Това беше много трудно решение, но причината да го взема е, че в близко бъдеще няма да съм способен да давам най-доброто на „Барса“, особено във физически план, коментира 33-годишният играч. – Искам да си тръгна на върха, печелейки трофеи и чувствайки се значим.“ В кариерата си Иниеста има 8 шампионски титли на Ла Лига, четири Шампионски лиги, а през това време стана и световен и европейски шампион с Испания. Единственото, което липсва в богатата му витрина, е „Златната топка“. Най-близо до индивидуалното отличие, гениалният полузащитник бе през 2010 година, когато стана подгласник на своя съотборник Лионел Меси. „Няма какво да говоря по темата. В мен няма болка, че не успях да спечеля „Златната топка“. Да бъда там в залата с Меси и Шави (б.а трети в класацията за 2010 г.) беше нещо магическо и моята представа за футбола и щастието не се променя от факта, че нямам този приз. За мен най-важно е уважението и любовта на моите съотборници и хората до мен.“  Иниеста все още не е взел решение в каква посока да продължи кариерата си, но най-вероятната дестинация е Китай. Очаква се при успех над „Депортиво“ още в понеделник каталунците да организират парад с титлата, когато халфът да си вземе подобаващо сбогуване с привържениците.", "date": "2018.04.27", "title": " Със сълзи в очите Иниеста се сбогува с „Барса“"}
{"url": "https://trud.bg/%d0%b6%d0%b5%d0%ba%d0%be%d0%b2%d0%b0-%d1%81-%d1%82%d1%80%d0%b8-%d0%bd%d0%b0%d0%b3%d1%80%d0%b0%d0%b4%d0%b8-%d0%b7%d0%b0-%d0%ba%d1%80%d0%b0%d1%8f-%d0%bd%d0%b0-%d1%81%d0%b5%d0%b7%d0%be%d0%bd%d0%b0/", "text": "Александра Жекова грабна три награди на стилна церемония по закриването на ски сезона в комплекс „Парадайз“, на която бе водеща заедно с Георги Бобев, зам.-председател на федерацията. За спортното си дълголетие най-добрата ни сноубордистка получи почетен плакет от шефа на родната централа Цеко Минев. На зимната олимпиада Пьонгчанг 2018 тя записа 4-ото си участие на игрите, на които завърши шеста. Сани бе удостоена и със значка на МОК за представянето си в Република Корея през февруари, като отличието й бе връчено от проф. Пенчо Гешев, зам.-председател на БОК. Националката и нейният баща и треньор Виктор Жеков получиха и подаръци от Мтел. Водещата ни алпийка Мария Киркова и ски бегачът Веселин Цинзов също бяха отличена за за уникалните си кариери. В Пьонгчанг тя кара на 4-та олимпиада, а той на трета.  А с парични премии от Fibank си тръгнаха Алберт Попов, бронзов медалист в гигантския слалом от световното за младежи в алпийските ски, и неговият треньор Иво Борисов. Бонусите им бяха връчени от Илона Станева, директор “Маркетинг и реклама“ на банката.  Проектът „Научи се да караш ски“ тази година отбелязва 10-та годишнина. За този период 30 000 деца са получили първите си уроци в „белия“ спорт. Главният секретар на министерството Асен Марков получи от федерацията приз за изключителна подкрепа от страна на държавата.  По традиция бяха наградени и юбиляри. Сред тях бе и Иван Лебанов, първият ни медалист от зимни игри Лейк Плесид 80, който чества 60-годишнина.", "date": "2018.04.27", "title": " Жекова с три награди за края на сезона"}
{"url": "https://trud.bg/%d0%b3%d1%80%d0%b0%d0%bd%d0%b8%d1%87%d0%b0%d1%80%d0%b8%d1%82%d0%b5-%d0%be%d1%82-%d0%bb%d0%b5%d1%82%d0%b8%d1%89%d0%b5-%d1%81%d0%be%d1%84%d0%b8%d1%8f-%d0%bd%d0%b0%d0%bf%d1%83%d1%81%d0%bd%d0%b0%d0%bb/", "text": "Не е установен умисъл при пропускането на пътниците без проверка през Летище София. Това сочи една от проверките по случая, която е на дирекция “Вътрешна сигурност” в МВР, съобщи вътрешният министър Валентин Радев. Той обаче очаква и резултат от друга проверка, за да реши кои служители да бъдат наказани. 13 граничари бяха отстранени в края на март, след като се разбра, че не проверили над 40 пътници, пристигнали с полет от Париж. Още първите дни се разбра, че един бил да пуши, друг – да яде, трети – до тоалетната. “Докладът най-общо говори за немарливост, но не искам да използвам този термин… Изпълнявали са задълженията си по безобразен начин”, добави Радев.", "date": "2018.04.27", "title": " Граничарите от летище София напуснали постовете без умисъл"}
{"url": "https://trud.bg/%d1%80%d0%b0%d0%b7%d0%b2%d1%80%d1%8a%d0%b7%d0%ba%d0%b0%d1%82%d0%b0-%d0%bd%d0%b0-%d1%82%d0%b5%d0%bd%d0%b8%d1%81-%d1%82%d1%83%d1%80%d0%bd%d0%b8%d1%80%d0%b0-%d0%b2-%d0%b1%d0%b0%d1%80%d1%81%d0%b5%d0%bb/", "text": "Полуфиналите и финалният двубой на ATP 500 турнира в Барселона ще са акцентът в уикенд програмата на спортните канали на Мтел. Надпреварата в испанския град е сред любимите на световния №1 Рафаел Надал, който ще преследва невероятната 11-а титла на корта, който носи неговото име. Сред най-сериозните опоненти на левичаря от Манакор са българинът Григор Димитров и австриецът Доминик Тийм. Полуфиналите в Барселона са в събота с начален час 14:30 и 17:00 в ефира на Mtel Sport 1, а финалът – в неделя от 17:00 часа по Mtel Sport 1 и като Pay-per-view на https://ppv.mtel.bg. Три кръга преди края на руската Премиер лига Локомотив Москва изглежда сигурен шампион, но цели три отбора зад столичните „железничари“ имат амбиции за второто място и участието в Шампионската лига. В неделя от 14:00 часа третият във временното класиране Спартак Москва ще гони задължителни три точки при гостуването си на Амкар Перм. От 16:30 часа четвъртият Зенит посреща вторият ЦСКА Москва, а разликата между двата отбора е едва 2 точки. Двете дербита от руската Премиер лига са пряко в ефира на Mtel Sport 2. Плейофите в Националната Хокейна Лига на Северна Америка (НХЛ) навлязоха в решителната си фаза с полуфиналните двубои в двете конференции. В събота и неделя вечер от 22:00 часа Mtel Sport 2 ще излъчи пряко първите мачове от сериите в Източната конференция. В събота сблъсъкът е между Тампа Бей Лайтнинг и Бостън Бруинс, а в неделната вечер е време за превърналия се в класика през последното десетилетие двубой между Вашингтон Кепитълс на Александър Овечкин и Питсбърг Пенгуинс на Сидни Кросби.", "date": "2018.04.27", "title": " Развръзката на тенис турнира в Барселона пряко по Mtel Sport 1 през уикенда"}
{"url": "https://trud.bg/%d0%b3%d1%83%d1%82%d0%b8-%d0%bf%d1%80%d0%b8%d0%b7%d0%bd%d0%b0-%d0%b7%d0%b0-%d0%be%d1%84%d0%b5%d1%80%d1%82%d0%b0-%d0%be%d1%82-%d1%87%d1%83%d0%b6%d0%b1%d0%b8%d0%bd%d0%b0/", "text": "Хосе Мария Гутиерес – Гути, легендата на „Реал“ (Мадрид), призна, че е готов да направи нова крачка в своята треньорска кариера. Настоящият наставник на юношите на „белия балет“ до 19 години обяви, че няма намерение да продължи да работи с тази формация на клуба.  „Имам нужда от развитие – призна бившият полузащитник на испанския колос с близо 400 мача. – Вече имам едно предложение от чужбина. Идва момент, в който пътищата ни се разделят, но аз оставам фен на „Реал“.“", "date": "2018.04.27", "title": " Гути призна за оферта от чужбина"}
{"url": "https://trud.bg/%d1%80%d1%83%d1%81%d0%bd%d0%b0%d1%86%d0%b8%d1%82%d0%b5-%d0%bd%d0%b5-%d1%81%d0%bb%d0%b0%d0%b3%d0%b0%d1%82-%d0%b2-%d1%81%d0%bc%d0%b5%d1%82%d0%ba%d0%b8%d1%82%d0%b5-%d1%81%d0%b8-%d1%82%d0%b0%d1%80%d0%b5/", "text": "Случайно или не руснаците пропуснаха еврошампиона Тарек Абдеслам при презентацията на топ борците в класическия стил за първенството на континента в Каспийск, което стартира от понеделник. Натурализираният у нас египтянин грабна титлата в кат. до 75 кг при дебюта си за България в Нови Сад през 2017 г. А сега ще брани трофея си, но в по-горната категория до 87 кг. От януари Международната федерация по борба (UWW) въведе нови категории и вече 75 кг не съществува. На първенството в Каспийск още 5-има действащи шампиони на континента при класиците ще излязат на тепиха. Сред тях и трикратният №1 в света и 6-кратен европървенец Риза Каялп (Турция). През последните месеци пратеникът на южната ни съседка имаше за спаринг партньор нашия Милослав Методиев(130 кг), който също ще се бори в Русия.", "date": "2018.04.27", "title": " Руснаците не слагат в сметките си Тарек"}
{"url": "https://trud.bg/%d0%b3%d0%b5%d1%80%d1%87%d0%b5%d0%b2-%d1%81%d0%b5-%d0%b2%d1%8a%d1%80%d0%bd%d0%b0-%d1%81%d1%8a%d1%81-%d1%81%d1%80%d0%b5%d0%b1%d1%80%d0%be-%d0%bd%d0%b0-%d1%82%d0%b0%d1%82%d0%b0%d0%bc%d0%b8%d1%82%d0%be/", "text": "Янислав Герчев грабна сребро на европейското по джудо в Тел Авив, след като на финала загуби със „златна точка“ от руснака Ислам Яшуев. Битката в категория до 60 кг бе равностойна, но в продължението двукратният шампион на континента за младежи измъкна ипон и се поздрави с успеха. Преди това пловдивчанинът записа три победи. Медалът е особено ценен, тъй като идва след лечение на травма, която застигна Янислав още на световната купа в София през януари. Миналата година Герчев също бе „сребърен“ в Европа. Другите ни двама представители – Валентин Алипиев (60) и Ивелина Илиева (57) отпаднаха рано. А българското участие завърши снощи с Ивайло Иванов (81).", "date": "2018.04.27", "title": " Герчев се върна със сребро на татамито"}
{"url": "https://trud.bg/%d0%b3%d0%b0%d0%bb%d1%8a%d0%bf-%d0%b8%d0%bd%d1%82%d0%b5%d1%80%d0%bd%d0%b5%d1%88%d1%8a%d0%bd%d1%8a%d0%bb-57-%d0%be%d1%82-%d0%b1%d1%8a%d0%bb%d0%b3%d0%b0%d1%80%d0%b8%d1%82%d0%b5-%d0%b8/", "text": "Българите проявяват висока социална чувствителност и желание за далеч по-твърди действия на властта срещу корупцията и престъпността. Високо е очакването за повече обществена, социална и съдебна справедливост. Това сочат данните от проучване на „Галъп интернешънъл“, проведено в периода от 19 до 22 април, сред 801 души чрез телефонно интервю. На фона на социалното разслоение у нас хората не биха понесли увеличение на цената на тока, не биха възприели лесно и казуси като този с т.нар. царски имоти, например, и автоматично подкрепят всякакви социално звучащи мерки като намаляване на заплатите на депутатите. Затова и ограничаване на рекламата на хазарт, предложено от Валери Симеонов, се възприема добре, посочват от „Галъп“. На този фон огромно е също и убеждението, че злоупотребите с ТЕЛК са много и трябва да спрат. Скорошното бягство от затвора се оценява като провал на властта, а не като инцидент. Делото срещу Иванчева също не оставя обществото с еднозначни впечатления. Заради високото усещане за несправедливост, българите са склонни да приемат и критиките на президента към властта. С великодушното си отношение по казуса с Желяз, показано още в началото, прокуратурата и главният прокурор също печелят на своя страна общественото мнение. 42% от българите смятат, че в живота у нас може да се успее преди всичко с повече късмет. 53% смятат, че се успява преди всичко с повече работа. 5% от запитаните твърдят, че редовно играят игри като тото, лотария, посягат към форми на хазарт и т.н. Те се равняват условно на близо 300 хиляди души. Тези хора харчат средно по 43 лв месечно за такъв тип игри, според проучването. 19% пък (или над 1 млн.) казват, че играят от време на време и харчат средно по 21 лв. месечно. Играещите много рядко са 33% (над 1.8 млн.) и влагат по 9 лв на месец в това. Така, общо 57% от запитаните (или над 3 милиона) се оказват играещи, макар и с различна честота. 43% пък са тези, които твърдят, че не играят такива игри. Средно, играещите у нас харчат по 15 лв. на месец. Най-общата калкулация показва, че за такъв тип игри хората явно харчат по около половин милиард на година. Това е приблизително колкото 5% от ежедневните харчове за хранителни стоки и стоки за бита, например. Огромното мнозинство – 86% – от играещите свидетелстват, че никога не са печелили сума, която да смятат за значима. Сред останалите пък личат най-вече хора печелили до 99 лв. За по-големи суми свидетелстват малцина, а само 1% от общо всички запитани в изследването твърдят, че са печелили суми над 5 хил. лв. Мнозинство от 68% казват, че не познават човек, който да е спечелил значителна сума. Още по-голямо мнозинство – 81% – смятат, че да се спечели значима сума в такива игри не е лесно. 9% са на обратното мнение, а останалите се колебаят. Данните свидетелстват, че общественият разум и предпазливост по-скоро са запазени, въпреки немалките нива на социално недоволство. На този фон лансираната от вицепремиера Валери Симеонов идея за ограничаване на рекламата на хазарт се възприема добре. 55% се съгласяват със забрана на реклама, но не и на самите игри. 14% са крайни и биха се съгласили даже на забрана на игрите. 27% пък искат всичко да остане както досега. Останалите се колебаят. Мнозинство от 60% са чули за речта на президента, а 69% от тях одобряват критиката към правителството. 19% не я одобряват, а останалите се колебаят. Общото ниво на критичност към властта у нас остава силно, въпреки подкрепата за външнополитическите действия на Борисов. 91% смятат, например, че скорошното бягство от затвора е атестат за слаба работа на властите, а само 7% приемат, че подобни неща могат да се случват, дори и при добре свършена от страна на властите работа, а обясненията от типа „Монте Кристо“ не се възприемат. Друга идея от последните седмици – собствениците на по-замърсяващите автомобили да плащат повече, се възприема на принципно ниво. Мнозинство от 66% одобрява. Очевидно обаче тази идея би се натъкнала на обострената социална чувствителност. Тази чувствителност личи в ред индикатори, като например подкрепата за предложението на Корнелия Нинова за намаляване на заплатите (91% от запитаните), мнозинството от 84%, което казва, че в този момент не би могло да понесе увеличение на цената на тока или пък мнозинството от 63%, което се противопоставя на връщането на царските имоти. Високо е и желанието за прекратяване на злоупотребите с инвалидни пенсии – 92% от запитаните споделят, че такива злоупотреби са много и това трябва да се прекрати. Това е още един израз на нарушеното усещане за справедливост. Сагата с Иванчева обаче по-скоро поляризира общественото мнение, посочват от „Галъп“. 44% намират, че случващото се с Иванчева изглежда по-скоро скалъпено, 34% са на обратното мнение, а цели 22% не могат да преценят. Тези резултати показват, че независимо от силното обществено желание за справедливост, охраната на човешкото достойнство като ценност стои високо в скалата на българите. В същото време ясната позиция на прокуратурата по казуса с Желяз и останалите българи, търсени в САЩ (заявена още в средата на месеца), печели симпатии за прокуратурата и главния прокурор – мнозинство от 60% одобрява това, че прокуратурата не потърси задържане на всяка цена за Желяз и другите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.27", "title": " „Галъп интернешънъл“: 57% от българите играят лотария\t\t\t"}
{"url": "https://trud.bg/%d0%b4%d0%b5%d1%80%d0%b1%d0%b8%d1%82%d0%be-%d0%bb%d0%b5%d0%b2%d1%81%d0%ba%d0%b8-%d1%86%d1%81%d0%ba%d0%b0-%d1%81%d0%b5-%d0%bf%d1%80%d0%b5%d0%bd%d0%b0%d1%81%d1%8f-%d0%b2-%d1%81%d1%8a%d0%b4%d0%b0/", "text": "Ръководството на “Левски” излезе с декларация, която се явява и отговор на тази на ЦСКА за контузията на Фернандо Каранга в дербито за купата на България (2:2). В съобщението на “сините”, поместено на клубния сайт, шефовете на клуба признават, че са готови да влязат в съда в търсене на истината за причината за травмата на бразилския нападател. “Левскари и привърженици на футбола, От новините вчера разбрахме, че играчът на “цска-софия” Фернандо Каранга е с установена травма на коляното. Тази новина беше съпроводена с публична декларация на неговия клуб. Поради характера и съдържанието на тази декларация, ПФК Левски е задължен да отговори. Ръководството на клуба пожелава на Фернандо Каранга бързо и пълно възстановяване. Използваме възможността да предадем и личните пожелания на Хали Тиам за скорошно възстановяване. Препоръчваме на ръководството на “цска-софия” да включи в обхвата на обявените допълнителни медицински консултации за състоянието на Фернандо Каранга и оценка на решението на медицинския щаб на техния клуб при съмнения за тежка контузия да върне в игра въпросния състезател. Надяваме се, че ще има обективна медицинска информация относно това в каква степен текущото състояние на техния състезател се дължи на сблъсъка с Хали Тиам и отделно от допълнителните минути в игра на състезателя и действията, които той е извършил в тези минути. Скандално е обвинението, че нашият клуб е планирал умишлена контузия. Това е долнопробна лъжа. В момента ПФК Левски извършва правна консултация с намерението да даде шанс на “цска-софия” да докаже твърденията си по съдебен път. Неприемливо е ръководството на “цска-софия” да търси обяснение за постигнатите от техния клуб резултати с лъжи по адрес на нашия клуб. Именно такъв тон и тип поведение пораждат агресия, която виждаме да се проявява понякога по стадионите. И може би неслучайно в днешно интервю Аспарух Никодимов се обърна с расистки израз към нашия състезател, наричайки го „човекоядец“. В духа на придържането към фактите, искаме да обърнем внимание на ръководството на “цска-софия”, че посочените в декларацията им футболисти Антон Карачанаков и Коста Янев са се състезавали за отбора на тогава все още съществуващия автентичен клуб ЦСКА, а не за този на “цска-софия”, се казва в декларацията на “сините”.", "date": "2018.04.27", "title": " Дербито “Левски” – ЦСКА се пренася в съда?"}
{"url": "https://trud.bg/%d0%b7%d0%be%d1%80%d0%b0%d0%bd-%d0%b7%d0%b0%d0%b5%d0%b2-%d0%bc%d0%b0%d0%ba%d0%b5%d0%b4%d0%be%d0%bd%d0%b8%d1%8f-%d0%be%d1%87%d0%b0%d0%ba%d0%b2%d0%b0-%d1%81%d0%ba%d0%be%d1%80%d0%be-%d0%b4%d0%b0-%d0%bf/", "text": "Македонският министър-председател Зоран Заев заяви, че страната му очаква скоро да получи точна дата за началото на преговорите за членство в ЕС и ще засили усилията си за прилагането на необходимите за целта реформи, предава „Имаме ясна цел пред нас. Никога не сме били толкова близо до получаването на дата за започване на преговорите с ЕС“, заяви Заев след срещата си с председателя на Европейския съвет Доналд Туск. „Работим по успешното разрешаване на спора за името. Разрешаването на въпроса ще открие вратите да започнем преговорите за членство в ЕС и НАТО“. Той допълни, че правителството „ще удвои“ усилията си реформите да станат „видими, твърди и ефективни“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.27", "title": " Зоран Заев: Македония очаква скоро да получи точна дата за началото на преговорите за членство в ЕС"}
{"url": "https://trud.bg/%d0%b0%d0%b1%d0%b1%d0%b0-%d0%b8%d0%b7%d0%b4%d0%b0%d0%b2%d0%b0%d1%82-%d0%bd%d0%be%d0%b2%d0%b8-%d0%bf%d0%b5%d1%81%d0%bd%d0%b8/", "text": "Шведската четворка АББА издава нови парчета за пръв път от раздялата си през 1982 г., съобщи “Гардиън”. Бьорн, Бени, Агнета и Ана обявиха в Инстаграм, че ще запишат две нови парчета за тяхното виртуално турне, в което музикантите ще бъдат пресъздадени на сцена с компютърни алгоритми. “Решението да се захванем с вълнуващия проект за компютърното ни турне имаше неочаквани последствия. Изведнъж усетихме, че след 35 години ще е забавно да се съберем отново и да влезем в студиото. И така и направихме. Беше сякаш тези години не са минавали, сякаш се събираме след кратка ваканция. Изключително зареждащо преживяване! Ние може да остаряваме, но парчетата са нови! И усещането е добро”, написаха музикантите в Инстаграм. Турнето ще бъде излъчено за пръв път по телевизията като копродукция между британската Би Би Си и американската Ен Би Си. Музикантите обявиха, че са били дигитално “сканирани” и подмладени, за да изглеждат както по времето на последните си истински турнета – през 1979 г. Една от двете песни, I Still Have Faith in You, ще прозвучи за пръв път в телевизионна програма през декември. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.27", "title": " АББА издават нови песни"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d0%bf%d0%b0%d0%b7%d0%b8%d1%82%d0%b5%d0%bb%d0%b8-%d0%be%d1%87%d0%b0%d1%80%d0%be%d0%b2%d0%b0%d1%82-%d0%b2%d0%b5%d0%bd%d0%b5/", "text": "Съвместен проект на Арт-галерия “Нюанс” и “Мизерикордия ди Венеция” представя уникалните произведения на двама утвърдени български творци – иконописецът Лили Владимирова и скулпторът проф. Крум Дамянов в Италия. На 5 май във Венеция палацо “Misericordia di Venezia” ще отвори врати, за да покаже експозицията “Guardians”(“Пазители”). Културният храм във вечно романтичната Венеция, който е приемал от световните ренесансови шедьоври до най-значимите съвременни автори, ще даде пространство на първото по рода си културно събитие. Проектът – изложба и каталог представя мост между православната иконопис и модерната скулптура, между българската и италианската култура и духовност. Изложбата, посветена на българското председателство на съвета на ЕС е една неповторима композиция от традиция и съвременност, създадена от двамата любими български творци. Експозицията поставя непреходната тема за универсалните човешки ценности в съвременния объркан и забързан свят. “Пазители” на духовността, на културното многообразие, на търсенето, на вярата и любовта. Откривателят на Лили Владимирова и академик Крум Дамянов за италианската публика е колекционерът и меценат д-р Пино Бизаца. От него идва и поканата за съвместната работа на Арт-галерия “Нюанс” и “Мизерикордия ди Венеция”. Мостът между културите и творците е авторитетният италиански изкуствовед проф. Джулиано Пизани, който курира изложбата и е автор на главните есета в каталога. “Когато проф. Пизани ни покани, той отвори вратите на галерията и на страната ни с признанието, че не само се вписваме а и оставяме следа в културния живот на вечния град. Тази вяра от негова страна ни даде крилете и силата да извършим този полет над пътя по който вървим”, казва Лили Владимирова. Тя споделя, че тук няма езикови бариери, няма претенции за територии, няма граници, няма задкулисие и демагогия. “Крум ни безпокои, тревожи ни, събужда ни внезапно; Лили ни успокоява, утешава ни, дава ни упование. Изтерзаните скулптури на Крум от керамика, бронз и алуминий, които се сливат в зашеметяващо ефектни съчетания, влизат в диалог на тази изложба със светлината, очарованието и вътрешното спокойствие на иконите на Лили. Тя е пазител на традицията и на идентичността, той изобличава безразличието и заплахата на безчовечността. И двамата поверяват на изкуството отговорността, която му се полага. Те са нашите стражи”, казва за “Пазители” проф. Джулиано Пизани.", "date": "2018.04.27", "title": " Български „Пазители“ очароват Венеция\t\t\t"}
{"url": "https://trud.bg/%d0%b1%d0%b5%d0%b7%d0%b4%d0%b8%d0%bc%d0%bd%d0%b8%d1%82%d0%b5-%d1%86%d0%b8%d0%b3%d0%b0%d1%80%d0%b8-%d0%bd%d0%b5-%d1%81%d0%b0-%d0%b1%d0%b5%d0%b7%d0%b2%d1%80%d0%b5%d0%b4%d0%bd%d0%b8/", "text": "На конференция в Столичната библиотека бяха представени вредите от нови продукти, навлизащи на българския пазар, промотирани от тютюневата индустрия. Бездимните цигари, макар че са по-безвредни заради това, че няма горене на тютюна, все пак не са съвсем безопасни, обясни пред „Труд“ Патриша Ламбърт – директор на Международния правен консорциум. „Тютюневата индустрия претендира, че тези нагряващи продукти са по-малко вредни от цигарите. Науката още няма достатъчно проучвания. Ние знаем, обаче, че тези продукти съдържат тютюн и никотин, който е отрова. Мисля, че няма значение дали пием цяла чаша отрова или половин. И в двата случая се тровим. Знаем, че никотинът променя рецепторите в мозъка и стартира процес на пристрастяване“, обясни Ламбърт. Новите тютюневи се представят по начин, привлекателен за младите хора и могат да подтикнат към пушене непушачи, смята Ламбърт. Тя не отрича, обаче, че те са по-подходящи от цигарите за хора, които вече пушат.  Тя съобщи, че в Америка има иновативно устройство, което още не се продава другаде по света. То изглежда като флаш памет и съдържа никотин колкото цяла кутия цигари. 50-60 на сто от децата в някои училища в САЩ го ползват. Ако съдържат тютюн и никотин, и новите продукти трябва да бъдат правно регулирани по същия начин, като досегашните тютюневи изделия – със същия данък, същите рекламни ограничения, същите предупреждения върху опаковките, смята Ламбърт.", "date": "2018.04.27", "title": " Бездимните цигари не са безвредни\t\t\t"}
{"url": "https://trud.bg/%d0%bf%d1%80%d0%be%d0%b5%d0%ba%d1%82%d0%b8%d1%80%d0%b0%d1%82-%d0%be%d0%b1%d1%85%d0%be%d0%b4%d0%b0-%d0%bd%d0%b0-%d0%ba%d0%b0%d0%bc%d0%b5%d0%bd%d0%be/", "text": "Започва проектиране на дългоочакваната цялостната реконструкция на обходния път на Камено, съобщи министъра на регионалното развитие Николай Нанков в отговор на официален въпрос на народните представители от ГЕРБ-Бургас. В началото на април е приключила процедурата за набиране на оферти за избор на изпълнител, който да извърши проучвателно-проектантски работи и строителство на обхода, който е от изключително значение за добрата транспортна комуникация в района. Стойността на поръчката е в размер на 2 057 00 лв. без ДДС, от които 30 000 са за изготвяне на проекта за реконструкция. Бургаските депутати от ГЕРБ получиха и още една добра новина от МРРБ, свързана с изграждането на пасарелката на кръстовището за с. Атия. Техническият проект за нея също е готов. Мястото е рисково, през последните години има няколко произшествия с пешеходци, в последното загина ученик. Агенция “Пътна инфраструктура” възложи в началото на годината да бъде извършена оценка на пътната безопасност за идентифициране на проблемите и набелязване на мерки. На база на тази оценка е предложено изграждането на пасарелка като безопасна пътна връзка между автобусните спирки, разположени от двете страни на кръстовището. Предвижда се съоръжението, включващо и два асансьора, да бъде завършено до началото на предстоящия летен сезон. Индикативната стойност за реализацията на проекта и строителния надзор е 444 000 лв. с ДДС от инвестиционната програма на АПИ за 2018 г. На проблемното място вече са монтирани и подменени шест от пътните знаци, а скоростта за движение в участъка на кръстовището се ограничава до 50 км/ч. „Подобряване състоянието на пътната инфраструктура в областта е фокус в програмата на депутатите от ПП ГЕРБ-Бургас. Нашата настойчивост дава резултати. През 2018 г. ще бъде проведена процедура за избор на  изпълнител на технически проект за основен ремонт – рехабилитация на път II-99 “Бургас- Маринка- Созопол-Приморско-Царево- Малко Търново”, в неговата цялост. Това ще даде възможност на АПИ да търси възможности за включването на обекта в инвестиционната програма за следващата година.“, коментира народният представител Димитър Бойчев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.27", "title": " Проектират обхода на Камено"}
{"url": "https://trud.bg/%d1%82%d1%83%d1%81%d0%ba-%d0%ba%d1%8a%d0%bc-%d0%b1%d0%be%d1%80%d0%b8%d1%81%d0%be%d0%b2-%d0%bd%d0%b5%d1%89%d0%b0%d1%82%d0%b0-%d1%81%d0%b0-%d0%bf%d0%be%d1%87%d1%82%d0%b8-%d0%bf%d0%b5%d1%80%d1%84%d0%b5/", "text": "“На първо място, Бойко, искам да се възползвам от възможността да ти благодаря за всички усилия, за всичко, което ти и твоят екип правите и наистина се чувствам изключително спокоен преди предстоящата среща на върха в София през май месец”, заяви председателят на ЕС Туск на съвместна пресконференция с премиера Бойко Борисов в Скопие. Тук ще имам възможност пред колегите да говоря малко повече по тази тема, нещата са вече почти перфектни преди подготовката за срещата на върха, допълни Туск. “По-скоро аз трябва да благодаря от името на всички колеги от Балканите. Първо, със своята реч на откриването в София ти завинаги спечели сърцата на българите. Второ, в най-смелите ми очаквания не съм мислил, че председателят на ЕС, като знам натоварената програма в Брюксел, ще тръгне и ще обиколи Балканите, за да придобие лична представа за тях”, заяви Борисов. „Знам, че това те уморява, но когато човек придобие лични впечатления, а ти придоби и от Варна, и от срещата с Турция, така че имаш цялостна картина, заедно с наше лице, можем да предадем на колегите в Европейския съвет огромните очаквания на региона за европейска перспектива. Искам да поздравя целия политически елит на Балканите, който усети, че сега е моментът да се придвижим напред“, допълни Борисов. “Благодаря на нас, може би дори и на мен, за това, че успяхме да покажем на Европа и да запознаем Европа с факта, че без Балканите не може да има стабилност и спокойствие нито в региона, нито в Европа, и не може да се случи без да бъде дадена ясна европейска перспектива на тези страни. Може би ние с теб не сме дипломати по природа, но въпреки това смятам, че успяхме да постигнем много, особено ти, и особено с оглед предстоящата в София през май месец”, каза още председателят на ЕС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.27", "title": " Туск към Борисов: Нещата са почти перфектни преди подготовката за срещата на върха в София"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%b4%d0%b8%d0%bc%d0%b8%d1%82%d1%8a%d1%80-%d0%bd%d0%b8%d0%ba%d0%be%d0%bb%d0%be%d0%b2-%d1%87%d0%b5%d1%82%d0%b8%d1%80%d0%b8%d0%bb%d0%b5%d0%bd%d1%82%d0%be%d0%b2/", "text": "Четирилентови лъчове да свързват Бургас с общините в региона. Това предложи кметът на Бургас Димитър Николов на среща с колегите си – градоначалници на Айтос, Средец, Камено, Малко Търново, Созопол, Приморско, Царево, Поморие и Несебър. За да се реализира идеята, бе сформирана работна група с наименованието „Регионална мрежа Бургас“. Целта е да бъде изработен общ регионален проект, с който да се кандидатства за финансиране през следващия програмен период. Паралелно с проектирането на четирилентовите лъчове, по преценка на кметовете ще се проектират велоалеи и отбивки към различните малки населени места, се обединиха още на срещата кметовете на общините. На нея присъства и директорът на Областно пътно управление инж. Димитър Порязов. Община Бургас ще координира цялостния проект и ще подпомага административно общините. „Това ще е дълъг и труден процес, но проектът няма алтернатива. Колкото по-рано започнем подготовката, толкова по- голям шанс за финансиране ще има. Средства се привличат с готови и качествени проекти. Вече имаме опит от подготовката на документацията и процедурите за проекта Бургас – Слънчев бряг и обхода на Поморие. Работата е трудна, тъй като отнема много време, особено по отношение на отчуждителните процедури. Радвам се, че колегите от другите общини подкрепиха идеята и започват работа по места, защото до 2-3 години можем да финализираме проекта и да кандидатстваме за финансирането му“, заяви кметът Димитър Николов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.27", "title": " Кметът Димитър Николов: Четирилентови пътища да свързват общините с Бургас"}
{"url": "https://trud.bg/%d0%b5%d0%ba%d0%b0%d1%82%d0%b5%d1%80%d0%b8%d0%bd%d0%b0-%d0%b7%d0%b0%d1%85%d0%b0%d1%80%d0%b8%d0%b5%d0%b2%d0%b0-%d0%ba%d1%80%d0%b8%d1%82%d0%b8%d1%87%d0%bd%d0%be-%d0%b2%d0%bd%d0%b8%d0%bc%d0%b0%d1%82/", "text": "Министърът на външните работи Екатерина Захариева, която участва в срещата на външните министри на страните-членки на НАТО, определи декларацията за “премахване на ядрените оръжия от Корейския полуостров” като обнадеждаващ знак. „Продължаваме да бъдем критично внимателни и ще продължаваме да считаме, че трябва да се запазят всички санкции и мерки срещу Северна Корея, докато не се приложи на практика тази първа декларация. Тепърва предстои много работа по този въпрос. То е с план. Знаете, че ядрено разоръжаване не се случва толкова лесно”, коментира Захариева, цитирана от  . На историческа среща лидерите на Северна и Южна Корея   за “пълното ядрено разоръжаване на Корейския полуостров”. И двете страни декларираха, че ще се стремят към “траен” и “солиден” мир на полуострова. Световни лидери похвалиха срещата на върха между двете Кореи. Американският президент Доналд Тръмп заяви, че остава да се види как ще се развият нещата по-нататък. “След бурна година на ракетни изстрелвания и ядрени опити сега се състои историческа среща между Северна и Южна Корея. Случват се добри неща, но само времето ще покаже!”, написа той в Туитър. “Корейската война е напът да приключи!”, обяви Тръмп и допълни, че САЩ “би трябвало да са много горди от това, което се случва сега в Корея”. Русия също похвали срещата между лидерите на двете Кореи и изрази готовност да съдейства за сътрудничеството между тях. “Ние оценяваме положително самата среща между лидерите на двете Кореи и обявения резултат от преговорите”, съобщиха от Кремъл. Руското външно министерство обяви, че Москва е готова да съдейства за сътрудничеството между Северна и Южна Корея, включително в железопътния транспорт, газовата и електрическата енергия. И председателят на Европейския съвет Доналд Туск изрази положително отношение към срещата между лидерите на двете Кореи. “Това, което чух днес от Корея, и това, което преживявам тук на Балканите през последните дни, би трябвало да е положително напомняне за всички: че невъзможното може да стане възможно и че това зависи изцяло от добрата воля и куража на отделните хора.”, написа той в Туитър. Японският министър-председател Шиндзо Абе приветства срещата между лидерите на Северна и Южна Корея като положителна стъпка и каза, че очаква Пхенян да предприеме конкретни действия за изпълнение на своите обещания. По думите му Япония ще продължи да поддържа тясна връзка със САЩ и Южна Корея за Северна Корея и няма да остане извън процеса на денуклеаризация на Корейския полуостров. Китай заяви, че иска да продължи да играе роля в уреждането на конфликта между двете Кореи заради ядрените и ракетните програми на Пхенян. Пекин “се надява, че всички заинтересовани страни могат да поддържат импулса за диалог и да работят заедно за насърчаване на денуклеаризацията на полуострова и процеса на политическо уреждане на въпроса на полуострова”, съобщиха от китайското външно министерство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.27", "title": " Екатерина Захариева: Критично внимателни сме към ядреното разоръжаване на Корейския полуостров\t\t\t"}
{"url": "https://trud.bg/%d0%bf%d1%8a%d1%82%d1%83%d0%b2%d0%b0%d0%bc%d0%b5-%d0%bf%d0%be%d0%b2%d0%b5%d1%87%d0%b5-%d0%b4%d0%be-%d1%80%d1%83%d0%bc%d1%8a%d0%bd%d0%b8%d1%8f-%d0%b8-%d0%b3%d0%b5%d1%80%d0%bc%d0%b0%d0%bd%d0%b8%d1%8f/", "text": "Екскурзиите и почивките на българи в чужбина през март нарастват със 7% спрямо същия месец на миналата година, обявиха от НСИ. Командировките се увеличават с 4,9%, а пътуванията с друга цел (посещения на близки, спортни и културни мероприятия) нарастват с 5,2%. Общият брой на пътуванията на българи зад граница през март е 461,9 хил., което е ръст с 5,6%. Най-голямо увеличение има на пътуванията към Румъния (+17,7%), Германия (+7,9%) и Гърция (+4,1%). Намаляват пътуванията към Холандия (-3,2%), Чехия (-2,8%) и Испания (-0,6%). Най-много българи през март са пътували до Турция – 120,5 хил., Гърция – 66,2 хил., Сърбия – 42,1 хил. и Румъния – 34,8 хил., показват още данните на НСИ. През изминалата зима сме посрещнали с 12% повече чуждестранни туристи, като това прави сезонът 2017/2018 рекорден за бранша. За периода декември 2017 – март 2018 г. чуждестранните визити у нас са били общо 1,6 млн., обявиха от Министерството на туризма. Само през март посещенията на чужденци в България са 524,3 хил., което е ръст с 10,5%. Увеличават се посещенията на граждани от Германия – с 25,4%, Великобритания – с 24,1%, Италия – с 13,9%, Гърция – с 6%, и Румъния – с 3,4%. Същевременно намаляват посещенията на гости от Австрия – с 30,3%, Чехия – с 28,4%, и Хърватия – с 4,3%.", "date": "2018.04.27", "title": " Пътуваме повече до Румъния и Германия\t\t\t"}
{"url": "https://trud.bg/%d0%bc%d0%b2%d0%bd%d1%80-13-%d0%b1%d1%8a%d0%bb%d0%b3%d0%b0%d1%80%d0%b8-%d1%81%d0%b0-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb%d0%b8-%d0%bf%d1%80%d0%b8-%d0%ba%d0%b0%d1%82%d0%b0%d1%81/", "text": "Трима български граждани са настанени в болница, след като автобусът, в който са пътували, се  . Нито един от тях не е с опасност за живота, съобщиха от Министерство на външните работи. Към 9.15 часа автобус с български туристи на бургаската фирма Евелин-Р, пътуващ за Босна и Херцеговина, се е обърнал на магистралата Ниш-Белград. В него са пътували 19 души – 17 пътници и двама шофьори. Вследствие на инцидента са пострадали 13 от пътниците. Всички те са били приети в Общата болница в Чуприя и им е оказана медицинска помощ. След направени прегледи 10 от тях са изписани, а други трима остават в ортопедичното отделение. Всеки момент се очаква в Чуприя да пристигне друг автобус на фирмата, който да превози останалите 16 българи. Българският посланик в Белград Радко Влайков е посетил нашите сънародници в болницата, а консулът Георги Христов в момента е там и е в контакт с тях и с лекуващия ги екип. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.27", "title": " МВнР: 13 българи са пострадали при катастрофата с микробус в Сърбия"}
{"url": "https://trud.bg/%d0%bc%d0%b5%d0%b3%d0%b0%d0%bd-%d1%84%d0%be%d0%ba%d1%81-%d1%81%d1%82%d0%b0%d0%b2%d0%b0-%d0%b2%d0%be%d0%b4%d0%b5%d1%89%d0%b0-%d0%bd%d0%b0-%d0%bf%d1%80%d0%b5%d0%b4%d0%b0%d0%b2%d0%b0%d0%bd%d0%b5-%d0%b2/", "text": "Световноизвестната актриса Меган Фокс ще води ново предаване на телевизионния канал “Травъл ченъл”, съобщава изданието Дедлайн. Програмата на екранната героиня от филма “Трансформърс” е озаглавена “Mysteries and Myths with Megan Fox” /Тайни и митове с Меган Фокс/. В рамките на новото си амплоа актрисата ще разобличава митовете на народите от различни краища на света. Така например Фокс ще разнищи проблема дали наистина са съществували амазонките и състояла ли се е исторически Троянската война. По време на пътешествията на водещата тя ще бъде съпровождана от експерти и археолози. Фокс довери, че още от детството си се е увличала по историята на древните култури. “Наричам се изследовател. Изследователят е този, който никога не се задоволява от вече придобитите знания. Историята ни дава само едностранен поглед върху истината. Това го знам от личен опит, тъй като историята на моя живот беше пренаписвана няколко пъти”, изтъква Фокс. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.27", "title": " Меган Фокс става водеща на предаване в “Травъл чeнъл”"}
{"url": "https://trud.bg/%d0%bb%d1%8e%d0%b1%d0%be%d0%bc%d0%b8%d1%80-%d0%bb%d0%b5%d0%b2%d1%87%d0%b5%d0%b2-%d0%bf%d1%80%d0%b0%d0%b7%d0%bd%d1%83%d0%b2%d0%b0-%d1%80%d0%be%d0%b6%d0%b4%d0%b5%d0%bd-%d0%b4%d0%b5%d0%bd/", "text": "Поетът Любомир Левчев прие поздравления от столичния кмет Йорданка Фандъкова навръх рождения си ден. Гостите опитаха от сладкишите, приготвени от съпругата на рожденика Дора Бонева. Поздравителен адрес изпрати президентът Румен Радев, а шефът на парламентарната комисия за култура Вежди Рашидов проводи цветя и вино. Левчев подари на всички гости най-новата си книга – поемата “Островът и всичко останало”.", "date": "2018.04.27", "title": " Любомир Левчев празнува рожден ден"}
{"url": "https://trud.bg/%d1%81%d0%b0%d1%89-%d1%81%d0%b0-%d1%81%d0%b5%d1%80%d0%b8%d0%be%d0%b7%d0%bd%d0%be-%d0%b7%d0%b0%d0%b3%d1%80%d0%b8%d0%b6%d0%b5%d0%bd%d0%b8-%d0%b7%d0%b0%d1%80%d0%b0%d0%b4%d0%b8-%d1%81/", "text": "Държавният секретар на САЩ Майк Помпео посочи „сериозната загриженост на Вашингтон“ по време на срещата си с външния министър на Турция Мевлют Чавушоглу в Брюксел, относно решението на Анкара да купи зенитно-ракетни комплекси С-400 от Русия, които според него не са технически съвместими с оборудването на НАТО, предаде Ройтерс. „Държавният секретар подчерта сериозността на загрижеността на САЩ“, заяви високопоставен служител на Държавния департамент след срещата между Помпео и Чавушоглу в кулоарите на среща на външните министри на НАТО. Турция подписа споразумение с Русия за ракети С-400 в края на декември, като част от плановете на Анкара да засили своите отбранителни способности на фона на заплахите от кюрдски и ислямистки бойци в страната и конфликтите по границите ѝ с Сирия и Ирак. Представители на НАТО предупредиха Турция за неуточнени последици от покупката на С-400, но турският президент Реджеп Тайип Ердоган заяви, че връзките с НАТО остават силни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.27", "title": " САЩ са „сериозно загрижени“ заради сделката между Русия и Турция за ракетите С-400"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-149/", "text": "Над 1,2 млрд. лв. са предвидени за закупуване на нова техника за Сухопътните войски. В ТЕРЕМ ще се ремонтират и пожарни.     Вече се водят над 20 дела за безстопанственост в здравни заведения в страната. Разследванията са възложени на НСлС.       Сеул и Пхенян ще работят за сближаване и ядрено разоръжаване. САЩ и Русия приветстваха изхода от преговорите.               С белградски историци разбиваме техни митове, че българските войници са извършвали зверства през Първата световна война – статия на полк. о.р. доц. д-р Станчо Станчев, председател на Военноисторическата комисия.       Усещането ми в Хималаите беше като на Седемте рилски езера в България, казва македонска писателка №1 Ягода Михайловска – Георгиева в интервю за “Труд”.         В Европа проблемът с изоставените кучета се решава чрез евтаназия – коментар на Антон Гицов.         От Маями кавалерът на „Златната топка” даде интервю само за ЦСКА. Съгласи се да предостави интервюто си първо за читателите на вестник „Труд”.           Силует на Любомир Левчев.     АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.27", "title": " Вижте акцентите в броя на вестник “Труд” в събота, 28 април 2018"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d1%82%d0%b2%d0%be-%d0%bd%d0%b0-%d1%82%d1%83%d1%80%d0%b8%d0%b7%d0%bc%d0%b0-%d0%bf%d1%80%d0%be%d0%b2%d0%b5%d1%80%d0%b8-%d1%84%d0%b8%d1%80%d0%bc/", "text": "Фирмата, чийто  , е лицензирана за туроператорска и турагентска дейност от юли 2006 г. и има валидна застраховка до 08.01.2019 г. Това показа проверка на Министерство на туризма в Националния туристически регистър. ЕВЕЛИН Р ЕООД е с адрес на дейност Бургас, представлявана от Евелина Димитрова Пулева, съобщиха от Министерство на туризма. Трима български граждани са настанени в ортопедично отделение на гр. Чуприя (Сърбия) , след като автобусът, в който са пътували, катастрофира в западната съседка. Нито един от тях не е с опасност за живота. Министерството на туризма е в постоянна връзка с българското МВнР и следи ситуацията с пострадалите. Към 9:15 ч днес автобусът с български туристи на бургаската фирма ЕВЕЛИН Р, пътуващ за Босна и Херцеговина, се обърна на магистралата Ниш-Белград. В него са пътували 19 души – 17 пътници и двама шофьори. Вследствие на инцидента са пострадали 13 от пътниците. Всички те са приети в Общата болница в Чуприя и им е оказана медицинска помощ. След направени прегледи 10 от тях са изписани, а други трима остават в ортопедичното отделение. Отношението към пострадалите от болницата е изключително професионално, посочват от Министерство на туризма. Очаква се в Чуприя да пристигне друг автобус на фирмата, който да превози останалите българи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.27", "title": " Министерство на туризма провери фирмата, чийто микробус катастрофира в Сърбия"}
{"url": "https://trud.bg/%d0%bd%d0%be%d0%b2%d0%b8-%d0%b1%d0%be%d0%b9%d0%bd%d0%b8-%d0%bc%d0%b0%d1%88%d0%b8%d0%bd%d0%b8-made-in-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%be%d0%b1%d0%b7%d0%be%d1%80/", "text": "“Изключително сме доволни, това е новина, чакана от армията ни десетилетия, защото нищо не е правено за сухопътните машини. Обнадеждени сме, тъй като с предвидените с 1,2 млрд. лв. ще направим машини, които вършат огромна работа и за границата, и за полицията, а парите на данъкоплатците ще останат в България, за работни места, заплати и развитие на сектора.” Така министър-председателят Бойко Борисов обобщи при посещението си във военноремонтния завод “Терем-Хан Крум”-Търговище новината за стартиращата работа по модернизация на машините на сухопътните войски, за които са предвидени над 1 млрд. лв. Той подчерта, че Търговище е от малкото градове, в които населението расте и тук ще се модернизира техника не само за армията, но и за полицията. Работи се и по прототип на машина за противопожарната служба. Той направи и сметка, че модернизацията на сухопътните бойни машини излиза с 30-40% по-евтино, отколкото купуването на нова такава техника. Заедно с премиера на визита в Терем-Търговище бяха вицепремиерът и министър на отбраната Красимир Каракачанов и вицепремиерът Томислав Дончев. Каракачанов разясни, че се работи в три направления: за нова техника, ремонт и модернизиране. Имало интерес от няколко фирми на световно ниво и тепърва щяло да има процедура за изпълнители, но идеята била работата за сухопътната техника да се извършва в наши предприятия, визирайки заводите в Търговище и Търново. Той съобщи още, че в момента в Търговище се работи по поръчка от фирма за 40 танка, които били за Африка. Това осигурява работа на местния клон за година и половина. Преди тази поръчка заводът в Търговище е бил на дотации от централата. По-късно от Министерския съвет допълниха, че тече междуведомственото съгласуване на проектите за инвестиционни разходи за придобиване на основна бойна техника за Сухопътните войски и на нов боен самолет. Очаква се те да бъдат внесени за разглеждане от Министерския съвет на заседанието на 9 май. Проектът за бойните машини е разработен за времеви интервал от 12 години и е на стойност 1,2 млрд. лв. без ДДС. Той предвижда придобиване на 150 машини бойна и специална техника за три батальонни бойни групи, на системи и допълнително оборудване, както и обучение на състава. Според втория инвестиционен проект ще бъдат закупени 16 самолета на два етапа. През първия етап, който е финансово осигурен с 1,5 млрд. лв. без ДДС, ще бъдат придобити не по-малко от осем самолета, ще се осигурят средства за наземно обслужване, обучение на състава, първоначална интегрирана логистична поддръжка за 3 г. и въоръжението.   “Тервел-1” да бъде името на новата бойна бронирана машина на пехотата, която ще купим. Тя ще бъде съвместно производство с компанията, която чрез конкурс ще спечели проекта за модернизиране бронираната техника на Сухопътните войски. Това предложение направи министърът на отбраната Красимир Каракачанов по време на брифинг за предстоящите чествания на 1300 г. от знаменитата битка при Констанитинопол, когато българите разбиват пет пъти по-многобройната армия на арабските нашественици. МО-шефът е председател на инициативния комитет за честване на годишнината. Кан Тервел, син на Аспарух, е бил кошмарът на Халифата. В тази епична битка, той не просто побеждава арабите, а ги унищожава и спасява Европа от ислямско нашествие.   “Тече двуседмичният срок и два от трите големи проекта за армията ще бъдат вкарани от Министерство на отбраната в Министерски съвет – за нов изтребител и моята мечта като сухопътен офицер – машините за сухопътните войски. Това е царицата на боя.” Това каза пред журналисти премиерът Бойко Борисов. Преди това той направи обиколка на предприятието заедно с Красимир Каракачанов и Томислав Дончев. Борисов поговори с майсторите, попита ги колко по-евтина би била модернизацията на една машина, от новата. “Сега да видиш как ще ги изпипаме  тука! Немски скоростни кутии, американски и английски мотори, наши боеприпаси, руското шаси. Да видиш колко хубаво ще стане!”. Така Борисов изрази задоволство от предстоящата модернизация на бойната техника след разговор с майсторите от Терем – “Хан Крум” в Търговище. “Много ми беше важно да чуя майсторите”, доволно коментира той. Записът бе качен в профила на Борисов във фейсбук. Журналистите, акредитирани да отразяват визитата му във военноремонтния завод, не бяха допуснати в цеха и останаха навън. Те не чуха разговорите на премиера с работниците.     “Много се тупаха предшествениците, че имало инвестиции. Ама, я погледнете какви бяха инвестициите! Във вериги, в банки, в ЕРП-та и парите изтичаха от България. Сега този завод, за над 200 млн. лв., са инвестиция, която остава принадената стойност в България. Имаме една добра спойка между инвестициите и това, което сме направили в селското стопанство”. Това заяви в приветствието си по повод откриването на разширяването на завода за преработка на царевица ”Амилум” в Разград в петък премиерът Бойко Борисов. “И, ако не знаете, да знаете – 2,7 млрд. лв. дотира държавата българското земеделието, за да я имаме царевицата, за да ги има заводите, работните места”, каза премиерът. Той допълни, че и местната власт и правителството са направили нужното инвестицията да се реализира в следващите 2 години. “Самите инвеститори отчитат много по-добрата инфраструктура, която изграждаме”, каза още премиерът. “Като спрат фондовете тази икономика ще поддържа държавата с икономически растеж”, заяви още Борисов.   Демонстрация на бойна техника бе направена пред министър Красимир Каракачанов по време на визитата му в Търговище. След посещението във военния завод той пристигна на полигона за изпитване и стрелба на ТЕРЕМ, където го чакаше танк Т55 АМ1, каквито в момента се ремонтират в местния клон. Бойната машина произведе гръмовен изстрел, който разтресе земята, а официалните лица наблюдаваха от безопасно разстояние. Каракачанов разговаря с домакините кмета на Търговище д-р Дарин Димитров и областния управител Митко Стайков за перспективите за възстановяване дейността на завода. В диалога се включиха и представители от централата на ТЕРЕМ в София, но най-много внимание министърът обърна на работниците, които подготвяха машината за демонстрациите. Разпита ги за работата по 40-е танка, които са в халетата на завода в Търговище в момента. Поръчката е на частна фирма и ангажира оръжейниците за година и половина. Очаква се да са приключили работа това лято. От фирмата, дала поръчката, не пожелаха да коментират параметрите й. Инвестиция в размер на над 200 млн. лв. стартира заводът за преработка на царевица “Амилум” в Разград, който чества и 25 години от приватизацията на предприятието. Разширяването на производството ще доведе до  увеличаване на заетостта с нови 300 работни места. След разширението компанията ще може да преработва 900 000 т царевица годишно. По-голямата част от продукцията ще се изнасяна за международните пазари. Предприятието планира и изграждане на мощности за производство на етанол, които ще използват остатъчни продукти от производството на подсладители.", "date": "2018.04.27", "title": " Нови бойни машини Made in България (обзор)\t\t\t"}
{"url": "https://trud.bg/%d0%ba%d1%80%d1%83%d0%bc-%d0%b7%d0%b0%d1%80%d0%ba%d0%be%d0%b2-%d0%bd%d0%b5-%d1%81%d0%bc%d0%b5-%d0%b3%d0%be%d0%b2%d0%be%d1%80%d0%b8%d0%bb%d0%b8-%d1%81-%d0%b4%d1%80%d1%83%d0%b3%d0%b8%d1%82%d0%b5-%d0%b3/", "text": "Не сме водили разговори с другите групи по искането за   от ГЕРБ. Това ще се случи в сряда. Това заяви Крум Зарков от БСП пред  . Имаме предложения, с които да помогнем на хората с увреждания, но не успяваме да ги изпълним по парламентарен ред, допълни депутатът от левицата. „Проблемите на тези хора се увеличават, не само на тях всъщност. Само последните седмици протестираха толкова широки групи хора – от служителите на НАП, до миньорите, през хората с увреждания. Има социално напрежение, на което те не намират отговор.“, коментира Зарков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.27", "title": " Крум Зарков: Не сме говорили с другите групи за оставката на Емил Христов"}
{"url": "https://trud.bg/%d0%ba%d0%bb%d0%be%d0%bf-%d0%bf%d0%be%d0%b4%d0%ba%d1%80%d0%b5%d0%bf%d0%b8-%d0%b4%d0%b6%d0%b5%d1%80%d0%b0%d1%80%d0%b4-%d0%b7%d0%b0-%d1%80%d0%b5%d0%b9%d0%bd%d0%b4%d0%b6%d1%8a%d1%80%d1%81/", "text": "Юрген Клоп, мениджърът на „Ливърпул“, призна, че ще подкрепи легендата на клуба Стивън Джерард в начинанието му да поеме шотландския гранд „Рейнджърс“. Настоящият наставник в школата на мърсисайди е фаворит за поста в Глазгоу.  „Той е дал толкова много на клуба и ние ще го подкрепим каквото и решение да вземе за своето бъдеще – обясни германецът. – Нормално е клубовете да се интересуват от него, той има толкова голям опит.“", "date": "2018.04.27", "title": " Клоп подкрепи Джерард за „Рейнджърс“"}
{"url": "https://trud.bg/%d1%80%d0%b8%d0%ba%d0%b0%d1%80%d0%b4%d0%be-%d0%be%d1%82%d1%85%d0%b2%d1%8a%d1%80%d0%bb%d0%b8-%d1%81%d0%bb%d1%83%d1%85%d0%be%d0%b2%d0%b5%d1%82%d0%b5-%d1%87%d0%b5-%d1%89%d0%b5-%d1%81%d0%bc%d0%b5%d0%bd/", "text": "Даниел Рикардо отхвърли слуховете за предварително споразумение с „Ферари“ преди старта за Гран при на Баку от Формула 1. Австралиецът обяви, че досега е имал разговори само с настоящия си отбор „Ред Бул“ и евентуално удължаване на договора.  „Твърденията са неверни – отсече Рикардо. – Но не бих отишъл някъде, където усещам, че няма да имам шанс.“ И допълни, че целта му е да стане световен шампион. А спекулациите още повече се засилват от въпроса – какво би било за него да отиде в „Мерцедес“, тима на Люис Хамилтън. Австралиецът не скри очакванията си:„Добро предизвикателство“.  Пилотът на „Ред Бул“ спечели старта в Китай преди две седмици, както и миналогодишното състезание в Баку. Телевизионният коментатор Еди Джордън смята, че четирикратният шампион Хамилтън все още не е отписал сезона и именно в Баку ще изригне. Британецът отстъпва на Себастиан Фетел („Ферари“) след първите три надпревари. „Рекордът на Михаел Шумахер не е толкова далеч, и съм убеден, че Люис вече си мисли за седемте титли – заяви Джордън. – Той иска да стане най-великият пилот в историята, но му трябва нов подход. И не виждам какво може да му попречи.“", "date": "2018.04.27", "title": " Рикардо отхвърли слуховете, че ще сменя отбора"}
{"url": "https://trud.bg/%d0%b8%d0%bb%d0%b8%d1%8f%d0%bd%d0%b0-%d0%b9%d0%be%d1%82%d0%be%d0%b2%d0%b0-%d0%bc%d0%bb%d0%b0%d0%b4%d0%b8%d1%82%d0%b5-%d1%81%d0%b0-%d1%81%d1%82%d1%80%d0%be%d0%b8%d1%82%d0%b5%d0%bb%d0%b8%d1%82%d0%b5/", "text": "„Вие сте възрожденците на днешния ден. Вие сте строителите на съвременна и свободна България, силна и демократична държава, в която всички сме равни, както ни завеща Апостолът на свободата.“ С тези думи вицепрезидентът Илияна Йотова приветства участниците в третата регионална среща на клубовете „Млади възрожденци“, която се проведе в град Сливен. Движението, което е под почетния патронаж на вицепрезидента е инициатива на Общобългарския комитет „Васил Левски“, a броят на клубовете „Млади възрожденци“ в област Сливен е 83. „В колкото повече места в България посеете семенцата на любовта към род и Родина – това ще е гаранция, че ще ни има като нация“, с тези думи вицепрезидентът се обърна към Васил Василев, председател на Общобългарския комитет „Васил Левски“. Според вицепрезидента днес, когато разделителните линии помежду ни се множат, се нуждаем като държава от ревностни пазители на българското и патриотични инициативи. „Най-важната ни мисия като държава е да възпитаме децата си в ценности – общобългарски и общочовешки“, изтъкна вицепрезидентът. „Днес, когато зачестяват опитите за пренаписване на историята, когато националните ни герои без свян се използват за политическа употреба е особена важна ролята на родолюбците, на съвременните будители – учители и родители“, подчерта Илияна Йотова. Пред препълнена зала, в която се бяха стекли хора от цялата област Сливен ученици рецитираха заветите на Левски и стихове за Апостола. Представена бе постановка „Моят Левски“ по сценарий на ученичка от Профилирана гимназия с преподаване на западни езици „Захарий Стоянов“. Христина Богданова – родственица на Васил Левски разказа за живота и делото на Дякона. На срещата на „Младите възрожденци“ присъстваха кметът на община Сливен Стефан Радев, зам. областният управител Димитринка Петкова и началникът на регионалното управление на образованието Бисерка Михалева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.27", "title": " Илияна Йотова: Младите са строителите на силна и демократична България"}
