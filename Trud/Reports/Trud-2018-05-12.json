{"url": "https://trud.bg/%d1%81%d1%8a%d0%b4%d1%8a%d1%82-%d0%be%d1%81%d1%82%d0%b0%d0%b2%d0%b8-%d0%b2-%d0%b0%d1%80%d0%b5%d1%81%d1%82%d0%b0-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d1%82%d0%b5-%d1%81%d0%bb%d1%83%d0%b6/", "text": "Пловдивският окръжен съд остави в ареста Иван Деспотов и Владимир Манев, двамата са служители на Регионалната здравна каса в Пловдив, съобщиха от пресцентъра на Съдебната палата. Те са обвинени в документна измама в качеството си на длъжностни лица и за подкуп. Заедно с още двама мъже те бяха  арестувани за източване на 1,1 милиона лева от РЗОК. Престъпната схема е действала с фалшиви рецепти през фиктивни аптеки са теглени пари за скъпоструващи лекарства за лечение на хепатит C. Решението подлежи на обжалване и протест пред Апелативен съд Пловдив.", "date": "2018.05.12", "title": " Съдът остави в ареста обвинените служители на здравната каса в Пловдив"}
{"url": "https://trud.bg/%d0%bf%d1%80%d0%be%d0%b2%d0%b5%d0%b4%d0%b5-%d1%81%d0%b5-%d1%84%d0%b8%d0%bd%d0%b0%d0%bb%d0%bd%d0%b8%d1%8f%d1%82-%d0%b5%d1%82%d0%b0%d0%bf-%d0%bd%d0%b0-%d1%81%d1%8a%d1%81%d1%82%d0%b5%d0%b7%d0%b0%d0%bd/", "text": "Състезанието „Най-добър млад шофьор в България“ се организира за първи път у нас по инициатива на FIA и Съюза на българските автомобилисти, съвместно с представители на държавата, неправителствения сектор и бизнеса, предаде МВР. Отдел „Пътна полиция“ при ГДНП е партньор в конкурса. Уменията на младите водачи бяха изпитани на писта „Дракон“ в пловдивското село Калояново с начален старт в 10 часа. Директорът на ГДНП главен комисар Христо Терзийски приветства участниците в състезанието „Най-добър млад шофьор в България“ и им пожела успешно представяне, като им напомни извън рамките на надпреварата да спазват правилата за движение по пътищата. В състезанието „Най-добър млад шофьор в България“ участваха млади водачи на възраст от 18 до 26 години, които нямат наложени наказания по Закона за движение по пътищата. Надпреварата се провежда в два кръга. Първият вече приключи, в него всеки, изявил желание за участие, трябваше да реши тест с въпроси от ЗДвП. Той бе успешно преминат от 30 кандидати. Всеки финалист в конкурса трябва да покаже най-доброто във финалната надпревара, като демонстрира уменията си на пътя, оказване на долекарска помощ и технически познания за автомобила. Най-добре представилият се ще бъде обявен за Най-добър млад шофьор на България и ще получи като награда една година безплатно шофиране на чисто нов автомобил. Подобно състезание тази година ще се проведе в Словения, Чехия и Словакия, а за пръв път инициативата е била проведена миналата година в Словения. На финалния етап на състезанието присъстваха още старши комисар Атанас Илков, директор на ОДМВР – Пловдив, комисар Бойко Рановски, началник отдел „Пътна полиция“- ГДНП, инспектор Мария Ботева, заместник – министърът на транспорта Ангел Попов , представители на СБА, БЧК, и други официални гости. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.12", "title": " Проведе се финалният етап на състезанието „Най-добър млад шофьор в България“ в пловдивското село Калояново (СНИМКИ)"}
{"url": "https://trud.bg/%d1%85%d0%b0%d0%bc%d0%b1%d1%83%d1%80%d0%b3%d0%b5%d1%80-%d0%b8%d0%b7%d0%bf%d0%b0%d0%b4%d0%bd%d0%b0-%d1%81%d0%bb%d0%b5%d0%b4-55-%d0%b3%d0%be%d0%b4%d0%b8%d0%bd%d0%b8-%d0%b2-%d0%b5%d0%bb%d0%b8%d1%82/", "text": "Славният “Хамбургер” изпадна от Бундеслигата след 55 години. Клубът е част от елита на Германия от неговото създаване през 1963-та. Точно 19 985 дни бяха изминали от първия мач на тима в Бундеслигата. „Хамбургер“ остава в историята на немския футбол, като отборът, взел участие във всеки един сезон до този момент. Все пак малкото утешение за играчите на Кристиан Тиц е, че се разделиха с елита с високо вдигната глава. На своя стадион “Фолкспаркщадион” те победиха “Борусия” (Мьонхенгладбах) с 2:1. Двубоят се игра пред 57 000 зрители, които се събраха пет часа преди началото на двубоя. В неговия край те спряха временно мача. Привържениците буквално подпалиха наказателното поле на гостите с фойерверки. Наложи се полиция и пожарникари да усмиряват страстите. Победата обаче се оказа недостатъчна за “Хамбургер”, защото по същото време “Волфсбург” се наложи над последния “Кьолн” с 4:1 и ще играе бараж за оставане в Бундеслигата. В очакване на награждаването си за шампион на Бундеслигата отборът на “Байерн” (Мюнхен) изигра един от най-посредствените си мачове през последните години и загуби с 1:4 от “Щутгарт”. Това беше последен мач за първенство в кариерата за наставника на “баварците” Юп Хайнкес, който след края на сезона се оттегля от професията.", "date": "2018.05.12", "title": " “Хамбургер” изпадна след 55 години в елита"}
{"url": "https://trud.bg/%d0%b7%d0%b0%d0%bb%d0%be%d0%b2%d0%b8%d1%85%d0%b0-22-%d0%bd%d0%b5%d0%bb%d0%b5%d0%b3%d0%b0%d0%bb%d0%bd%d0%b8-%d0%bc%d0%b8%d0%b3%d1%80%d0%b0%d0%bd%d1%82%d0%b8-%d0%ba%d1%80%d0%b0%d0%b9-%d0%ba%d1%8a%d1%80/", "text": "Група от 22 нелегални мигранти от Афганистан и Иран са били заловени от турските власти край град Къркларели. Операцията е била проведена по получен сигнал, че мигранти се укриват край ГКПП Дерекьой на турско-българската граница, откъдето се преминава към Малко Търново. При разпита се установило, че целта на мигрантите е да преминат в България и оттам да стигнат до Европа. Заловените са предадени на Управлението по миграция в Къркларели. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.12", "title": " Заловиха 22 нелегални мигранти край Къркларели"}
{"url": "https://trud.bg/%d1%82%d1%80%d0%b8%d0%bc%d0%b0-%d0%b4%d1%83%d1%88%d0%b8-%d1%81%d1%80%d0%b5%d0%b4-%d0%ba%d0%be%d0%b8%d1%82%d0%be-%d0%b8-%d0%b4%d0%b5%d1%82%d0%b5-%d0%bf%d0%be%d1%81%d1%82%d1%80%d0%b0%d0%b4%d0%b0%d1%85/", "text": "Тежка катастрофа е станала на магистрала “Хемус” около 17.30 часа тази вечер. По информация на   катастрофата е станала на 22 км на магистралата в посока София. Сред пострадалите са жена, дете и мъж, заклещен в автомобила си. Екипите на Спешна помощ са реагирали мигновено и вече са на мястото на инцидента. От МВР обясниха, че става дума за самокатастрофирал лек автомобил. Най-вероятно водачът е загубил контрол над колата си. Причините тепърва ще се изясняват. Движението в района се осъществява нормално, но шофьорите трябва да преминават с по-ниска скорост покрай мястото на инцидента. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.12", "title": " Трима души, сред които и дете, пострадаха при тежка катастрофа на АМ “Хемус”"}
{"url": "https://trud.bg/%d0%b7%d0%b5%d0%bc%d0%b5%d1%82%d1%80%d0%b5%d1%81%d0%b5%d0%bd%d0%b8%d0%b5-%d1%81-%d0%bc%d0%b0%d0%b3%d0%bd%d0%b8%d1%82%d1%83%d0%b4-32-%d0%bf%d0%be-%d1%81%d0%ba%d0%b0%d0%bb%d0%b0%d1%82%d0%b0-%d0%bd/", "text": "Земетресение с магнитуд 3,2 по скалата на Рихтер е било усетено в Стара Загора. Това показва сайтът на Националния институт по геофизика, геодезия и география на БАН. Трусът е с дълбочина 20 км и е регистриран в 8:30 ч. тази сутрин. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.12", "title": " Земетресение с магнитуд 3,2 по скалата на Рихтер в Стара Загора"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%b2-%d1%81%d1%82%d0%b0%d1%80%d0%b0-%d0%b7%d0%b0%d0%b3%d0%be%d1%80%d0%b0-%d0%b1%d0%bb%d0%b0%d0%b3%d0%be%d0%b4/", "text": "Парламентарната група на ГЕРБ ще подкрепи направеното от кмета на Стара Загора Живко Тодоров предложение да не се пребоядисват пешеходните пътеки, които са в червен и черен цвят. От една страна причината е, че ярките цветове са по-забележими, а от друга – голяма част от общините трябва да отделят сериозен финансов ресурс за тяхното премаркиране в бяло и черно. Това коментира пред журналисти в Стара Загора зам.-председателят на ГЕРБ и председател на ПГ на партията Цветан Цветанов. В Стара Загора той се включи в Регионалната политическа академия на местната структура на партията. „Хубаво е да въведем повече видеонаблюдение и видеокамери в населените места, защото това ще даде възможност за по-голяма обективност и ще се избегне възможността за корупционни действия“, подчерта Цветанов. Той добави, че една от най-добрите системи за сигурност е във Великобритания, а там във всички населени места, включително и в транспорта, има видеонаблюдение. „Трябва да направим чрез законодателни промени така, че общините да инвестират в подобна инфраструктура, защото пътната безопасност е от изключителна важност, а и от друга страна ще освободим полицейски ресурс“, категоричен бе зам.-председателят на ГЕРБ. „Водим дебат и за промени, свързани с общинска полиция, което също е идея на Живко Тодоров. В момента за такава имат ресурс само големите общини. Има възможност, чрез съответни промени в законите, звената, които са към общините, да могат да осъществяват една част от проверките, изискващи полицейски ресурс“, обясни Цветан Цветанов. „Уверявам ви, че всичко това, което прави Живко Тодоров на местно ниво, среща подкрепата на хора от всички политически сили. Ние ще изпълним поетите ангажименти към Стара Загора. Един от тях е нова спортна зала. Въпросът е, че невинаги могат да се решат нещата в кратък период от време“, уточни председателят на ПГ на ГЕРБ. По думите му с години са наслагвани проблеми и голяма част от тях не търпят отлагане, какъвто е и примерът с отсечката на автомагистрала „Тракия“ от Пловдив до Стара Загора. „Нека си даваме сметка как се промени целият регион благодарение на усилията на Живко Тодоров и неговия екип, за което им благодаря“, коментира за.-председателят на ГЕРБ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.12", "title": " Цветан Цветанов в Стара Загора: Благодарение на Живко Тодоров и екипа му Стара Загора се преобрази"}
{"url": "https://trud.bg/%d1%81%d0%b8%d0%bc%d0%b2%d0%be%d0%bb%d0%b8%d1%87%d0%bd%d0%b0-%d0%bf%d1%8a%d1%80%d0%b2%d0%b0-%d0%ba%d0%be%d0%bf%d0%ba%d0%b0-%d0%bd%d0%b0-%d0%bf%d1%8a%d1%80%d0%b2%d0%b8%d1%8f-%d1%82/", "text": "Президентът на Българската федерация по ушу – Стефан Колев, заедно с областният управител на Бургас Вълчо Чолаков като последователи на източните бойни изкуства, направиха „демонстрация“, но с кирки в ръка. Така със символична „първа копка“ започна изграждането на единствения на територията на Европа тренировъчен център по ушу. Стартът на градежа беше даден с празник в най-големия жилищен комплекс на Бургас „Меден рудник“, където на площ от 2 дка ще бъде разположено модерното съоръжение, което ще отговоря изцяло на световните стандарти в спортната инфраструктура. Базата ще посреща лагеруващи отбори от няколко континента, в нея освен тренировки ще се провеждат и национални и международни форуми. „За мен и десетки спортисти и мои приятели от Федерацията този комплекс беше мечта над 30 години. Благодаря на всички, които през годините застават зад нашите проекти, колкото и смели да са те и най-вече на тези, с които работим заедно за развитието ушу“, каза двигателят на проекта Стефан Колев. „Началото на това уникално съоръжение е щастлив ден за мен. Стефан не само мечтае, а превръща мечтите си в цел, а после в реалност, за това не съжалявам, че преди много години, повярвах в осъществяването на смелите му идеи“, каза д-р Лорис Мануелян, зам. кмет в Община Бургас по здравеопазване и спорт. Събитието уважиха още председателят на Общински съвет – Бургас, Костантин Луков, Петър Драгоев от борда организаторите на Световното първенство по Тайчи, което ще се проведе през есента в Бургас и от Българската федерация по Ушу,  председателите на Сръбската и Македонска федерации, световни и европейски медалисти в този спорт. Ушу е обявен за спорт на 21 век, а с него по света се занимават активно близо 500 000 000 души. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.12", "title": " Символична „първа копка“ на първия тренировъчен център по ушу в България\t\t\t"}
{"url": "https://trud.bg/%d1%81%d0%be%d0%ba%d0%be%d0%bb%d0%be%d0%b2-%d0%b8-%d0%bb%d1%83%d0%b1%d0%b5-%d0%bd%d0%b0-%d1%84%d0%b8%d0%bd%d0%b0%d0%bb-%d0%b2-%d1%88%d0%b0%d0%bc%d0%bf%d0%b8%d0%be%d0%bd%d1%81%d0%ba/", "text": "Цветан Соколов и „Кучине Лубе“ ще спорят за титлата в най-престижния европейски клубен турнир – Шампионската лига по волейбол. Тимът от Чивитанова се класира за решителния сблъсък след пауза от 16 години, когато печели и трофея. Пред 4500 зрители в баскетболната зала на руския град Казан италианският тим се наложи над полския ЗАКСА с 3:1 (21, -22, 15, 18). Съперникът на „Лубе“ бе определен снощи между домакина „Зенит“, които е световен клубен шампион, и италианския „Сър Колуси Сикома“(Перуджа). Голямата битка е в неделя от 19 часа българско време. До момента „Кучине Лубе“ има и два бронзови медала, спечелени през 2016-а и 2017 г. А поляците 4 пъти спорят за третото място и само веднъж печелят.  Същевременно Цветан Соколов ще остане в тима от Чивитанова за още 3 години. Договорът му ще бъде официално обявен най-вероятно в понеделник след финала. С приключването на клубните му ангажименти за сезона, Соколов ще решава дали да се подложи на операция или да отложи хирургическата интервенция. Има вероятност диагоналът да пропусне с трикольорите Лигата на нациите, както и световното през есента, чийто домакин е България и Италия.  На 18 май националите заминават за Русия за две контроли със сборная. А в първия турнир от лигата нашите срещат САЩ, Аржентина и домакините от Китай (25-27 май).", "date": "2018.05.12", "title": " Соколов и „Лубе“ на финал в Шампионската лига"}
{"url": "https://trud.bg/%d0%bf%d1%80%d0%be%d1%84-%d1%8e%d0%bb%d0%b8%d1%8f-%d0%ba%d0%b0%d0%bc%d0%b5%d0%bd%d0%be%d0%b2%d0%b0-%d0%bb%d0%b0%d0%b7%d0%b5%d1%80%d0%bd%d0%be%d1%82%d0%be-%d0%b7%d1%8a%d0%b1%d0%be%d0%bb%d0%b5%d1%87/", "text": "Лазерът е насочено в определена зона, затова не бива пациентите да се притесняват от лазерния лъч, той не крие опасности, няма противопоказания. Стимулира образуването на нови тъкани, т.нар. вторичен дентин, който предпазва нерва в зъба да не се инфектира и предотвратява усложненията на кариеса. Около 90% от процедурите в денталната медицина могат да се извършват с различни лазерни системи – кариесът и усложненията му, всички заболявания на пародонталните структури, невралгични състояния, ортодонтски аномалии, различни хирургични интервенции. Основната мисия на лазера е профилактиката, въпреки че е създаден и за хирургични цели. „Не мога да кажа обаче, че лазерът би изместил напълно стоматологичната машина – подчертава проф. Каменова, която е и председател на Българската академия по лазерна дентална медицина. – Предимството на лазера пред машината е, че той е селективен – изрязва само болните тъкани, не уврежда здравите. С обикновена машина това не може да се постигне. Кореновите канали могат да се дезинфекцират и да се обработват прекрасно с лазера, както и измененията около тях, ако  са до 3-4 мм, също и кистите. Когато се лекува един зъбен корен, не се използват медикаментозни вложки, нито антибиотични разтвори, както е при класическата терапия.“ Грануломи също се лекуват с лазер, ако са по-големи, може да се направи операция, а болната тъкан се изпарява. Лазерът има ефекта на скалпела и на термокаутера (уред за възпроизвеждане на електрическа искра, с която се постига кръвоспиране). Притежава и нещо незаменимо – предизвиква и регенерация на тъканите. Няма опасност мястото да се инфектира или да се пренесе заболяване, затова оздравителният процес бързо настъпва. Хронично състояние, което може да протича с години, с лазерна терапия се лекува за дни. Две са  основните задачи при всяко лечение. Първата е да се преодолее възпалението – повечето проблеми са от остро възпаление или хроничен процес. Втората е загубата на кост и пародонтални структури да се компенсира, да има нова тъкан и възстановяване. Процесът трябва категорична е проф. Каменова. Високоенергийните лазерни апарати са хирургични,  с по-голяма мощност, с тях се прави изрязване и изпарение. Имат добър бактерициден ефект. Регенерацията, рехабилитацията, възстановяването след оперативната интервенция се правят с нискоенергийните лазери. „Лазерът не е магическа пръчка, въпреки че ефектът настъпва много бързо. Пациентът не бива да очква, че като го „светнем” два пъти и той ще е напълно здрав – посочва  проф. Каменова. – Процедурите с лазер трябва да са между 4 и 6, като максимумът е 8. Когато процесът е остър, процедурите се правят всеки ден и са  6-8. Когато е хроничен, са достатъчни 4-6 и се правят 2-3 пъти в седмицата. Ако някой доктор препоръча повече процедури, пациентът трябва да знае, че няма да бъде излекуван, защото се получава т. нар. „оптичен прозорец”. Пациентът се адаптира към лазера и само ще дава пари, а ефект няма да има.“ По-добре е да се спре лечението и да се изчака. Следващия месец може да се направи лазерна акупунктура, а след 6 месеца отново да се повторят процедурите. Лазерното облъчване трябва да трае 20 минути. Ако е по-дълго, има риск за пациента. Понякога се налага лечението да се направи на 2-3 етапа.  Според проф. Каменова с лазерна терапия Заблуда е, че тя не се лекува. Особено ефикасни са комбинираните лазерни терапии. Понякога се налага да се подготви пациентът с нискоинтензивна лазерна терапия за обезболяване, за по-добро кръвоснабдяване и едва тогава да се извърши хирургичната интервенция. След операцията отново се прави нискоинтензивна терапия за отстраняване на последиците от операцията, ако има такива. Лазерното лечение е полезно и за диабетици – с него лесно  се поддържат пародонталните структури, които се увреждат от високата кръвна захар. Няма противопоказания за бременни. На тях може да се направи добра профилактика на зъбите без риск за плода. Доскоро в България имаше едно златно правило – до 7 години след операция на онкологично заболяване да не се използва лазерна терапия. Сега лазерните системи са по-нови и вече се прилагат в някои страни при преканцерозни състояния, след химиотерапия, когато има увреждане на лигавицата. Лазерът не крие опасност за болните с тумори. И все пак в България сме в процес на проучвания и все още избягваме да прилагаме лазера при онкозаболявания, уточнява проф. Каменова. Пациентите с пейсмейкър също трябва да се консултират със специалист, преди да се подложат на лечение с лазер, защото това е електромагнитна терапия.", "date": "2018.05.12", "title": " Проф. Юлия Каменова: Лазерното зъболечение е без кръв и болка\t\t\t"}
{"url": "https://trud.bg/%d0%b3%d0%b5%d1%80%d0%b8-%d0%bd%d0%b8%d0%ba%d0%be%d0%bb-%d0%bd%d0%b5-%d0%b2%d0%bb%d0%b0%d0%b3%d0%b0-%d1%87%d1%83%d0%b2%d1%81%d1%82%d0%b2%d0%b0/", "text": "Гери-Никол уби мечтите на мъжката част от почитателите си за романтична връзка с нея. Атрактивната певица заяви в национален ефир, че никога не се е влюбвала и все още не е срещнала човека, който да й вдъхне истински чувства. Поводът за изказването на тиийнейджърката бе предизвикателството да се превъплъти в образа на британската звезда Адел и да изпълни нейна песен за раздяла в предаването “Като две капки вода”. Тогава 19-годишната певица сподели, че й е изключително трудно да изпълни актьорски парчето, тъй като не е изпитвала любовно разочарование. Признанието на сексапилната варненка обаче пряко засегна футболиста Благой Георгиев – Джизъса, тъй като в светските среди упорито се шушука, че двамата са двойка и дори имат намерение да заживеят заедно.", "date": "2018.05.12", "title": " Гери-Никол не влага чувства\t\t\t"}
{"url": "https://trud.bg/%d0%b1%d0%be%d1%8f%d0%bd-%d0%bf%d0%b5%d1%82%d1%80%d0%be%d0%b2-%d0%bd%d0%b5-%d0%b1%d0%b5%d1%88%d0%b5-%d0%be%d1%82%d0%ba%d1%80%d0%b8%d1%82-%d0%b8-%d0%b2-%d0%bf%d0%be%d1%81%d0%bb%d0%b5%d0%b4%d0%bd%d0%b8/", "text": "Алпинистът Боян Петров не беше открит и в последния лагер под връх Шиша Пангма в Хималаите. Утре хеликоптери няма да летят отново над района, защото ще има много хора на този склон и е опасно за тях. Това съобщиха пред   от екипа на българина. Двама китайски алпинисти и двама шерпи са достигнали преди минути лагер 3, най-високият лагер под връх Шиша Пангма. Това съобщи Деян Петков от екипа на нашия Боян Петров. “Там не са намерили палатката на на Боян. Намерени са стари вещи от стари експедиции. Четирима, а може и да са петима алпинисти в момента са на лагер 3. Там ще изкарат нощта и не можах да разбера точно дали утре ще изкачват към върха, но така или иначе има изглежда има голяма група на лагер 2, които утре може би ще се качат при лагер лагер 3. До лагер 2 всички възможни места са огледани. Между Лагер 2 и 3 e едно голямо плато, което е почти невъзможно да бъде изследвано, но от хеликоптера показаха че не е там или е затрупан от много сняг.” Утре сутринта спасителите ще потърсят на дневна светлина възможни ниши около лагер 3. От хеликоптерната компания, чиито машини участват в издирването на алпиниста Боян Петров, увериха, че са направили всичко възможно. Прелетели са над връх Шиша Пангма, но следи от българина не са намерени. Забелязаните съмнителни обекти при повторен оглед са се оказали скали и камъни. След изчерпване на горивото, хеликоптерите са се върнали в Катманду в очакване на нова мисия. Очаква се съвсем скоро спасителите по земя да достигнат най-високия лагер под върха. Алпинистът Боян Петров не беше открит и във втори височинен лагер под връх Шиша Пангма, остава надеждата той да се намира в някоя ниша и да не е видян от хеликоптерите. Това казаха от екипа на българина. От хеликоптерите беше видяно, че там има две палатки, но по-късно, когато на мястото стигнаха спасителите по земя, откриха палатките празни. Групи от алпинисти има по целия маршрут от Базовия до втория височинен лагер под връх Шиша Пангма, където продължава спасителната операция за алпиниста Боян Петров. До час-два се очаква спасителите да стигнат до третия лагер и да пренощуват в него, съобщиха за “Хоризонт” от екипа на българина. Именно в Лагер 3 преди дни беше видяна палатката на алпиниста ни, но днес преди обед, от хеликоптерите не я забелязаха на мястото. Деян Петков от екипа на Петров съобщи, че хеликоптерите не са открили палатката на българина на трети лагер: “Означава две неща – или е слязъл надолу към Лагер 2, или вятърът я е издухал”. Другата надежда е сънародникът ни да е в някоя ниша, която не е забелязана от хеликоптерите.  Петков опроверга появилата се по-рано информация, че хеликоптерите са забелязали подозрителен обект по маршрута: “Нищо не са забелязали. Говорих с пилота, той категорично отрича. Имало е нещо, което са забелязали, върнали са се втори път да го разгледат, но се е оказало скала. На борда на хеликоптера има много опитен алпинист, който знае къде да гледа и какво.” В мащабната спасителна операция в Хималаите участват над 100 китайски спасители, шерпи, алпинисти, както и два непалски хеликоптера. Утре се очаква спасителите да стигнат до самия връх. В момента хеликоптерите са в Катманду. При облитането са направени снимки, на които ще бъде направен обстоен преглед. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.12", "title": " Боян Петров не беше открит и в последния лагер под връх Шиша Пангма"}
{"url": "https://trud.bg/%d0%bb%d0%b5%d0%b2%d1%81%d0%ba%d0%b8-%d0%bd%d0%b5-%d1%81%d0%b5-%d0%b4%d0%b0%d0%b4%d0%b5-%d0%bd%d0%b0-%d0%bb%d1%83%d0%b4%d0%be%d0%b3%d0%be%d1%80%d0%b5%d1%86/", "text": "„Левски“ не се даде на „Лудогорец“ в Разград. Двата тима направиха зрелищно 2:2. Така „сините“ дръпнаха с три точки пред „Берое“ в борбата за третото място, даващо право на бараж за Лига Европа. Клаудиу Кешеру откри, а Роман Прохазка намали четвърт час преди края. В последните пет минути Аймен Белаид си отбеляза автогол, но „Левски“ изравни чрез Йерсон Кабрал. Кешеру откри от спорна дузпа. В средата на второто полувреме реферът Георги Кабаков не отсъди такава за „Левски“. Не беше зачетен и редовен гол на „орлите“. Двата клуба демонстрираха европейско поведение. “Сините” направиха шпалир на “Лудогорец”, който след мача вдигна седмата си поредна шампионска титла. На трибуните Спас Русев, собственикът на “Левски”, изгледа двубоя в компанията на босовете на домакините Кирил и Георги Домусчиев. Снимка СПОРТАЛ", "date": "2018.05.12", "title": " „Левски“ не се даде на „Лудогорец“"}
{"url": "https://trud.bg/%d1%81%d0%ba%d0%b0%d0%bd%d0%b4%d0%b0%d0%bb-%d0%bc%d0%b5%d0%b6%d0%b4%d1%83-%d0%bc%d1%8a%d0%b6%d0%b5-%d0%b7%d0%b0%d0%b2%d1%8a%d1%80%d1%88%d0%b8-%d1%81-%d1%83%d0%b1%d0%b8%d0%b9%d1%81%d1%82%d0%b2%d0%be/", "text": "Мъж е бил наръган в кв.”Гривица” в Шумен, откаран е в шуменската болница и е починал там. По непотвърдени данни прободна рана в гръдния кош се оказала смъртоносна и жертвата издъхнала в ръцете на лекарите в събота следобяд.  Преди фаталната развръзка 3-4-ма мъже се скарали в уличката зад читалище “Стилиян Чилингиров”. Дори започнали да се замерят с тухли, които били струпани на близо. Двама братя са били сред участниците в скандала и боя, единия от тях е намушкан. След инцидента извършителят е бил задържан от полицията. В момента на мястото върви оглед, изземат се улики и доказателства. Контейнер за смет е опръскан от кръв. Убиецът също е с травми и се нуждае от лекарска помощ, научи “Труд”. По-късно от полицията в Шумен уточниха, че за инцидента е получен сигнал на телефон 112 към 16:36 часа. На място е изпратен екип на РУ-Шумен. Впоследствие е получена информация, че мъж, който е бил участник в инцидента е наранен с нож в областта на гърдите. Откаран е от спешна помощ в болницата, където по-късно е починал. По първоначални данни е възникнало спречкване между двама братя на 28 и 32 г. от град Шумен и 36-годишен мъж с постоянен адрес в град Поморие. 36-годишният мъж е наранил с ножа си в областта на гърдите по-малкия брат. Задържани са и 36-годишния, и 32-годишния за срок до 24 часа. Извършва се оглед. Започнато е досъдебно производство. Работата по случая продължава под надзора на прокурор от Окръжна прокуратура Шумен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.12", "title": " Скандал между мъже завърши с убийство в Шумен"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%be%d1%82-%d0%b1%d1%80%d0%be%d1%8f-%d0%bd%d0%b0-%d1%82%d1%80%d1%83%d0%b4-%d0%b2-%d0%bd%d0%b5%d0%b4%d0%b5-13/", "text": "Поредната фалшива новина е, че след като приключи Българското председателство на Съвета на Европейския съюз правителството ще подаде оставка. Това заяви премиерът Бойко Борисов по време на Регионалната политическа академия на ГЕРБ – Стара Загора, проведена на Старозагорските бани.   Алпинистът Боян Петров не бе открит в Лагер 2 на осемхилядника Шиша Пангма в Хималаите. При облитане с хеликоптери, наети за спасителната операция, в събота бяха забелязани под Лагер 2 две добре окопани палатки. Надеждата беше той да е в Лагер 2, тъй като на мястото има всички нужни пособия за оцеляване.   Деветнадесет годишната Василена Иванова от Нови пазар острига овца с автентични ножици за рекордните 11 минути. Тя беше единствената жена, която се включи в надпреварата по ръчна стрижба на овце на Седмия Национален събор на овцевъдите, който продължава и днес на поляните край Петропавловския манастир над Лясковец.   Млада жена, родена в България, е главна героиня в покъртителна история, която скандализира Австрия през последните дни. Мъките, които е преживяла Клара Д. (името е променено по етични причини), са разкрити от организацията “Платформа на засегнатите от църковно насилие”. В началото на 90-те години на миналия век като възпитаничка в католически детски дом в градчето Холабрун тя е била подлагана на сексуални издевателства от страна на местен свещеник, от когото забременява и на 17-годишна възраст ражда две момиченца. Неотдавна Макрон нарече съпругата на австралийския премиер “вкусна” – коментар на Агнес Пюрие, “Гардиън”       Интервю с актрисата Невена Бозукова-Неве          ", "date": "2018.05.12", "title": " Вижте акцентите от броя на “Труд” в неделя, 13 май 2018"}
{"url": "https://trud.bg/%d0%bf%d0%be%d1%87%d0%b8%d0%bd%d0%b0-%d0%b6%d1%83%d1%80%d0%bd%d0%b0%d0%bb%d0%b8%d1%81%d1%82%d0%ba%d0%b0%d1%82%d0%b0-%d0%be%d1%82-%d1%82%d1%80%d1%83%d0%b4-%d0%bc%d0%b8%d0%bb%d0%b5%d0%bd%d0%b0/", "text": "След дълго и тежко боледуване си отиде нашата колежка Милена Бойчева. Тя завършва “Театрознание” във ВИТИЗ, а после работи в международната фондация “Св. св. Кирил и Методий”. Кариерата й продължава във вестниците “Български писател”, “Стандарт” и “Монитор”. Във вестник “Труд” Милена Бойчева работи повече от 10 години. Редакцията на вестника изказва дълбоки съболезнования на близките й. Поклон пред паметта й!", "date": "2018.05.12", "title": " Почина журналистката от “Труд” Милена Бойчева"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-13-%d0%b0%d0%bb%d0%b1%d0%b0%d0%bd%d1%86%d0%b8-%d0%b7%d0%b0-%d1%82%d1%80%d0%b0%d1%84%d0%b8%d0%ba-%d0%bd%d0%b0-%d0%bd%d0%b0%d1%80%d0%ba%d0%be/", "text": "Полицията в Албания разби международен канал за трафик на наркотици, по който са били доставяни марихуана, хероин и кокаин в страните членки на Европейския съюз, съобщи Асошиейтед прес. Албанската полиция съобщи, че са арестувани 13 албанци, а петима други са задържани в Турция и Македония. Групата е заподозряна за трафик на седем метрични тона марихуана, които полицията в Гърция, Македония, Италия и Турция е конфискувала през последните две години. Престъпната група е била замесена и в трафик на хероин от Турция и кокаин от Южна Америка. Албания е известна като кръстопът за контрабанда на марихуана. Операция на правителството доведе до значително намалянване на плантациите с канабис, но редовните залавяния доказват, че трафикантите имат още складирана марихуана. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.12", "title": " Арестуваха 13 албанци за трафик на наркотици"}
{"url": "https://trud.bg/%d0%bf%d1%80%d0%be%d1%84%d0%b5%d1%81%d0%be%d1%80-%d0%b4%d0%b6%d1%83%d0%b7%d0%b5%d0%bf%d0%b5-%d0%ba%d0%be%d0%bd%d1%81%d0%be%d0%bb%d0%be-%d0%b0%d0%b4%d0%b2%d0%be%d0%ba%d0%b0%d1%82%d1%8a%d1%82-%d0%bd/", "text": " – Спомням си абсолютно всичко. Помня 13 май 1981 година – деня на самия атентат. Както и всички дати, свързани с горкия Антонов, който беше несправедливо обвинен. Спомням си, когато го освободиха след това, и когато го пуснаха под домашен арест. Помня и денят, когато срещнах дъщеря му Ани и съпругата му Росица. Помня и колко трудно беше в самото начало да се защитава Сергей Антонов. Имах приятели, които престанаха да ме поздравяват, посолства, които вече не се обръщаха към мен за помощ като адвокат, заради защитата на българина… Спомням си наистина много неща, макар че сигурно е по-хубаво човек да ги забравя…  – Със сигурност “Антонов” е най-емоционалното ми дело като адвокат, като университетски преподавател и като политик.  – Тези анализатори не грешат и причината е, че най-накрая можахме да разкажем без проблеми на всички истината и как стоят нещата по този случай. С голяма трудност, но истината най-накрая излезе. Сега съм много щастлив, че президентът и министър-председателят на България се поинтересуваха, усещам, че имат желание – и то със сърцето си – да се изтрие това петно, хвърлено върху България. А то можеше да остане в книгите по история с лъжата, че българи са участвали в атентата срещу папата. Нещо, което никога не е било вярно. Казвам го с цялата си убеденост – българите никога не са имали отговорност в извършването или измислянето на това пъклено дело.  – Анализаторите могат да кажат каквото искат. Аз зная каква е истината и според мен е правилно и справедливо да я покажа в моята книга. Защото всички млади хора е необходимо да знаят и да бъдат горди за това, че принадлежат към българския народ. А тази клевета, която бе хвърлена върху българския народ тогава, макар и след толкова много години, трябва да бъде премахната.  – Тази групичка може да си говори, каквото иска. Но пак повтарям – аз знам истината. И съм един от много малкото, които знаят цялата истина. Излишно е да хвърлят кал по българския народ и по страната си, чиято единствена малка вина е, че не реагира твърдо веднага. България трябваше да го направи, но всичко беше абсолютно неочаквано за нея. В началото тези, които започнаха да се интересуват, бяхме аз и адвокат Алфонсо Ларуса от италианска страна, временно управляващият посолството ви г-н Людмил Попов, който беше току-що пристигнал в Италия и трябваше да понесе цялото това тежко бреме. Защото всички в един глас казваха: “Да, българите сигурно са имали нещо…”  – Ако има нещо, което ме дразни и от което побеснявам, е точно това твърдение, казано от хора, които не са прочели нито един документ. А аз съм прочел 80 000 документа. Всичките – от край до край! Разбирате ли – 80 000 документа! Затова мога да им кажа – българите нямат общо с атентата. И този театър, който се разигра в онези години, превръща в нещастници онези, които говорят лошо за България. Затова се обръщам с апел към вашите лидери – към държавния глава и към министър председателя: да продължават да се борят за истината. За това да няма нито едни българин, който да се съмнява в нея. Антонов, за съжаление почина, но аз съм жив. И ще се боря докато имам сили, за да се възстанови истината. Това трябва да се направи. Дължим го заради паметта на тези, които ги няма вече. И го дължим от уважение към един народ, който е страдал много. Това е българският народ. Тъжно е, че все още има такива хора, такива политици, които смятат, че Сергей Антонов, че България е виновна. Дори те да са все по-малко и по-малко, това е много, много жалко.  – Така е. Италианските съдии тогава бяха повлияни от Студената война. И много от нещата, които се случиха, бяха свързани с нея. Тогава имаше война между двата лагера – източния и западния. Затова и обратите бяха наистина изненадващи. Едно от най-важните неща беше, когато Росица – съпругата на Антонов, ми каза, че на 10 май тя си е тръгнала от Италия, а Мехмет Али Агджа каза пред съдията Иларио Мартела, че тя – Росица, е била там на 13 май в самия ден на атентата и ги е почерпила с чай. Но тогава тя не е била там. Бях я посочил като свидетелка и й казвах: “Росица, трябва да дойдете да свидетелствате, че сте била със съпруга си.” А тя ми каза: “Не мога, на паспорта си имам печати. Тръгнах си от Италия на 10-и. И тогава разбрах, че има някой, който подшушва и дава инструкции на Агджа какво да каже. Имаше, разбира се, и много други обрати.  – Не. Още, когато поех защитата на Антонов, бях сигурен, че Антонов е невинен. Защото вестниците пишеха открито за т.нар. “Българска следа”. Още първите дни започнах да събирам доказателства, които го оневиняваха, и трябва да кажа, че в член 27 от нашата конституция, която е свещена, е записано, че обвиняемият не се счита за виновен до издаването на съдебно решение, в което признат за виновен. И затова бих казал: непротивоконституциоснователствувайте, нали така беше вашият израз (казва го на прекрасен български и с усмивка, бел. авт.). Парадоксално беше всичко това. Атентатът стана на 13 май 1981 г., а Антонов го арестуваха през ноември 1982 г. – година и половина след това. И аз се питам, питам и вас – ако вие бяхте виновна и въвлечена в това, нямаше ли да избягате още на следващия ден, а не да стоите в Рим още година и половина? И освен това щяхте да имате под ръка поне адвокат.  – Да, никого. Това са все факти, които ме накараха да разбера, че Антонов е наистина невинен. Това, което ме е вбесявало и тогава, и сега, е когато кажат: “Ти говориш така, защото си адвокат на Антонов”. Но аз им отвръщам веднага: “Вие не сте нормални. Казвам ви, че Антонов беше, Антонов е и ще бъде завинаги невинен в този случай, защото съм проучил всички документи”. Ето – вие сега можете да направите свободно интервю за всичко онова, но през 1981-а веднага след атентата срещу папата, малцина – дори и журналистите от руска страна и от страните на Източния блок, не можеха.  – Никога не съм имал никакви предразсъдъци по отношение на политическите убеждения на моите клиенти. Пак ще повторя – още в самото начало бях убеден в невинността на Антонов. Затова се и заех със защитата му. Аз го приех, подобно на всички приятели, които искаха да докажат, че Антонов не е виновен. Постепенно всички медии и общественото мнение се убедиха, че той не е направил нищо. Но бе много, много трудно. Ставам защитник на клиенти, само ако храня уважение към тях. Никога не съм се занимавал с наказателни дела, защитавайки криминални престъпници. Подбирам си клиентите – защитавам така наречените бели якички, политици… Благодаря на Господ, че мога да си позволя това от финансова гледна точка. И затова сега съм и тук, за да кажа това нещо в интервюто пред вас.  – О-оо, малко ли беше натискът тогава? Министърът на правосъдието ми се обади, американският посланик в Рим ме заплаши, че е по-добре да оставя историята с българите, иначе ще ме изтрият от списъка с техни доверени адвокати. Баща ми, който е морски адмирал, също беше против. Той беше човек с висока позиция и ме помоли да оставя този случай. Каза ми: “Досега не съм те питал нищо за твоята работа, но този път ми направи това удоволствие.” Аз обаче отговорих на баща ми: “Ще ти издам една малка тайна – поех ангажимента към българския посланик Венелин Коцев. Споразумението ни с него е такова: Ако установя, че Антонов е виновен, ще се откажа от случая. Но посланик Коцев ме погледна усмихнат и ме увери: “Казвам ви, че Антонов е невинен и вие трябва да ми повярвате, че това е така”. И приех този риск. Той беше прав.  – Отказах свидетелстването на Пандико, защото според мен това беше фалшиво свидетелстване. Много мои колеги адвокати ми казаха: “Но защо отказа да го чуем Пандико, може да ти бъде полезен”. Отговорих им, че нямам нужда да се занимавам с боклука. Знам, че Антонов е невинен и не ми трябва никакво свидетелстване на този мафиот. И направих добре, защото след това разбрах от съдебните заседатели, че са оценили това мое решение като правилно. Всъщност Пандико е първият разкаял се мафиот в Италия, той беше дясната ръка на кървав мафиотски бос. С неговите показания се пропука вековната царуваща омерта – предаде ли някой, мафията оставя всичко настрана, докато не го накаже и него, и близките му. Но аз не вярвах на Пандико. Нито когато свидетелстваше за Антонов, нито когато говореше срещу Агджа.  – Да, но не за да говорим за атентата. Говорих дълго за атентата с кардинал Агостино Казероли, то беше като изповед на един католик. Това разказвам и в моята книга.  – (Мълчание.) Благодаря ви за въпроса… развълнувах се и сега… Когато тогава съдията прочете крайното решение, аз наистина заплаках, но не зная дали някой забеляза това. Разплаках се така, както и сега в момента, простете ми за което… (адвокат Консоло не крие вълнението и сълзите си, бел. авт.) Човек трябва да преживее тези ситуации, за да ги разбере.  – Политиката днес е по-зле от едно време, когато беше Студената война и атентата срещу папата. Всеки политик трябва да остави нещо от себе си, а не само да мисли как да бъде преизбран, или пък как да си сложи любовницата или приятелката на престижно или топло местенце. Човек трябва да се жертва за политиката и да прави всичко по начин, с който се спазва конституцията. Защото всички конституции в света малко или много си приличат. Политиците трябва да прилагат конституцията, но за съжаление не всички го правят.  – Те обещаха и, че ще има площад на името на Джузепе Консоло, но още ли няма? (Смее се.) Не зная дали лъжат, но отлагат. Ще видим… Искам да се обърна към всички българи: Бъдете горди със Сергей. Аз съм горд, че бях негов защитник. На българина Антонов.", "date": "2018.05.12", "title": " Професор Джузепе Консоло – адвокатът на Сергей Антонов, пред „Труд“: Нещастници клеветят България за папата\t\t\t"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-3-%d0%ba%d1%80%d0%b0%d1%87%d0%ba%d0%b0-%d0%bd%d0%b0%d0%bf%d1%80%d0%b5%d0%b4-%d0%b4%d0%b2%d0%b5-%d0%bd%d0%b0%d1%81%d1%82%d1%80%d0%b0/", "text": "Измина една година от сформирането на правителството „Борисов-3“. Опитът за една сравнително обективна оценка изисква да бъдат отчетливо откроени от една страна ролята на самия министър-председател и характера на правителствената конфигурация, й от друга страна – политиката на правителството. Бойко Борисов постигна впечатляващ личен успех по политическо дълголетие в демократични условия – три пъти министър-председател с обща продължителност на управлението, която надхвърля другия известен „дълголетник“ на върха на изпълнителната власт – Стефан Стамболов. Това е обективен факт, който не зависи от оценката, която се дава от гледище на едни или други политически възгледи. Г-н Борисов е и възхваляван, и отричан. Но извън пристрастията или обоснованата критика, трябва да се подчертае, че това тройно легитимиране на неговото управление през парламентарни избори, го превръща в естествен и водещ персонален фактор в партийно-политическата система. Дава му и съществено предимство в отношенията на международната – изграждане на личен контакт и устойчиво доверие с други държавни и правителствени ръководители. Примерите с Меркел, Орбан и Ердоган са показателни. Във вътрешно-политически план, премиерът на кабинета „Борисов-3“ е твърде далеч от премиера на „Борисов-1“. Последният водеше политика „на върха на копието“ – конфронтационна, агресивна, често излизаща от рамките на добрия политически тон. И още – политика на отрицанието. Днес министър-председателят изглежда далеч по-умерен, по-консенсусен, склонен не само да слуша своите, но и да се вслушва в справедливите критики на опонентите. И още една отлика, но по-скоро с отрицателен знак – сега все по-често се долавя умора от властта. Що се отнася до правителствената конфигурация, то без всякакво съмнение, тя е далеч по-балансирана и стабилна от предходните издания на кабинета „Борисов“. За разлика от еднопартийното управление при „Борисов-1“, което водеше „война срещу всички“, днешното правителство търси по-скоро обществено равновесие – кога успешно, кога несръчно. При „Борисов-2“ коалиционният партньор генерираше хронична нестабилност на правителството – набързо сглобеният „Реформаторски блок“ беше раздиран от вътрешни противоречия и корпоративни зависимости. Докато при „Борисов-3“ партньорите от „Обединени патриоти“ най-малкото са далеч по-предвидими. И ако конструкцията на днешното правителство изглежда по-солидна, то дали е така с политиката, която то провежда? Моята оценка е, че в това отношение критиката преобладава над положителните страни. Политиката на правителството е „крачка напред, после настрани“. Генералният неуспех на „Борисов-3“, както и на всички предходни правителства без изключение, е неспособността да се очовечат здравеопазването и образованието, и да се провежда активна политика за преодоляване на разрастващото се социално неравенство. Бедността е тъжна реалност в България, а уязвимите групи – болни, възрастни, деца без родители, хора с увреждания – са все така на произвола на съдбата. Сблъскват се с гигантска и бездушна бюрокрация. Социалната система вегетира. Здравеопазването и достъпът на хората до него е на нивото на „третия свят“ и е превърнато в цинична пазарна търговия, а не в основна социална услуга, която съвременната правова и социална държава трябва да обезпечава. В образованието – един професор, доцент или асистент получава по-малко от треторазреден държавен чиновник. Наред с това липсват смели и ефикасни решения за доходите и за подобряване на инвестиционния климат. Твърде муден и недостатъчен е напредъкът по облекчаването на бюрократичната тежест за гражданите и бизнеса. За т.нар. „електронно правителство“ е безсмислено да говорим. То отделните електронни услуги, които предлагат ведомствата, са по-скоро изпитание за нервите и загуба на време, та какво да говорим за електронно правителство. Ето и три грешки, които илюстрират разминаване с широките обществени нагласи и с нуждите на държавата. Първата, без всякакво съмнение е т.нар. Истанбулска конвенция. Един документ, който се налага с истеричен натиск от международната бюрокрация в много от европейските държави. Документ, който наред с реалните проблеми и добри решения за предотвратяване на насилието срещу жени, прокарва на втори план и се опитва да превърне в универсална норма една от най-спорните съвременни доктрини – джендър-идеологията, според която няма връзка между биологичния и социалния пол. Идеология, която не почива нито на научен консенсус, нито на обществено съгласие в повечето модерни държави. Но е взета на политическо въоръжение от наднационалните институции и се налага като част от неолибералната матрица. Сериозна грешка на г-н Борисов беше самото му еднозначно ангажиране с тази спорна идеология на фона на безпрецедентните възражения на научния и интелектуален елит на България. Оттеглянето на „Истанбулската гостенка“ от парламента и изпращането й в Конституционния съд, създава впечатление по-скоро за временно снишаване, докато отмине бурята на недоволството и изчакване на удобен момент, отколкото за ясна воля за съобразяване с категоричната обществена и експертна критика. Крачка встрани, но е и назад по този въпрос, който взриви обществото. Тежка илюзия е, че след евентуално положително решение на конституционните съдии, тази конвенция ще може да мине през парламента. Същата политика – крачка напред, после настрани – се води и по отношение на маргиналните корпоративни екоактивисти, които блокират всяко смислено управленско действие в Пирин, за магистрала „Струма“ или за гарантиране на частната собственост. След всяка крачка напред по тези въпроси, следва винаги крачка встрани – показен флирт на управляващите с няколкото файтона „зелени“ активисти, зад които не стои нито истината, нито обществения интерес. Наред с това се законодателства „на парче“. Последният пример в това отношение е дискусията в управляващата коалиция за премахване на рекламите на лотарийните игри и ограничаване на разпространението им. Подобна мярка би била грешка не просто, защото българската уредба е в съответствие с европейската, че даже и още по-стриктна, а защото високите данъци, които плащат лотариите, пълнят бюджета с близо 200 милиона годишно. На този фон не може да не се открои значително по-умерената и далновидна политика на „Борисов-3“ в международните отношения. Ролята на България като председателстващ ЕС естествено концентрира външнополитическата активност в правителството. Националната изпълнителната власт на държавите-членки, повече от всяка друга, е „моторът“ на взаимодействието в рамките на Европейския съюз. И премиерът съумя да превърне страната ни в център на дебатите за Западните Балкани. Откроява се и разликата с „Борисов-2“, който беше безкритичен ретланслатор на русофобските истерии, подклаждани от ястребите във Вашингтон около Хилъри Клинтън и демократите. Спомнете си само националното унижение, което съставляваше агресивната русофобия на Митов и Плевнелиев! Смяната на властта и идеологическият обрат във Вашингтон постепенно се отразиха и у нас. За „Борисов-3“ членството в ЕС и НАТО не означава тотална липса на суверенна позиция. Отказът на правителството да гони руски дипломати, заради абсолютно недоказаните твърдения на Лондон по аферата „Скрипал“, беше силен ход, който макар и съвсем символично, компенсира отчасти тежките дисбаланси в българско-руските отношения. Въобще, в рамките на тази година управление, „Борисов-3“ показа нов облик и по-балансирана политика, но за сметка на това не успя да реши никой от големите и гноясали проблеми, които тровят живота на България в здравеопазването, образованието и социалната сфера. Липсата на сериозна, компетентна и по-добре окомплектована в кадрово отношение политическа алтернатива лишава от стимул управлението на ГЕРБ. Те все повече властват, вместо да управляват. А когато този синдром се задълбочи, обикновено идва краят на един политически цикъл.", "date": "2018.05.12", "title": " “Борисов-3” – крачка напред, две настрани\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d1%81%d0%bd%d0%b8%d0%bc%d0%ba%d0%b8-%d0%be%d1%82-%d0%bf%d1%80%d0%be%d1%82%d0%b5%d1%81%d1%82%d0%b0-%d0%bd%d0%b0-%d1%81%d0%bf%d0%b5%d1%86%d0%b8%d0%b0%d0%bb%d0%b8%d1%81/", "text": "На 12 май – Международния ден на сестринството, от 11 ч на площад “Независимост” специалисти по здравни грижи от цялата страна протестираха за увеличение на заплатите им и за по-достойно отношение към висококвалифицирания им труд. Основните проблеми пред съсловието са недостигът на кадри, липсата на млади специалисти, невъзможността за кариерно развитие и ниското възнаграждение. В протеста участие взеха акушери, фелдшери, медицински сестри, лаборанти и рехабилитатори от цялата страна. Протестът беше подкрепен от Федерацията на синдикатите в здравеопазването към КНСБ, Българския лекарски съюз и Столична лекарска колегия, Българския фармацевтичен съюз, Българския зъболекарски съюз и др. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.12", "title": " Вижте снимки от протеста на здравните служители"}
{"url": "https://trud.bg/%d0%b4%d0%b8%d0%bc%d0%b8%d1%82%d1%8a%d1%80-%d0%bc%d0%b0%d1%80%d0%b3%d0%b0%d1%80%d0%b8%d1%82%d0%be%d0%b2-%d0%ba%d0%b7%d0%bf-%d0%b8%d0%bc%d0%b0-%d0%b2%d0%be%d0%bb%d1%8f-%d0%bf%d1%80%d0%be%d0%b1/", "text": "Двойният стандарт при храните е една от най-актуалните теми в момента. Доказа се, че такава разлика има. Аз очаквам, че в бъдеще ще се установят подобни разминавания по отношение и на други потребителски групи. Това каза пред   председателят на Комисията за защита на потребителите Димитър Маргаритов. Най-хубавото е, че има воля този проблем да бъде решен, подчерта той. Според Димитър Маргаритов, на форума на 30 април е бил “еднозначно идентифициран този проблем и мярката, която трябва да го пребори”. “Този, който го прави, ще бъде санкциониран. Или ако смята, че трябва да продава някакъв продукт от своята гама с различно качество в сравнение с оригиналния, да бъде така добър да регистрира друга търговска марка и да е ясно, че това е нещо различно от онова, което потребителят познава по един или друг начин”, каза Маргаритов. Той призова потребителите към активност, защото тогава се поставят проблемите, извършват се проверки и се санкционират нарушителите. “И най-вече търговците да си дадат сметка, че когато се опитат да изхитруват, ще има реакция и няма да им мине номерът”, каза още той.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.12", "title": " Димитър Маргаритов, КЗП: Има воля проблемът с двойния стандарт да бъде решен"}
{"url": "https://trud.bg/%d0%b0%d0%bb%d0%bf%d0%b8%d0%bd%d0%b8%d1%81%d1%82%d1%8a%d1%82-%d0%b0%d1%82%d0%b0%d0%bd%d0%b0%d1%81-%d1%81%d0%ba%d0%b0%d1%82%d0%be%d0%b2-%d1%82%d1%80%d1%8a%d0%b3%d0%b2%d0%b0-%d0%ba%d1%8a%d0%bc-%d0%b2/", "text": "В същото време, друг български алпинист, който в момента също е в Хималаите – Атанас Скатов, се очаква утре да тръгне към връх Чо Ою. В момента българинът е във втори височинен лагер под 8-хилядния връх. Пред   мениджърът на Скатов – Мария Илиева, каза, че той е в добро общо състояние: “Като се има предвид много лошото време, през което са успели да се задържат на Лагер 2 няколко дни, имало е много силни ураганни ветрове, едва са удържали палатките. Много е било студено, минус 35 градуса, но звучеше добре.” След Чо Ою, Скатов планира да потегли на експедиция до Еверест. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.12", "title": " Алпинистът Атанас Скатов тръгва към връх Чо Ою"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d0%b3%d1%80%d1%8a%d1%86%d0%ba%d0%b8-%d1%81%d0%b2%d0%b5%d1%89%d0%b5%d0%bd%d0%b8%d0%ba-%d0%b1%d0%bb%d1%83%d0%b4%d1%81%d1%82%d0%b2%d0%b0/", "text": "Гръцката полиция арестува на място свещеник в опит на блудство с 11-годишно дете от България. Това съобщиха от “ “. Според информация полицай забелязал свещеник в петък да се придвижва в центъра на град Волос с 30-годишната майка и 11-годишното й дете. Полицаят ги последвал и ги видял да влизат в магазин. Малко по-късно 30-годишната българка излязла и оставила сама 80-годишния свещеник със своята 11-годишна дъщеря. 80-годишният качил детето в кола и тръгнал в посока Анаврос Бийч. Полицаят поискал помощ от колегите си и свещеникът е арестуван преди да извърши злоумишлените действия. Днес свещеникът се очаква да бъде заведен в прокуратурата, където да бъде повдигнато обвинение за престъпление, както и на майка със обвинение за небрежност. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.12", "title": " Арестуваха гръцки свещеник, блудствал с 11-годишно българче"}
{"url": "https://trud.bg/%d1%83%d1%87%d0%b5%d0%bd%d0%b8-%d1%80%d0%b0%d0%b7%d0%b3%d0%b0%d0%b4%d0%b0%d1%85%d0%b0-%d0%b7%d0%b0%d1%89%d0%be-%d0%bd%d0%b0%d0%ba%d0%bb%d0%be%d0%bd%d0%b5%d0%bd%d0%b0%d1%82%d0%b0-%d0%ba%d1%83%d0%bb/", "text": "Италиански и британски учени разгадаха защо наклонената кула в Пиза е оцеляла от петте силни земетресения в района, откакто е построена, съобщи Прес асосиейшън. Спасява я меката почва под нея. Явлението е известно като динамично взаимодействие между почва и конструкция. Уникалната комбинация на височина и липса на гъвкавост на кулата и мекотата на почвата в основата са ключови за оцеляването й. Заради тях тя “не резонира с движението на земетресението”. Меката почва модифицира значително вибрационните й характеристики. Кулата в Пиза е наклонена под пет градуса, заради което върхът й е изместен на пет метра. Това би трябвало да я прави уязвима дори на земетресения със средна сила. “Самата пръст, която причинява нестабилността и наклона и заради която кулата още малко и ще се срути, помага за нейното оцеляване при тези сеизмични явления” – каза проф. Джордж Милонакис от университета в Бристол. Кулата в Пиза е построена през 1372 г. Височината й е 58 м. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.12", "title": " Учени разгадаха защо наклонената кула в Пиза оцелява при земетресения"}
{"url": "https://trud.bg/%d1%84%d1%83%d1%82%d0%b1%d0%be%d0%bb%d0%b8%d1%81%d1%82%d0%b8-%d0%b8-%d0%bc%d0%bc%d0%b0-%d0%b1%d0%be%d0%b9%d1%86%d0%b8-%d0%b7%d1%8f%d0%bf%d0%b0%d1%82-%d0%bc%d0%b5%d0%b3%d0%b7-%d0%b2-%d1%81%d0%b8/", "text": "Ексцентричната Миглена Каканашева – Мегз събра погледите на мъжете с появата си в популярна столична дискотека. Младата дизайнерка реши отново да се отдаде на нощни забавления в компанията единствено на фотографа Георги Малев, а присъствието й в чалга клуба зарадва останалите ВИП гости на заведението.  Сред тях бяха футболисти на ЦСКА; Георги Пеев, който преди година напусна руския Амкар (Перм) и сега се подвизава във Витоша (Бистрица); бившият състезател и настоящ треньор по борба в класически стил – Армен Назарян, в компанията на брат си и негов приятели; както и ММА бойците Георги Валентинов и Благой Георгиев – без половинките си, изкусителните блондинки Златка Райкова и попфолк певицата Десислава. Именно в разгара на купона за спортистите се появи Мегз, облечена с къса черна рокля с бездънно деколте, което трудно скриваше силиконовите й гърди. Новите придобивки на дизайнерката се радваха на огромен интерес през цялата вечер от известни и „обикновени“ посетители на клуба от силния пол.", "date": "2018.05.12", "title": " Футболисти  и ММА бойци зяпат Мегз  в силикона\t\t\t"}
{"url": "https://trud.bg/%d1%81%d0%b8%d0%b3%d0%bd%d0%b0%d0%bb-%d0%b7%d0%b0-%d1%80%d0%b0%d0%b7%d0%b2%d0%b0%d0%bb%d0%b5%d0%bd%d0%b8-%d1%8f%d0%b9%d1%86%d0%b0-%d0%b2-%d1%81%d1%82%d0%b0%d1%80%d0%be%d0%b7%d0%b0%d0%b3%d0%be%d1%80/", "text": "На дежурния телефон в РЗИ – Стара Загора е постъпил сигнал от тел. 112 за развалени яйца, сервирани на закуска в ресторант в Стара Загора, в който са се хранили група деца. Това съобщиха от РЗИ-Стара Загора. Екипи на РЗИ незабавно извършиха проверка на място. Установено е, че четири деца са консумирали от яйцата, но нямат оплаквания и симптоми за хранително натравяне, на този етап. Областна дирекция по безопасност на храните ще извърши проверка за качеството на яйцата. Децата са от различни градове и са били в Стара Загора за участие във фестивал. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.12", "title": " Сигнал за развалени яйца в старозагорски ресторант"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d1%82%d1%80%d0%b8-%d0%b1%d1%8a%d0%bb%d0%b3%d0%b0%d1%80%d0%ba%d0%b8-%d0%be%d0%bf%d0%b8%d1%82%d0%b0%d0%bb%d0%b8-%d0%b4%d0%b0-%d0%bf%d1%80/", "text": "Три българки на възраст 21, 42 и 31 години, членове на верига, за продажба на новородени бяха арестувани от отдела за безопасност в Игуменица. Това съобщиха от “ “. Срещу тях е повдигнато обвинение за престъпление в участие в престъпна организация, нарушения на законодателството за осиновяване на деца и незаконно влизане в страната. Делото включва и трима български граждани, двама мъже на възраст 37 и един на 33 години, които са обвинени в същите нарушения. От полицейското разследване, проведено от отдела за сигурност на Игуменица стана ясно, че 33-годишният е превозвал с кола трите заловени жените от Италия до Игуменица с крайна дестинация Солун. Другите двама мъже са чакали раждането на 21-годишна, която е била в напреднал стадий на бременност. След което, срещу заплащане, е трябвало да получат новороденото.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.12", "title": " Арестуваха три българки, опитали да продадат новородено в Игуменица"}
{"url": "https://trud.bg/%d1%81%d0%b8%d0%bb%d0%bd%d0%b0-%d0%b1%d1%83%d1%80%d1%8f-%d1%81-%d0%bf%d0%be%d1%80%d0%be%d0%b8-%d0%b8-%d0%b3%d1%80%d0%b0%d0%b4%d1%83%d1%88%d0%ba%d0%b0-%d1%83%d0%b4%d0%b0%d1%80%d0%b8-%d0%bf%d0%be%d0%bb/", "text": "Северната част на полуостров Истрия бе обхваната от силна буря с градушка, при което се формираха купчини лед, по-високи от 40 сантиметра, съобщават местните медии. Пороен дъжд валя в по-голямата част от района, а град имаше на по-малка част от полуострова. Там повърхността бързо побеля и ледените зърна, носени от пороя, формираха големи купчини лед. Късно следобед вчера в северна Истрия се разви нова система на гръмотевична буря и бе регистрирана появата на така наречения “даунбарст” – силен удар отгоре на вятъра, който духа във всички посоки от центъра на бурята. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.12", "title": " Силна буря с порои и градушка удари полуостров Истрия"}
{"url": "https://trud.bg/%d0%b7%d0%b5%d0%be%d0%bb%d0%b8%d1%82%d1%8a%d1%82-%d1%87%d0%b8%d1%81%d1%82%d0%b8-%d1%80%d0%b0%d0%b4%d0%b8%d0%b0%d1%86%d0%b8%d1%8f-%d0%b8-%d0%be%d1%82%d1%80%d0%be%d0%b2%d0%b8/", "text": "Все по-често у нас се предлагат продукти от уникалния със своите качества минерал зеолит. Той идва от село Бели пласт, на 25 км от Кърджали, и не случайно там хората живеят най-дълго и най-малко боледуват. Той може да се използва за пиене, тогава действа като сапун отвътре на тялото. Има видим ефект при хора, които живеят нездравословно, пият и пушат, подложени са всекидневно на стрес, физическо и психическо натоварване. Благодарение на него се изхвърлят всички токсини. Докато се пие, тялото започва да мирише лошо, организмът се поти, урината е мътна, тъмна. Минималното количество, което се препоръчва, е литър и половина, два на ден, тогава има ефект. Колкото повече, толкова по-добър е ефектът. Нанесен върху кожата като маска я почиства много добре, подхранва я, отваря порите, придава й свеж вид. Медицината включва минерала на прах и на капсула, както и пудра за външна употреба, защото действа много по-бързо и по-ефикасно. В мрежата се предлага вода с разтворен в нея зеолит за всекидневна употреба. Производителите отправят апел към всички българи да го взимат, дори профилактично. Ако се случи да отидете до източника, едно камъче от зеолита се разчупва, за да има по-голяма повърхност, и се пуска във вода – 400 грама на 10 литра. Така разтворен той обработва водата с трайност за около 3 месеца.  Зеолитът има огромно бъдеще, твърдят специалисти. В момента голям проект е свързан с отглеждането на коприва. Сеят се над 7 хил. декара коприва върху почва със зеолит, идеята е до 2-3 години да направят бум в България и в света на основата на това растение. Както е казала световноизвестната биоложка Мария Требен, ако човек знае какво върши копривата, само нея ще сее. Същото е потвърдила и Ванга. Копривата е с невероятни свойства. В големите вериги магазини у нас можете да намерите Добруджански хляб с коприва, пораснала в почва със зеолит. Това е единствен такъв хляб в България. Всички продукти на зеолита са в магазините за био и натурални продукти, има ги в почти всички аптеки, но хората не знаят за тях. Най е търсен в чужбина – от всички европейски държави, плюс Япония и Канада. Направен е и пробен износ за Китай. Досега никой не се е отказал, минералът сам се продава. Идеята е да не се изнася суровина, а готов продукт. Сто грама български зеолит, пакетиран от нас, струва 20 евро, а 100 г зеолит, пакетиран от немска фирма, струва 139 евро. Той е също български продукт, взимат го за без пари и го пласират като добре продаваем, обясняват наши производители. Зеолитът е открит много отдавна, знаят за неговите уникални качества още от древността. До 1989 г. са го ползвали само висшестоящите хора в България и соцлагера. Те са го пили и по време на аварията в Чернобил. Тогава са пиели само такава вода, киснали са плодовете и зеленчуците в нея. Той обира радиацията, поглъща пестициди и тежки метали. Защо ли някогашните фактори не са дали по една бучка на всяко българско семейство по време на аварията в Чернобил, като имаме най-голямото находище на зеолит в света, с най-високо качество, чудят се занимаващи се с този бизнес днес. Няма отговор. Японците като разбрали какво имаме, след аварията във Фукушима полудели на тема зеолит, и то български. Поръчват го като готов продукт. Това е безценно богатство. Лошото е, че планината ни, където се добива, е дадена за 25 г. на концесия на гърци, включително и находището на зеолит. Нямаме политика, не мислим навреме и държавнически, възмущават се хората от бизнеса.", "date": "2018.05.12", "title": " Зеолитът чисти радиация и отрови\t\t\t"}
{"url": "https://trud.bg/%d0%bf%d1%80%d0%be%d1%82%d0%b5%d1%81%d1%82-%d1%81%d1%80%d0%b5%d1%89%d1%83-%d0%b4%d0%b5%d0%b9%d1%81%d1%82%d0%b2%d0%b8%d1%8f%d1%82%d0%b0-%d0%bd%d0%b0-%d0%b2%d0%b5%d0%bb%d0%b8%d0%ba%d0%be%d0%b1%d1%80/", "text": "Пред посолството на Великобритания се състоя протест под надслов „Стига фалшификации. Искаме спазване на международното право”. Протестиращите демонстрираха нулев толеранс към позицията на САЩ, Великобритания и Франция спрямо Сирия и действията на “Белите Каски” на територията на Сирийската държава. Организатор на протеста бе г-н Мохамед Ибрахим – председател на Асоциацията на сирийците в България. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.12", "title": " Протест срещу действията на Великобритания, САЩ и Франция към Сирия (СНИМКИ)"}
{"url": "https://trud.bg/%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%b5-%d0%b4%d0%be%d0%bc%d0%b0%d0%ba%d0%b8%d0%bd-%d0%bd%d0%b0-xv-%d1%80%d0%b5%d1%82%d1%80%d0%be-%d0%bf%d0%b0%d1%80%d0%b0%d0%b4-2/", "text": "Община Благоевград е домакин на XV Ретро парад. Инициативата се провежда на 12 и 13 май/ събота и неделя/, като любителите на ретро автомобилите ще могат да се насладят на изложението на площад „Македония“. Началото на програмата бе поставена днес в 10:30 часа, а жители и гости на Благоевград имат възможността да разгледат отблизо уникални ретро автомобили и мотоциклети от цялата страна. Ретро парадът е организиран от автомобилен и мотоциклетен ретро клуб „Пирин“, с подкрепата на Община Благоевград. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.12", "title": " Благоевград е домакин на XV Ретро парад"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%b7%d0%b0-%d0%b8%d0%bd%d1%82%d0%b5%d1%80%d0%b5%d1%81%d0%b0-%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d1%8f/", "text": "Два коня, като теглят каруцата, е по-добре. Аз много разчитах да сме така с президента, ама той реши друго. Явно ангажиментът към БСП е много голям. Това заяви лидерът на ГЕРБ Бойко Борисов на семинар на ГЕРБ в Стара Загора. Борисов коментира още, че работи заедно с Румен Овчаров, защото той е един от най-големите капацитети. “Когато е за интереса на България, аз съм готов всяка ръжда да махна и да ползвам всеки капацитет, който може да послужи на държавата”, категоричен е министър-председателят. Относно случаят с Боян Петров, Борисов призна, че много обича алпиниста, много му е мъчно и преди е ходил в болницата да го вижда. “Дано свърши добре тази работа”, изрази надежда премиерът. “Не може тези, които сме стъпили на една парична единица, и другите, тарикатите, да сме едно. Не може да се сърдим на другите. Като си интегриран или като си едно семейство, носиш и хубавото, и лошото. Няма как да кажеш мигрантите да си стоят в Германия, а кохезията – дайте ни я тука”, коментира Борисов за пръв път думите на Макрон към него, които премиерът прие като критика: “Така, е, Бойко, ще вървят напред европейските държави, които спазват общите правила, и искат веднага бързи реформи. Не можем да чакаме онези, които правят малки крачки, в последния възможен момент.” “Много обичат да ни дават акъл каква строителна площадка сме, но за тези много десетилетия да бяха свършили някаква работа”, допълни още Бойко Борисов. „От акъл имаме нужда, но точно те нямат право да ни дават никакви съвети. Аз не знам кметът на Стара Загора догодина за изборите какво ще обещава. Операта беше започната, довършихме я. Паркове, детски площадки, стадиони, детски градини, десетки санирани блокове. 80 блока са санирани. Не знам какво ще им обещае в следващия мандат да направи. Сега като минах през града, мисля че Стара Загора е един от най-хубавите и красиви градове“, заяви Борисов. „Използвам случая да кажа как фалшивите новини масово тровят света. Завчера на наградата, която дадохме за принос на президента на Франция Еманюел Макрон, аз съм от тримата човека със специална покана. Там не се ходи, който няма работа, отива там. Така бяха подредили програмата, че с всеки да имам един час да разговарям. Понеже аз като председателстващ Европейския съвет, защитавам не само водещите икономики и държави, а и изостанали“, подчерта премиерът. “Другата фалшива новина, която се разпространява е, че чакам да мине председателството, за да дам оставка. Държавата никога не е била с толкова добри параметри, колкото сега. Растат доходите, най-ниската безработица. Първият мандат като дойдохме, бяха 12-13% безработица. Расте БВП, растат доходите”, категоричен е Борисов. Той добави, че е поел ангажимент към транспортните фирми и това са 70-80 хиляди шофьори. „Още в петък разпоредих и в понеделник еврокомисарката по транспорт ще бъде в 14.00 часа при мен, за да направим среща с транспортния бранш. Някой написал, че Макрон се обърнал към мене да бързаме с реформите. Една дума не е казал по въпроса, а точно обратното. За толкова неща с канцлера са ме помолили да им помогна и да свършим работа. Понеже много ги е яд, защото специален гост в Брюксел на срещата на Франция, Германия, Холандия, Белгия е Борисов, сега в Германия президентът Макрон и аз и пак им е неприятно и дай да почваме с фалшивите новини. Едва ли не специален гост съм, но да ми направи забележка. Малко поне да имаха срама. Защо Западните Балкани? Тук бих си позволил да цитирам канцлера, ми казват, че съм избрал най-трудната тема, от която всички бягат, защото в този регион десетилетия ежедневието на тези хора беше да се убиват един друг“, допълни премиерът. „Тази криза в Косово ние трябва да я прекратим. Защо ни касае България? Ами разпада на Югославия и войната в Косово върнаха Бъглария десетилетия назад. Създадоха организирана престъпност, контрабанда. Кой ще дойде да инвестира в район, където се бомбардира? Благодарен съм на всички колеги, защото всички потвърдиха, че ще дойдат в сряда, дори тези, които не признават Косово – и Румъния, и Кипър, и Гърция. Премиерът Рахой ще дойде на 15 и 16 май на двустранно посещение, за да може и той да участва и да не ни създава проблеми. Благодарен съм за този жест специално към България“, добави той и подчерта, че се отчита България като държавата, която на 100% се справя с миграционния поток. „Сега всички казват колко съм бил прав, че не съм се изпокарал и аз с президента Ердоган и България ни е най-сигурното място. Ама колко и тогава „хейт“ отнесохме, понеже е много модерна тази дума. Ако сега Стара Загора има 2000-3000 мигранти, кметът какво ще прави“, попита още премиерът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.12", "title": " Бойко Борисов: За интереса на България аз съм готов всяка ръжда да махна и да ползвам всеки капацитет, който може да послужи на държавата"}
{"url": "https://trud.bg/%d0%b3%d0%b4%d0%b1%d0%be%d0%bf-%d0%b5%d0%b2%d1%80%d0%be%d0%bf%d0%be%d0%bb-%d0%b8-%d0%b8%d1%81%d0%bf%d0%b0%d0%bd%d1%81%d0%ba%d0%b0%d1%82%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d1%80%d0%b0/", "text": "Мащабна международна полицейска операция „ARTERO“ се проведе на  8 май след координирани и планирани съвместни действия между служители на отдел „Киберпрестъпност“ ГДБОП, Испанската национална полиция и Европол. Акцията, под ръководството на Специализираната прокуратура, е била насочена срещу организирана престъпна група, занимавала се с трафик на наркотични вещества, изнудване, измами и пране на пари. Това съобщиха от пресслужбата на МВР. В хода на разследването било установено, че групата се състои от испански, колумбийски, босненски и български граждани. Средствата от престъпната дейност се легализирали чрез закупуването и продажба на благородни метали, посредством изградена мрежа от компании и банкови сметки на юридически лица, регистрирани на територията на ЕС. В хода на съвместните действия станало ясно, че участниците в групата изградили и иновативен механизъм за „изпиране“ на паричните средства, придобити от престъпната дейност, чрез добиване и търгуване с криптовалути. При проведените полицейски действия на територията на България и Кралство Испания са открити множество фирмени и банкови документи, мобилни телефони, 40 кг злато, оръжия и боеприпаси. Иззети са още криптовалути, наркотични вещества, диаманти, лек автомобил, производния на изкуството. Запорирани са банкови сметки, движимо и недвижимо имущество. На територията на България и Кралство Испания са задържани 16 души, съпричастни към престъпната дейност. Работа по случая продължава.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.12", "title": " ГДБОП, Европол и испанската полиция разбиха престъпна група за трафик на наркотици, изнудване и пране на пари (СНИМКИ)"}
{"url": "https://trud.bg/%d0%b8%d0%b2%d0%b0%d0%b9%d0%bb%d0%be-%d0%bc%d0%be%d1%81%d0%ba%d0%be%d0%b2%d1%81%d0%ba%d0%b8-%d0%b8-%d0%b2%d0%b0%d0%bb%d0%b5%d0%bd%d1%82%d0%b8%d0%bd-%d1%80%d0%b0%d0%b4%d0%b5%d0%b2-%d0%be%d1%82%d0%ba/", "text": "Отдаването на Централна жп гара в Пловдив на концесия е един много добър пример за публично-частно партньорство, като ангажимент на концесионера е да направи инвестиции в размер на 12 милиона лева. Седем милиона лева вече са инвестирани в проекта. Това каза министърът на транспорта Ивайло Московски при откриването на реставрираната Централна жп гара в Пловдив. На церемонията присъства и министърът на вътрешните работи Валентин Радев, предаде  . Московски каза, че ползите за държавата са фиксирана концесионна такса плюс процент от приходите, а след изтичането на концесията собствеността остава на държавата. В гарата е изграден изключително модерен център за видеонаблюдение, от който се следи целия район около гарата, включително и подлеза. Този център е предоставен на МВР, там вече работят петима служители, каза министър Радев. Сградата, която е паметник на културата и е строена в началото на миналия век по проект на виенски архитекти, претърпя цялостна реставрация, продължила една година, за да може днес да заблести в своята първоначална красота. Всичко е правено на базата на стари снимки и стари проекти намерени във Виена, за да може да бъде направена така както е била преди. Запазени максимално са стоманените конструкции, възстановени са покривите и навесите, възстановена е и царската чакалня, а полилеите са ремонтирани в Англия. “Пловдив придобива все по-голяма важност като транспортен мултимодален възел за държавата”, каза още Ивайло Московски. Той добави, че освен възстановената ЖП гара, Национална компания железопътна инфраструктура /НКЖИ/ е на финала на подготовката на фаза 1 от проекта за жп възел Пловдив, който е на стойност 100 милиона лева и касае повдигане на коловозната инфраструктура при преминаването на влаковете през града, а това значително ще облекчи придвижването в града. По думите му до месец и половина предстои и подписването на договора с избрания концесионер за летище Пловдив. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.12", "title": " Ивайло Московски и Валентин Радев откриха ремонтираната Централна гара в Пловдив"}
{"url": "https://trud.bg/%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d0%b0%d0%b7%d0%b8%d0%b0%d1%82%d1%81%d0%ba%d0%b8%d1%82%d0%b5-%d1%81%d1%82%d1%80%d0%b0%d0%bd%d0%b8-%d1%81%d0%b0-%d0%b5%d1%81/", "text": "Азиатските страни са естествен партньор на България, защото ние сме техният мост към Европа. Това каза президентът Румен Радев при откриването на втория фестивал на азиатската култура, предаде БГНЕС. „Азия е необятна. Не само като географско, но и като историческо и културно пространство. Континентът е люлка на древни цивилизации, които със своите културни постижения привличат вниманието на Европа от стари времена. Многообразието от обичаи, традиции и постижения в изкуството и особено във философията на азиатските народи будят възхищение”, посочи Радев. Според него регионът се е превърнал в ключов фактор за световния икономически растеж и влияе все по-силно върху динамиката на международните процеси. „В Азия днес са разположени глобални политически фактори и стратегически партньори на Европейския съюз. Регионът има нарастващо значение за световната политика, икономика и финанси. Има значение за установяването на мир и стабилност, за борбата с тероризма и справянето с климатичните промени”, каза той. „Като председател на Съвета на ЕС, България отдава голямо значение за укрепване на диалога между Европа и Азия, по линия на Азиатско-европейския форум, както и за укрепване на сътрудничеството с Асоциацията на държавите от Югоизточна Азия“, заяви държавният глава. Фестивалът е организиран по инициатива на Индонезийското посолство в България, заедно с още 12 дипломатически представителства – на Китай, Филипини, Пакистан, Палестина, Виетнам, Република Корея, Саудитска Арабия, Индия, Тайланд, Япония, Монголия и Иран. Музикални, театрални, кулинарни и танцови изпълнения, работилници, мода, изкуство и още над 50 магнетични преживявания са част от богатата програма на Азиатския фестивал „Цветовете на традициите”. Каузата на фестивала са приемните деца и семейства, с които работи фондация „За Нашите Деца“. Само през изминалата 2017 година фондацията спаси 41 деца от живот в самота и изолация в институция, и те днес растат в приемно семейство, обичани, ценени и имат детството, което всяко дете в България заслужава – безгрижно, цветно и изпълнено с любов. Тазгодишното издание на фестивала ще направи възможно фондация „За Нашите Деца“ да организира спортни и летни лагери, зелено училище, посещения на театрални постановки, арт-ателиета и други дейности, които ще насърчат развитието на 17 приемни деца и ще разгърнат потенциала им. Всички посетители ще могат да допринесат за каузата като се включат в благотворителна томбола с много неповторими награди. За да създадем заедно мечтатели, които да дръзнат да променят света, така че да стане по-приветливо място за всяко дете. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.12", "title": " Румен Радев: Азиатските страни са естествен партньор на България, защото ние сме техният мост към Европа (СНИМКИ)"}
{"url": "https://trud.bg/%d0%bc%d0%b5%d0%b9-%d0%b8-%d1%82%d1%80%d1%8a%d0%bc%d0%bf-%d1%89%d0%b5-%d0%be%d0%b1%d1%81%d1%8a%d0%b4%d1%8f%d1%82-%d0%b5%d1%84%d0%b5%d0%ba%d1%82%d0%b0-%d0%be%d1%82-%d1%81%d0%b0%d0%bd%d0%ba%d1%86/", "text": "На фона на недоволството в Европа срещу оттеглянето на Съединените щати от ядрената сделка с Иран, в разговор по телефона, доминиран от санкциите на Вашингтон срещу Техеран, Тереза Мей и Доналд Тръмп са се договорили за среща между двете правителства за ефекта от санкциите върху британските компании, предаде  . Говорител на Даунинг стрийт заяви, че Тереза Мей е потвърдила пред Доналд Тръмп, че Лондон продължава да подкрепя споразумението с Иран. Тя е изразила загриженост за британските компании, които имат бизнес с Иран. Мей и Тръмп освен това са осъдили иранските ракетни нападения срещу израелските сили по-рано през седмицата и са подкрепили Израел в правото му да се защити от иранската агресия. И дамата обаче са призовали за запазване на спокойствие в региона. Мей е поздравили Тръмп с успешното освобождаване на тримата американски заложници в Северна Корея. Двамата са обсъдили и предстоящото през юни посещение в Лондон на американския президент.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.12", "title": " Мей и Тръмп ще обсъдят ефекта от санкциите срещу Иран върху британските компании"}
{"url": "https://trud.bg/%d0%b1%d1%80%d0%b0%d0%ba%d0%be%d0%bd%d0%b8%d0%b5%d1%80%d0%b8-%d0%b7%d0%b0%d1%80%d1%8f%d0%b7%d0%b0%d1%85%d0%b0-%d0%b4%d0%b2%d0%b5-%d0%bb%d0%be%d0%b4%d0%ba%d0%b8-%d0%b2-%d0%b5%d0%b7%d0%b5%d1%80%d0%be/", "text": "Бракониери са зарязали лодките си в езерото “Мандра”, край Бургас, след като били засечени от инспектори на ИАРА. Те тъкмо се стягали да заложат мрежите си, когато разбрали, че ще бъдат заловени и се хвърлили във водата, зарязвайки две лодки и такъмите си. Четирите им хрилни мрежи с обща дължина 240 метра, също са конфискувани. Съставен е констативен протокол срещу неизвестен извършител, съобщиха от агенцията. Ден по-рано, пак в “Мандра”, са били извадени 19 броя мрежи и иззета риба от вида сребриста каракуда – 20 кг, която е върната обратно във водата. На място, да извършват незаконен риборов, са заловени четирима души, двама от които непълнолетни. Възрастните бракониери са били глобени. Инспекторите са проверили за бракониери и езерото “Вая”, където също са открили незаконно заложени мрежи с 50 килограма сребриста каракуда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.12", "title": " Бракониери зарязаха две лодки в езеро"}
{"url": "https://trud.bg/%d0%bd%d0%b8%d0%bd%d0%be%d0%b2%d0%b0-%d0%be%d0%b1%d1%80%d1%8a%d1%89%d0%b5%d0%bd%d0%b8%d0%b5%d1%82%d0%be-%d0%bc%d0%be%d0%bd-%d1%88%d0%b5%d1%80%d0%b8-%d0%ba%d1%8a%d0%bc-%d0%b1%d0%be/", "text": "Радвам се да видя толкова младост, енергия и ентусиазъм в залата и вярвам, че нямате SMS-и кога да ми ръкопляскате, се обърна лидерът на БСП Корнелия Нинова към участниците в четвъртата национална конференция на Младежкото обединение на БСП, съобщи пресцентърът на партията. Искам да ви поздравя с провеждането на Националната конференция и да ви пожелая тя да бъде много успешна и с конкретни резултати. Бих искала да ви благодаря за това, което направихме заедно през последната една година.  Преди две години новото ръководство на партията започнахме една болезнена промяна, целта на която беше да дадем път на вас – младите, без да създаваме конфликт между поколенията, да осигурим приемственост, но и да имате възможности за изява и развитие. Вярвам, че след две години усещате резултата. Днес много от вас са новите общински председатели, областни председатели, новите депутати, членове на общински съвети, на областни съвети. Много от вас минаха през обученията на институти, политически школи, за да ви подготвим за онзи момент, в който вие ще поемете от нас нещата. Не се страхуваме, че ще вземете местата ни и ще ни смените. Това е задължително да стане. Но наше задължение е да ви подготвим за този момент, за да бъде приемствеността полезна за БСП и за България. Но по пътя на тази подготовка бих искала да ви кажа и още нещо: ако сте се отдали на политиката за привилегия и облаги, се откажете още сега. Даже нещо повече – очакваме от вас да промените политиката. Днес традиционните политики, статуквото, старите политици приемат политиката като облага и привилегия. Те отказаха да приемат предложението ни сами да направим отстъпка – да се откажем от някои от привилегиите в името на други цели, които са справедливост, солидарност, равни възможности. Ние няма да спрем по този път да се опитваме да променяме политическото статукво. Но вярвам, че истинският успех на тази промяна ще дойде с вашето поколение. Ние просто ви трасираме този път, а вие трябва да го извървите докрай. Защото и българската, и европейската, и световната политика изискват тази промяна. Вярвам, че ще я направите.   Признателна съм ви, че през тази една година заедно не отстъпихме нито сантиметър от това, което обещахме на младите хора на България. Заедно подготвихме и внесохме Културния чек, който щеше да даде възможност на младите българи да се докоснат до българска култура, българско изкуство и българска книга. Уви, мнозинството отхвърли това предложение. Заедно с вас изготвихме и внесохме всичките ни предложения в изпълнение на политиката за подкрепа на младите хора и младите семейства – студентите да могат да вземат по-облекчени кредити, родителите да могат да плащат по-малко данъци с 50 лв на дете. Родителите на ученици да могат да бъдат подпомогнати не само в първи, но и във втори и трети клас. Цялата младежка програма, която заедно изработихме, претворихме в реални предложения и действия. Но това беше отхвърлено от управляващото мнозинство. Разбира се, няма да ни спрат да продължаваме. Но ви моля – търсете съмишленици сред българските млади хора, сред вашите приятели, колеги, другари в европейските държави. Търсете съмишленици за каузи, защото се видя, че прогресивните млади хора са много близко до нашите идеи.  Аз се възхищавам на реакцията на младите европейци след провеждането на Европейския младежки форум в България. Тези смели и свободни младежи се изправиха срещу цялото статукво и казаха: вие съсипахте многогодишния труд на млади европейски хора с това, което направихте в България. Те се възпротивиха на това някой да ги командва и да им натиска копчетата кога да ръкопляскат и кога не. Те се възпротивиха на това, че не бяха участници в събитието и в политиката, а неми наблюдатели и слушатели. Това са нашите естествени съюзници – млади и смели хора, с които трябва да върнем Европа там, от където тя започна, на принципите, на които започна за свобода, за солидарност и за равни възможности.  Ще ви кажа пред какво предизвикателство са изправени България, Европа и българският национален  интерес в тези дни и защо се изисква тази младежка енергия в Европа да се обедини и да търсим съмишленици. Тези дни Европа ще вземе решение за така наречения “пакет за мобилност” и това е избор и за България дали ще защитим националния си интерес или отново ще бъдем послушните, които ще се задоволим с едно “мон шери” или “скъпи Бойко”. Колко струва това “мон шери” – да заличиш цял транспортен бранш  на една страна. Вчера, в парламента нашите опоненти казаха: “Днес правителството и Бойко Борисов пишат историята”. Добре. Ако правителството и Бойко Борисов днес защитят българския национален интерес и спрат този дискриминационен и несправедлив “пакет за мобилност”, аз ще съм първата, която ще го поздрави и ще му стисне ръката, но се съмнявам. Те пропуснаха точно тази възможност, за която ви моля – търсете съмишленици. Българското правителство пропусна времето, в което можеше да се обърне към румънското, гръцкото, полското, испанското и португалското правителства, да намери съмишленици и да отстоява каузи. Не само българска национална, а европейската кауза за равни възможности. Ще ви върна една година назад. Помните ли преди една година беше кампанията за парламентарните избори. Тогава казахме: “Не искаме да ни продавате второ качество храна, защото не сме второ качество народ в Европа”. Помните ли каква лавина охулване се изля върху  БСП, как бяхме наричани “антиевропейци”, “хора, които искаме да извадим България от европейското и бъдеще”. Цялата кампания се съсредоточи върху това. Помните ли преди една година, когато казахме: “Ние искаме да сме равни на другите Европейски народи, не искаме да сме задния двор на Европа”. Така скочиха десните, че дори доведоха г-н Лопез от Европа да се изправи в кампанията пред българския народ и да каже: “Не гласувайте за БСП, защото Европа няма да ги подкрепи”. Вижте какво се случва след една година. Днес ЕК приема директиви против двойните стандарти в храните. Днес всички европейски лидери, еврокомисари и премиери, на общи форуми се събират, за да решават как да спрат двойния стандарт в храните. Българският и европейските омбудсмани заседават по този въпрос. Вижте днес как се изказват европейските лидери за това дали да бъдем държави на две скорости и на три в Европа. Нашето изречение: “Не искаме да бъдем задния двор на Европа и искаме да сме равни с другите европейски народи”, днес придобива измерение “Не на Европа на две скорости”.   Защо ви връщам към тези дни – за да ви дам кураж, да ви дам смелост. Не се страхувайте да бъдете първи! Върху вас ще се изсипе много негативизъм, ще ви хулят, ще чуете и ще прочетете за себе си неща, които никога не сте си и помисляли, че  са ви се случвали. Не се огъвайте! Продължавайте! Важното е, че след време тези, които са ви хулили, ще ви последват, а вие сте били първите. Пожелавам ви смелостта да бъдете водачи на България и на Европа.", "date": "2018.05.12", "title": " Нинова: Обръщението „мон шери“ към Борисов ще струва цял транспортен бранш на една страна"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%bf%d0%be%d0%b8%d1%81%d0%ba%d0%b0-%d0%bf%d0%be%d1%81%d1%82%d0%be%d1%8f%d0%bd%d0%bd%d0%be%d1%82%d0%be-%d0%b7%d0%b0/", "text": "Окръжната прокуратура в Пловдив поиска от съда постоянното задържане на двамата висши служители на Здравната каса, обвинени в даване и вземане на подкуп и в документна измама. Според разследващите, чрез аптеки-фантоми Иван Деспотов и Владимир Манев и двама техни съучастници, са източили от Здравната каса над 1 милион лева, предаде  . В престъпната схема, действала повече от година, са използвали данните на над 40 хепатитноболни пациенти без те да знаят. Така за лечението им, което е между 25 и 35 хиляди лева на месец, Касата е плащала два пъти. Съучастници на двамата служители от Здравната каса са собственика на аптеки Николай Александров, на когото беше наложена парична гаранция от 20 хиляди лева и подставеното лице – социално слаб пловдивчанин, който се е водел управител на виртуални аптеки. Той е също е на свобода с парична гаранция 3000 лева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.12", "title": " Прокуратурата поиска постоянното задържане на висшите служители на НЗОК, обвинени в подкуп"}
{"url": "https://trud.bg/%d0%b8%d1%80%d0%b0%d0%ba%d1%81%d0%ba%d0%b8%d1%82%d0%b5-%d0%b2%d0%bb%d0%b0%d1%81%d1%82%d0%b8-%d0%be%d1%82%d0%b2%d0%be%d1%80%d0%b8%d1%85%d0%b0-%d0%b2%d1%8a%d0%b7%d0%b4%d1%83%d1%88%d0%bd%d0%be%d1%82/", "text": "Иракският премиер Хайдер Абади нареди да бъде отворено въздушното пространство на страната и движението на самолети да се осъществява както обичайно, съобщи местната държавна телевизия, цитирана от Ройтерс. Иракското небе беше затворено от полунощ в петък като предпазна мярка заради днешните парламентарни избори. Към обяд нямаше данни за значителни произшествия по време на изборния ден. Джихадистите от “Ислямска държава”, които през 2014 г. превзеха една трета от Ирак, заплашиха с нападения в изборния ден. Това са първите избори в Ирак след разгрома на джихадистите миналата година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.12", "title": " Иракските власти отвориха въздушното си пространство"}
{"url": "https://trud.bg/%d1%81%d0%b5%d0%bb%d0%be-%d0%b1%d1%8a%d0%bb%d0%b3%d0%b0%d1%80%d0%b5%d0%b2%d0%be-%d0%bf%d0%be%d1%81%d1%80%d0%b5%d1%89%d0%bd%d0%b0-%d0%b2%d0%b8%d1%86%d0%b5%d0%bf%d1%80%d0%b5%d0%b7%d0%b8%d0%b4%d0%b5/", "text": "С пословичното добруджанско гостоприемство и топла прегръдка Българево посрещна вицепрезидента Илияна Йотова. Както и с песни, и хора, които продължиха два часа в читалището “Народен будител-1940” и бяха истинска загрявка за открития в петък юбилеен 15-и Общобългарски младежки фолклорен събор “С България в сърцето ” в Каварна, на който тя стана патрон. ” Добре дошли в селото с най-българско име и с най-красив залив в световната класация – Болата”, приветства гостенката кметът Георги Георгиев. По традиция я посрещнаха с добруджанска погача и мед, за да й е сладък животът, както казват местните хора, потомци на етнографската група гагаузи, самоназоваваща се и “ески булгар”/ стари българи/. Стана ясно, че това е второ посещение на Илияна Йотова в селото, българевци са я поканили пак след първата си среща с нея като кандидат за евродепутат през 2014 г., защото я харесват като политик. “Трябва да се държим като народ, да се държим за ръце”, първа се втурна към гостенката баба Велка. Домакините показаха с гордост етнографския си кът в читалището с експонати от края на 19 и началото на 20 в. Сред тях има булчинска рокля, поли с красиви фестони и типични гагаузки ризи, кърпи за глава с цветен сачак, който се бродира с игла от конски косъм, голям гоблен на стена, нашит върху чувал, бебешки люлки, едната от които е тип “шезлонг”, дантели, плетени на една ръка и стари семейни фотографии . Домашно огнище и гостна от онова време изпълват двата края на автентичната сбирка, която дава заявка скоро да се превърне в музей, а и такива са уверенията на Нина Ставрева, кмет на Каварна, в чиято община Българево е най-голямото село, а иначе е с най-дълъг бряг от всички населени места по Черноморието. Богатата трапеза за гости с добруджански и типично гагаузки ястия смая всички. Сръчните майсторки на гозби бяха приготвили мамалига, пазламач по местна старовремска рецепта, катми, баница със сирене, каварма, която за разлика от баницата е сладка и листите в нея се нагъват. Поливката се прави само с каймак от овче мляко. Навремето през 1940 г. в селото е имало стада с над 15 хиляди овце, обясни Василка Димитрова, ръководителка на местния фолклорен състав. Българевци открай време правят най-хубавото овче мляко и сирене и доказаха това и сега пред своята гостенка. На отрупаната маса имаше още кирде / баница с праз, лук и със специална трева, която вирее само тук /, тиганички, лозови сърми и разбира се, чорек. Това е питка, която се меси без яйца, без мая, не бухва, пече се в гореща пещ, когато се махне дори и жарта от нея, и е изключително вкусна. Майсторката й 80-годишната Анастасия Дукова я поднесе ритуално във везана кърпа, която е на век и половина. По обичай наздравицата е с домашна вишновка в миниатюрни чашки като напръстник. Изпълненията на три фолклорни състава -от Българево, Могилище и от Камен бряг-“Каменбряшките баби”, без които не минава нито един Джулай с рокаджиите, развълнуваха много вицепрезидента Илияна Йотова, а и като тропнаха хоро, веднага я изкушиха и с кметицата на Каварна се хванаха на него. Неуморим с акордеона беше 82-годишният дядо Йови от Могилище, с когото освен на общата снимка Йотова пожела отделно да се фотографира. Голямата изненада за нея дойде при запознанството й с една от най-новите жителки на Българево – филипинката Ейра. Младата жена изпя незабравимата песен на Мария Нейкова “Вървят ли двама” от филма “Козият рог”. Тя сподели пред вицепрезидента, че е разбрала от свой съученик колко красиво е Черно море, омъжила се е за германец и от 4 години живее в Българево, където смята да остане със семейството си. Селото е единственото, в което булките след венчавка не го напускат, а водят заврени зетьове в него. Българево е известно с бунтарския си дух и е последното населено място в Южна Добруджа, което пада под румънско владение. 40 дни местните са барикадирали с каруци пътя, за да не допуснат чокойските власти, мятали са камъни и са викали “искаме булгарещи, не щем румънещи!”. Чешмата в центъра е символът на селото и според поверието, който пие вода от нея, остава в Българево. Домакините подариха на вицепрезидента тъкана гагаузка престилка и плетени вълнени терлици, а тя обеща отново да дойде при тях заради силното взаимно емоционално зареждане. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.12", "title": " Село Българево посрещна вицепрезидента Илияна Йотова"}
{"url": "https://trud.bg/%d0%b2%d0%b0%d0%bb%d0%b5%d0%bd%d1%82%d0%b8%d0%bd-%d1%80%d0%b0%d0%b4%d0%b5%d0%b2-%d0%bf%d0%be%d0%b4%d0%be%d0%b7%d1%80%d0%b5%d0%bd%d0%b8%d1%8f%d1%82%d0%b0-%d0%bf%d0%be%d0%b1%d0%be%d1%8f/", "text": "Работи се активно по случая с нападението над зам.-кмета на Ловеч Цветан Георгиев. Това каза пред журналисти в Пловдив министърът на вътрешните работи Валентин Радев По думите му, подозренията са към лице, свързано с незаконен дърводобив. „Пострадалият посочва лице, но тепърва ще се установява дали е той. Дано е този и бързо да стигнем до него. Засега това е работната версия – лице, свързано с незаконен дърводобив. Всички останали версии не са изключени. Работи се по установяване на истината“, коментира министър Радев. Министърът заяви, че когато е присъствал на годишния анализ за дейността на Областната дирекция на МВР в Ловеч, повечето от въпросите към него са били свързани с незаконния дърводобив. „Свързвам ги тези неща, които казва заместник-кметът, с наболелия проблем с дърводобива. Не е ясно дали посоченото като извършител на побоя лице е това и дали го е разпознал. Всичко това ще се изясни след като се съберат обстоятелствата и фактите“, каза още министър Радев.", "date": "2018.05.12", "title": " Валентин Радев: Подозренията за побоя над зам.-кмета на Ловеч са към лице, свързано с дърводобива"}
{"url": "https://trud.bg/%d0%bd%d0%b0%d1%81%d0%b0-%d0%bf%d0%bb%d0%b0%d0%bd%d0%b8%d1%80%d0%b0-%d0%b4%d0%b0-%d0%b8%d0%b7%d0%bf%d1%80%d0%b0%d1%82%d0%b8-%d0%bc%d0%b0%d0%bb%d1%8a%d0%ba-%d1%85%d0%b5%d0%bb%d0%b8%d0%ba%d0%be%d0%bf/", "text": "НАСА оповести плановете си да изпрати малък хеликоптер на Марс през 2020 г., съобщават световните информационни агенции. Наречен “Хеликоптер Марс”, миниатюрният летателен апарат е с тегло под 1,8 килограма. Корпусът му е с размерите на топка за софтбол. Перките му се въртят 10 пъти по-бързо в сравнение с хеликоптер на Земята, за да може свръхлекият, но мощен “мъник” да се справи с рядката марсианска атмосфера. Летателният апарат ще бъде прикрепен към “коремчето” на марсоход, който ще бъде изпратен на Червената планета с мисия да изследва обитаемостта на средата, да търси признаци за древен живот и да оцени естествените ресурси и потенциалните рискове за бъдещи човешки пътешественици. “Хеликоптер Марс”, чиято разработка започва през 2013 г., ще се захранва от слънчеви батерии и ще разчита на нагревателен механизъм, който да поддържа топлината му в студените нощи на Червената планета. Заради огромното разстояние между Земята и Марс, операторите няма да могат да управляват мини хеликоптера в реално време. Вместо това летателният апарат ще притежава “способността да приема и тълкува изпращаните от му от Земята команди и самостоятелно да изпълнява мисията си”. НАСА окачествява проекта като “високорисков”, и същевременно “изключително благодатен”. “Гордеем се с нашите премиери. Идеята за хеликоптер в небето на друга планета е изключително вълнуваща. Никоя друга нация преди това не е изпращала подобен летателен апарат на Марс”, казва новият директор на НАСА Джим Брайдънстайн. От американското космическо управление отбелязват, че евентуален неуспех с мини хеликоптера няма да повлияе върху планираната за 2020 г. мисия. При успех обаче той ще послужи като модел за бъдещи въздушни “скаути”, които ще могат да летят ниско над повърхността и да достигат места, недостъпни за конструираните от човека роувъри. По план марсоходът с прикрепения към него мини хеликоптер трябва да бъде изстрелян през юли 2020 г. и да достигне повърхността на Червената планета през февруари 2021 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.12", "title": " НАСА планира да изпрати малък хеликоптер на Марс"}
{"url": "https://trud.bg/%d0%b1%d1%80%d0%b0%d1%82%d1%8a%d1%82-%d0%bd%d0%b0-%d0%bc%d0%b5%d0%b3%d0%b0%d0%bd-%d0%bc%d0%b0%d1%80%d0%ba%d1%8a%d0%bb-%d0%bd%d0%b0%d0%bf%d0%b8%d1%81%d0%b0-%d0%b8%d0%b7%d0%b2%d0%b8%d0%bd%d0%b8%d1%82/", "text": "Томас Маркъл младши, полубратът на Меган Маркъл, е написал второ отворено писмо – този път извинително, с надеждата “в последния момент” да получи покана за сватбата й с принц Хари на 19 май, пише в. “Дейли експрес”. , публикувано наскоро от сп. “Ю Ес уикли”, 51-годишният Томас Маркъл младши призова принц Хари да не се жени за неговата полусестра. В него той описа Меган Маркъл като “преситена, повърхностна, надменна жена, която ще направи за смях кралското семейство” и нарече предстоящия брак “най-голямата грешка в историята на кралските сватби”. Този път тонът на Маркъл младши е далече по-смирен. Във второ отворено писмо, публикувано от сп. “Ин тъч”, полубратът на 36-годишната Меган Маркъл припомня техни общи семейни спомени и съвместни празници и изразява надежда, че все още “не е късно” да получи покана за сватбата й. “Вярно е, че с теб през годините се отдалечихме от останалите членове на фамилията. Ние обаче все още сме семейство. С всички тези спомени да те гледаме как порастваш е болезнено, че ни забравяш. Това, че не ме покани на сватбата, накърни чувствата ми. Все още не е късно да ми пратиш покана. Членовете на семейството трябва да бъдем до теб в сватбения ден и да покажем обичта и подкрепата си, защото така правят близките”, пише Томас Маркъл младши, обръщайки се към своята полусестра с галеното име “Мег”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.12", "title": " Братът на Меган Маркъл написа извинително писмо с надеждата да получи покана за сватбата й с принц Хари"}
{"url": "https://trud.bg/%d0%bc%d0%b0%d0%b9%d0%ba-%d0%bf%d0%be%d0%bc%d0%bf%d0%b5%d0%b9%d0%be-%d1%81%d0%b0%d1%89-%d0%b8%d1%81%d0%ba%d0%b0%d1%82-%d1%81%d0%b5%d0%b2%d0%b5%d1%80%d0%bd%d0%b0-%d0%ba%d0%be%d1%80%d0%b5%d1%8f-%d0%b4/", "text": "САЩ искат Северна Корея да им бъде “близък партньор”, а не враг, каза американският държавен секретар Майк Помпейо и отбеляза, че Америка често е успявала да изгради добри приятелски отношения с бившите си противници, предаде Асошиейтед прес. Помпейо заяви, че е говорил със севернокорейския лидер Ким Чен-ун за тази си надежда по време на посещението си в Пхенян по-рано през седмицата, при което уточни последните подробности по планираната за 12 юни среща между Ким и американския президент Доналд Тръмп и постигна освобождаването на трима американци, лишени от свобода в Северна Корея. Помпейо каза, че е водил “топли”, “конструктивни” и “добри” разговори с Ким и е дал да се разбере, че ако Северна Корея се откаже завинаги от ядрените си оръжия и го направи така, че това да подлежи на проверки, САЩ са готови да й помогнат да укрепи икономиката си и да повиши жизнените си стандарти до нивото на тези в Южна Корея. “Проведохме добри разговори за историите на нашите две държави, за предизвикателствата, които сме имали помежду си”, заяви Помпейо на пресконференция с южнокорейската външна министърка Кан Кьон-уа, която бе на посещение във Вашингтон. “Разговаряхме за факта, че Америка често в историята е имала противници, с които сега сме близки партньори, и за нашата надежда, че можем да постигнем същото по отношение на Северна Корея”, каза той. Помпейо не уточни за които други противници става дума, но и той, и други американски политици често са отбелязвали, че САЩ са изиграли голяма роля за възстановяването на Япония и европейските страни от Оста след Втората световна война. С американска помощ тези държави се възстановиха от разрушенията на конфликта. “Ако Северна Корея предприеме смели действия за бърза денуклеаризация, САЩ са готови да работят с нея за постигане на просперитет, сравним с този на нашите южнокорейски приятели”, каза Помпейо. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.12", "title": " Майк Помпейо: САЩ искат Северна Корея да им бъде “близък партньор”, а не враг"}
