{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d0%be%d0%b1%d0%b2%d0%b8%d0%bd%d0%b8-%d1%81%d0%b0%d1%89-%d0%b7%d0%b0%d1%80%d0%b0%d0%b4%d0%b8-%d0%b7%d0%b0%d0%bf%d0%b0%d0%b7%d0%b2%d0%b0%d0%bd%d0%b5%d1%82/", "text": "Турският президент Реджеп Тайип Ердоган обвини САЩ заради запазването на „мълчание“ относно убийството на саудитския журналист Джамал Хашоги, предава AFP. „Не разбирам мълчанието на Америка…. Искаме всичко да бъде изяснено, защото има жестокост, има убийство“, заяви Ердоган в телевизионно интервю. „Убийството на Хашоги не е обикновено“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.03", "title": " Ердоган обвини САЩ заради запазването на „мълчание“ за убийството на Джамал Хашоги"}
{"url": "https://trud.bg/%d0%bb%d0%b5%d1%87%d0%b5%d0%b1%d0%bd%d0%b0-%d1%84%d0%b8%d0%b7%d0%ba%d1%83%d0%bb%d1%82%d1%83%d1%80%d0%b0-%d0%b8%d0%b7%d0%bf%d1%80%d0%b0%d0%b2%d1%8f-%d0%ba%d1%80%d0%b8%d0%b2%d0%b8-%d0%be%d1%82-%d0%ba/", "text": "От скрининга през изправителната гимнастика до лечението поемат специалистите в Търговище Да възстановят лечебната физкултура в училищата, за да се ограничат гръбначните изкривявания при децата от “дигиталното”, втренчено в компютъра или таблета, поколение, и да предотвратят бъдещи заболявания. За това са се амбицирали двама млади специалисти от Търговище, които напук на теорията за неограничени възможности навън са останали в родния си град. Те са кинезитерапевтът Весела Кръстева и ортопедът Тихомир Папуров. И двамата са с търговищки корени и разсъждават като хора, които имат ясен хоризонт, цели и амбиции. Весела е на 33 години и е завършила НСА. Магистър кинезитерапевт, със специализация по ортопедия и травматология. Преподавателите й и предлагали аспирантура и съответно асистентско място. Много пъти е канена да работи в чужбина – Кипър, Холандия, Германия, Белгия. “Смятам, че и хората тук също имат нужда от специалисти. Моята професия позволява да работя където и да е. Да се развивам, ако имам качества и непрекъснато се уча и надграждам. Обичам си работата и тук идеално ме устройва всичко. Родният град, близките и приятелите. Научена съм да давам на хората, не само да искам и да имам претенции към всичко и всеки”, казва Весела. Колегата й в начинанието, д-р Папуров (32 г.), е от известна лекарска фамилия в Търговище. Завършил е езикова гимназия във Варна. Там се дипломира и по медицина. Работил е в Разград, Военна и окръжна болници във Варна, болница “Проф. Шойлев” в София. Сега си е в родния град. “Аз виждам истинска перспектива в това, което започваме. Човек може да се реализира навсякъде. Стига да бъде достатъчно амбициозен, идеен, да си отваря очите и ушите”, казва лаконично той. Идеята им стъпва на практиката. В работата си и двамата имали пациенти, които от детска възраст, са получили увреждания и неусетно през годините се оказали със сериозни здравословни проблеми, които нарушават качеството на живот. “Само за седмица през кабината ми преминаха 5 деца с тревожни изкривявания. Едното беше с 45 градуса изкривяване и го изпратих в София, защото там вече е нужно лечение”, разказва Весела. Заедно с д-р Папуров от началото на тази година те започнаха срещи с родители на първолаци от І ОУ “Хр. Ботев”, за да им обяснят идеята на профилактиката, последиците от начина на живот на децата и рисковете в бъдеще. От средата на февруари в училището, започват занимания по лечебна гимнастика с първите 15 деца, чиито родители са пожелали да ги включат в курса. В училището ще има и втора група за по-големи ученици. В икономическата гимназия пък се събират деца от останалите училища, с които отново работи Кръстева. Там ходят и възрастни, решили да се раздвижат. “Още от студентка мисля по този въпрос, но сега намерих съмишленик, с когото да реализираме програмата за детска профилактика и възстановяване на лечебната физкултура. Мотивира ме това, че тя е била задължителна години наред и всички научни разработки сочат колко е важна и като превенция. Няма как мускулатурата на малките деца да укрепне от само себе си. Сега спортовете са занемарени. Децата имат друг режим на живот. Затова се увеличават и затлъстяванията, и изкривяванията”, споделя Весела и допълва, че трябва да се работи за психомоторното развитие на децата още от раждането им. Такава бебешка група има и в Търговище. “Работим, за да развием или потиснем определени рефлекси. Имаме комплекс за вестибуларния апарат. Правим масажи, бебешки лицеви опори, учим ги да се обръщат сами по гръб или корем. Важно е да ги научим да пълзят преди да проходят. Не бива да правят първите си стъпки на пръсти.”, обяснява още тя. С д-р Папуров са се разбрали, при откриване на проблем, да се насочват децата към лекар, който да прецени има ли здравословен проблем. Установили са връзки с лекари в Горна баня да поемат тежките случаи. “Целта е да диагностицираме децата в ранен период, за да предотвратим проблеми после. И аз някога ходех на такава гимнастика и знам вече, и като професионалист, колко е важна. В тийнейджърска и зряла възраст, когато имаме неправилна стойка и положение на гръбначния стълб може да доведе до нарушения на цялата походка, да увреди и гръдния кош, съответно и органите – сърце, бял дроб”, уточнява и д-р Папуров. “Амбицирани сме да стартираме с изправителна гимнастика и укрепване на мускулатурата още в ранна детска възраст. Тя има за цел и да се създаде физическа култура.”, казва още Тихомир. “Това е началото на, надявам се, дългогодишен проект. Ще го разширим. Амбицирани сме да се получат нещата. Защо да не сложим началото и на национален проект”, казват и двамата. И допълват, че имат много колеги, заминали зад граница. Сега започнали да се завръщат. “Свикнали сме сред близките си, да сме обградени от хора с топли отношения, каквито навън трудно ще намериш. Това ни е важно. А, има ли по-голям тест от този да успееш у дома”, казва Папуров. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.03", "title": " Лечебна физкултура изправя криви от компютър деца\t\t\t"}
{"url": "https://trud.bg/%d0%bc%d0%b5%d1%81%d0%b8-%d0%bf%d0%be%d0%b4-%d0%b2%d1%8a%d0%bf%d1%80%d0%be%d1%81-%d0%b7%d0%b0-%d0%b5%d0%bb-%d0%ba%d0%bb%d0%b0%d1%81%d0%b8%d0%ba%d0%be/", "text": "Лионел Меси,  лидерът при голмайсторите в Примера дивисион, е с контузия след равенството на „Барселона“ с „Валенсия“ (2:2) на „Камп Ноу“. Нападателят има мускулен проблем и е под въпрос за предстоящото дерби с „Реал“ (Мадрид) за купата на Краля. Каталунците приемат „белия балет“ в първи 1/2-финален сблъсък тази сряда. Аржентинецът вече премина обстоен преглед, но не е ясно дали ще успее да се възстанови навреме. Последната дума ще има наставникът Ернесто Валверде, който трябва да прецени дали да рискува здравето на мегазвездата. Осман Дембеле, друг офанзивен играч на „Барса“, също лекува травма и може да не играе срещу „Реал“.", "date": "2019.02.03", "title": " Меси под въпрос за Ел Класико"}
{"url": "https://trud.bg/%d0%bd%d0%b0%d0%b1%d0%b8%d1%80%d0%b0%d1%82-%d0%b2%d0%be%d0%b9%d0%bd%d0%b8%d1%86%d0%b8-%d0%be%d1%82-29-%d0%b3%d1%80%d0%b0%d0%b4%d0%b0/", "text": "Министерството на отбраната стартира от 7 февруари национална информационна кампания за популяризиране на военната професия. В 29 града в страната ще бъдат организирани информационни борси, за да могат хората, които проявяват интерес към военната служба, да получат подробна информация не само за условията на кандидатстване за войнишки длъжности, но също и за професиите в Сухопътните войски, Военновъздушните и Военноморските сили, Силите за специални операции, Националната гвардейска част и Служба “Военна полиция”. Този четвъртък кампанията “Бъди войник” е в Стара Загора и ще стартира от 15,00 часа във фоайето на Драматичен театър “Гео Милев”. Концертът на Гвардейския представителен духов оркестър и Представителния ансамбъл на въоръжените сили ще започне от 18.30 ч. в Драматичен театър “Гео Милев”, а входът за концерта е свободен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.02.03", "title": " Набират войници от 29 града"}
{"url": "https://trud.bg/%d1%8e%d0%bd%d0%b0%d0%b9%d1%82%d0%b5%d0%b4-%d1%81%d0%b5-%d0%b2%d1%8a%d1%80%d0%bd%d0%b0-%d0%b2-%d0%b5%d1%80%d0%b0%d1%82%d0%b0-%d0%bd%d0%b0-%d1%84%d1%8a%d1%80%d0%b3%d1%8e%d1%81%d1%8a/", "text": "Тимът на „Манчестър Юнайтед“ се радва на впечатляваща серия, каквато не е имала от ерата на сър Алекс Фъргюсън. „Червените дяволи“ надвиха с 1:0 „Лестър“ в двубой от 25-ия кръг на Висшата лига. По този начин отборът на мениджъра Оле Гунар Солскяер записа пета поредна победа като гост във всички турнири. За последно това се случи през 2012 година, когато начело на отбора бе именно легендарният шотландски специалист.  В основата на успеха насред „Кинг Пауър Стейдиъм“ отново бе дуото Пол Погба – Маркъс Рашфорд. Юношата на „Юнайтед“ вкара единственото попадение в двубоя през първата част след отличен извеждащ пас на френския национал. За Рашфорд това бе 26-то попадение в мач №100 за първенство.  А Солскяер продължава без загуба начело на 20-кратния шампион на Англия. Норвежецът има 7 успеха от 8 мача, като единствените изпуснати точки бяха през седмицата при 2:2 с „Бърнли“ у дома. Нито един друг тим няма повече спечелени точки, откакто скандинавецът застана начело на английския гранд. Впечатляващата серия доближи клуба от Манчестър на само 2 точки от място в топ 4. Тази мисия изглеждаше невъзможна в средата на декември, когато „червените дяволи“ изоставаха на цели 9 от „Челси“. Тогава тимът бе и с изравнена голова разлика, докато сега тя е положителна – плюс 13.", "date": "2019.02.03", "title": " „Юнайтед“ се върна в ерата на Фъргюсън"}
{"url": "https://trud.bg/%d0%bf%d1%80%d0%b5%d0%b2%d1%8a%d0%b7%d0%bf%d0%b8%d1%82%d0%b0%d0%b2%d0%b0%d1%82-%d1%81%d1%82%d1%83%d0%b4%d0%b5%d0%bd%d1%82%d0%ba%d0%b0-%d0%be%d1%82%d0%ba%d1%80%d0%b0%d0%b4%d0%bd%d0%b0%d0%bb%d0%b0/", "text": "Студентка, която откраднала протфейла на своя колежка със 120 лв. и документи, ще търпи 8 месеца пробация. През това време Х.Х. няма да сменя настоящия си адрес и два пъти седмично ще се среща с пробационен служител. Наказанието е на Окръжния съд в Шумен, който променя присъдата на първата инстанция Районен съд – глоба 300 лв. Според магистратите, паричната санкция не би имала възпитателен ефект. Младата жена вече имала наложена глоба за друго подобно деяние, не я платила и посегнала отново на чужди вещи. Кражбата станала през септември 2017 г. от зала във втори корпус на Шуменския университет. По време на почивка момиче оставило чантата си в зала 213. Х.Х. забелязала самотния багаж, взела портфейла, напуснала ВУЗ-а, опразнила портфейла и го захвърлила в центъра на Шумен. Камери на университетската сграда запечатали влизането и излизането на извършителката, а при преглед на записите полицейски служител я разпознал. Х.Х. признала за кражбата и дори казала къде е изхвърлила непотребния портфейл. Така по-късно претенциите на служебния й адвокат, че е осъдена по косвени доказателства не били взети под внимание от магистратите. Х.Х. дължи стойността на откраднатото – 120 лв., както и още 175 лв. деловодни разноски. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.03", "title": " Превъзпитават студентка, откраднала протфейла на своя колежка, с пробация"}
{"url": "https://trud.bg/%d1%81%d1%82%d0%b8%d1%85%d0%b2%d0%b0-%d0%b3%d0%bd%d0%b5%d0%b2%d1%8a%d1%82-%d0%bd%d0%b0-%d0%b6%d1%8a%d0%bb%d1%82%d0%b8%d1%82%d0%b5-%d0%b6%d0%b8%d0%bb%d0%b5%d1%82%d0%ba%d0%b8/", "text": "На 12-ия уикенд масови протести във Франция от страна на движението на “жълтите жилетки”, всички сигнали сочат, че яростта на тълпите започва да се изчерпва. По данни  на  всекидневник “Фигаро” в демонстрациите в Париж и големите градове на Франция тази събота са участвали около 60 000 души, в сравнение близо 300-те хиляди, които се събраха във френската столица в първия уикенд на протести на 17 ноември 2018 г. Макар и недоволството срещу управлението на президента Еманюел Макрон все още да е основен двигател на протестите, поведението на демонстрантите отблъсна мнозина, коментират наблюдатели.  На 27 януари в Париж се проведе и многохилядно шествие на “червените шалове” – гражданско движение срещу изстъпленията и вандализма, извършвани от “жълтите жилетки” по време на демонстрациите. На обиколка из страната в събота министър-председателят Едуард Филип обеща отпускането на 3 млн. евро за компенсации на малки и средни бизнеси, пострадали от протестите.  ", "date": "2019.02.03", "title": " Стихва гневът на „жълтите жилетки“"}
{"url": "https://trud.bg/%d1%80%d0%b0%d0%b7%d0%b3%d1%80%d0%be%d0%bc-%d0%b7%d0%b0-%d1%80%d0%be%d0%b4%d0%bd%d0%b8%d1%8f-%d1%88%d0%b0%d0%bc%d0%bf%d0%b8%d0%be%d0%bd-%d0%b2-%d0%b0%d1%80%d0%b5%d0%bd%d0%b0-%d0%b0%d1%80/", "text": "Зле за България започна тенис турнира София оупън. Националният шампион в зала Габриел Донев претърпя тежко поражение с 1:6, 2:6 от опитния украинеца Сергей Стаховски в първия кръг на квалификациите. 22-годишният българин си осигури покана за пресявките само преди седмица, когато спечели титлата в зала „София“, но вчера беше далеч от класата на съперника. 33-годишният Стаховски, който е 136-и в света, контролираше с лекота събитията на корта и спечели без усилия първия сет. Във втория Донев успя да внесе повече интрира в разиграванията, но вкарваше повече сила от необходимото в ударите и доста от топките му летяха в аут.  „Чувството да играя на толкова голям корт е невероятно – призна Габриел след мача. – Определено имаше напрежение върху мен, особено през първите геймове. В същото време той започна много силно. Натрупах безценен опит, ще се опитам да извлека максимума от този двубой. Ако можех да върна времето бих изиграл този мач наново. Дадох всичко от себе си, но все пак Стаховски е играч от друга класа.“  Късно снощи завърши мачът на другия ни представител в квалификациите Александър Лазаров със словака Лукаш Лацко. Победи в първия ден спечелиха Яник Маден (Германия), Стефано Травалия (Италия), Франко Шкугор (Хърватия), Андреа Арнаболди (Италия) и Даниел Брандс (Германия).", "date": "2019.02.03", "title": " Разгром за родния шампион в „Арена Армеец“"}
{"url": "https://trud.bg/%d0%bf%d0%b0%d0%bf%d0%b0%d1%82%d0%b0-%d0%b7%d0%be%d0%b2%d0%b5-%d0%be%d1%82-%d0%be%d0%b0%d0%b5-%d0%b7%d0%b0-%d1%80%d0%b5%d0%bb%d0%b8%d0%b3%d0%b8%d0%be%d0%b7%d0%bd%d0%be-%d0%bf%d0%be%d0%bc%d0%b8%d1%80/", "text": "Йемен и Катар – основни теми на разговорите в Абу Даби „Тръгвам на път за Обединените Арабски Емирства. Отивам на посещение като брат, за да напишем заедно страница на диалог и да повървим заедно по пътеките на мира. Молете се за мен.” С тези думи в профила си в туитър главата на Римокатолическата църква Франциск обяви началото на започналата снощи тридневна визита в ОАЕ, с която става първият понтиф в историята, стъпил някога на Арабския полуостров. Посещението му е за участие в „Глобална конференция на човешкото братство”, която се провежда под егидата на ръководството на ОАЕ и преминава под мотото „2019 – Година на толерантността”. Емирствата, наравно със съседна Саудитска Арабия, са пряко замесени в кървавия конфликт в Йемен и блокадата на Катар. Тези две кризи се очаква папата да обсъди в частни разговори с лидерите на ОАЕ, без обаче да прави публични изявления, посочват наблюдатели. Пристигането в Абу Даби на Франциск – радетел за помирение по света, бележи важна крачка в помирението между християнство и исляма, след като папа Павел VI става първият понтиф, посетил Светите земи през 1967 г., а Йоан-Павел II първи влезе в джамия през 2001 г. в Дамаск.  ", "date": "2019.02.03", "title": " Папата зове от ОАЕ за религиозно помирение\t\t\t"}
{"url": "https://trud.bg/%d0%b0%d0%bf%d0%b0%d1%88%d0%b8-%d0%b0%d1%82%d0%b0%d0%ba%d1%83%d0%b2%d0%b0%d1%85%d0%b0-%d1%80%d0%be%d0%b6%d0%b5%d0%bd%d1%81%d0%ba%d0%b8%d1%8f-%d0%bc%d0%b0%d0%bd%d0%b0%d1%81%d1%82%d0%b8%d1%80-%d0%be/", "text": "Двама мъже и една жена бяха арестувани зрелищно насред магистрала Струма, след като откраднали кутия с дарения от Роженския манастир. Апашите посетили манастира в късния следобяд на 1 февруари и започнали да го разглеждат. Изведнъж грабнали кутията и изчезнали. Минути по-късно свещеникът установил кражбата и извикал полиция. На видеокамерите се видяло, че групата се качва в автомобил с врачанска регистрация. Криминалистите от Сандански организирали акция по залавянето им и след кратко преследване ги задържали на магистрала “Струма”. Апашите се оказали от Бяла Слатина. Това е второ посегателство срещу манастира. Първото бе през септември миналата година, когато група от 6 маскирани лица нахлуха и вързаха попа. После изкопаха дупка в стената на храма в търсене на съкровище. След като не открили нищо, иманярската банда избягала. Ден по-късно нападателите, сред които и адвокат от Сандански, бяха заловени.  ", "date": "2019.02.03", "title": " Апаши атакуваха Роженския манастир (обзор)\t\t\t"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d1%80%d0%b0%d0%b7%d0%bf%d0%be%d0%bb%d0%b0%d0%b3%d0%b0-%d1%81-%d0%b4%d0%be%d0%ba%d0%b0%d0%b7%d0%b0%d1%82%d0%b5%d0%bb/", "text": "Прокуратурата разполага с доказателства, че бягството на Никола Груевски е било организирано поне два месеца преди това, пише на своята страница македонският телевизионен канал “Телма“. Никола Груевски е избягал в последната минута, но е планирал бягството в детайли, твърдят за „Телма“ от прокуратурата. Те казват, че той не е говорил истината и манипулира обществеността, защото разследването е събрало доказателства, потвърждаващи, че той е започнал да планира бягството два месеца по-рано през септември. Тя съвпада с информацията на обвинението, че точно през септември той е изтеглил всички пари от банковите сметки в Македония, около 200 хил. евро, което остава незабелязано от компетентните и разследващите органи. Кога, как, къде и с чия помощ Груевски е напуснал Македония остава неизвестно дори след първото интервю от вчера, след като е избягал в Унгария през ноември миналата година. Прокурорът Вилма Русковска заяви пред Телма, че е очаквано Груевски да не разкрие подробности за бягството и възможната помощ. „Това, което той не иска да каже, е нормално. Ако го каже, ще се разбере кой или кои са му помогнали за бягството. Какво можем да направим, освен това, което вече предприемаме. За иронията нямам коментар“, казва Русковска. Груевски не каза нищо ново за бягството. Твърди, че се е подготвяло убийството му в затвора, но не представи никакви доказателства за това, припомня медията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.03", "title": " Прокуратурата разполага с доказателства, че бягството на Никола Груевски е било организирано"}
{"url": "https://trud.bg/%d1%81%d0%b5%d1%80%d0%b3%d0%b5%d0%b9-%d1%81%d1%82%d0%b0%d0%bd%d0%b8%d1%88%d0%b5%d0%b2-%d0%b3%d0%b5%d1%80%d0%b1-%d0%bd%d0%b5-%d0%bc%d0%be%d0%b3%d0%b0%d1%82-%d0%b4%d0%b0-%d0%bf%d0%be%d0%b1%d0%b5%d0%b4/", "text": "Лидерът на европейските социалисти и евродепутат от левицата Сергей Станишев подкрепи Елена Йончева. Пред   той заяви, че ГЕРБ не могат да победят Йончева в битката на тема корупция. „На последния Конгрес на БСП призовах да я подкрепят. Познавам Елена и знам що за човек е, сигурен съм, че съдът ще се произнесе справедливо по този въпрос. Грешката на ГЕРБ е, че в продължение на 10 години водят битка с Елена Йончева на тема корупция, това е обречено на загуба за тях. Хората няма да им повярват”, коментира Станишев. Лидерът на европейските социалисти не отговори еднозначно дали иска да води листата на БСП за предстоящите евроизбори. Той допълни, че БСП при този вот постига по-слаби резултати от другите избори – местни и парламентарни. По думите му това означава, че не трябва да се създават вътрешнопартийни конфликти, а трябва да се изведе силна програма и листа, която ще убеди хората да ги подкрепят. „Аз съм водил много европейски кампании, знам къде са ни слабостите и затова казах на Конгреса на БСП, при това изравняване на силите между БСП и ГЕРБ, за да постигнем победа, трябва да знаем, че залогът е много по-голям от тези 17 човека, които ще бъдат избрани. Залогът е дали ще се отиде към предсрочни избори, какви ще бъдат нагласите за местните избори, това е тест. Оттам ще тръгнат много процеси. Ние не бива да излъчваме сигнали за спорове, всичко може да бъде направено умно, за да се мобилизират нашите избиратели”, коментира евродепутатът. Сергей Станишев заяви, че го тревожи за стила на правене на политика в България. „Трябва да има остри сблъсъци по политики, но чисто човешки е добре да се спазва добрият тон, защото нашата политика започва да прилича на кръчмарска разправия, което само може да отврати хората”, каза лидерът на европейските социалисти и допълни, че има за какво да се спори с ГЕРБ и ЕНП. Станишев допълни, че евроизборите не са атрактивни за българските избиратели и не само, но хората трябва да започнат да се интересуват повече от процесите в Европа. Той посочи, че партията на европейските социалисти ще се бори за въвеждане на регулации над големите корпорации. „Регулации трябва да има, това е огромно поле, в което се движат гигантски потоци от информация и никой не носи отговорност за истина, лъжа, дори в морален план. Регулация трябва да има при големите корпорации по отношение на данъчното облагане – европейските социалисти сме предложили да има т.н Данък ГАФ („Гугъл”, „Амазон”, „Фейсбук”), които плащат много по-ниски данъци, отколкото обикновена нормална фирма, използвайки вратичките в законодателството на държавно ниво”, каза той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2019.02.03", "title": " Сергей Станишев: ГЕРБ не могат да победят Йончева в битката на тема корупция"}
{"url": "https://trud.bg/%d1%82%d1%80%d1%8a%d0%bc%d0%bf-%d0%b8%d1%81%d0%ba%d0%b0-%d0%bd%d0%be%d0%b2-%d1%80%d0%b0%d0%ba%d0%b5%d1%82%d0%b5%d0%bd-%d0%b4%d0%be%d0%b3%d0%be%d0%b2%d0%be%d1%80-%d0%be%d0%b1%d0%b7%d0%be%d1%80/", "text": "Президентът Доналд Тръмп иска ново споразумение за ракети със среден и малък обсег на действие, който да включва повече държави, предаде Ройтерс. “Надявам се, че ще можем да съберем всички в една голяма и хубава стая и да създадем нов и много по-добър договор. (Този договор) обаче ще трябва да бъде спазван от всички”, заяви Тръмп пред журналисти в Белия дом. Изказването му дойде след като САЩ официално уведомиха в събота Русия, че напускат пакта от 1987 г. – процедура, която ще трае 6 месеца. След това и Москва обяви, че се изтегля от договора. Решението съобщи президентът Владимир Путин на среща с министрите на отбраната и външните работи. Путин добави, че Русия ще започне да разработва нови ракети, включително свръхзвукови, и инструктира министрите да не инициират разговори със САЩ за разоръжаване.  Пактът от 1987 г. забранява ракети с обсег от 500 до 5500 км. САЩ винят Русия, че ракетата й 9M729 нарушава договора, надвишавайки разрешения обсег, което Русия отрича. Още през октомври съветникът в Белия дом по националната сигурност Джон Болтън посочи, че пактът не съответства на съвременната реалност, тъй като много държави, сред които Китай, Иран и Северна Корея, не са страни по договора, но притежават балистични ракети.  ", "date": "2019.02.03", "title": " Тръмп иска нов ракетен договор (обзор)\t\t\t"}
{"url": "https://trud.bg/e%d1%81%d1%82%d0%b5%d0%bb%d0%b0-%d1%83%d0%be%d1%80%d1%8a%d0%bd-%d1%81%d0%b5%d0%ba%d1%81%d0%b8-%d0%b5-%d0%b4%d0%b0-%d0%bc%d0%be%d0%b6%d0%b5%d1%88-%d0%b4%d0%b0-%d0%b3%d0%be%d1%82%d0%b2%d0%b8%d1%88/", "text": "Плуването ме направи човек Влязох много лесно в киното Тим Бъртън е такъв визуален магьосник. Не съм срещала творец с такова богато и развинтено въображение Заради моето професионално спортно минало в синхронното плуване режисьорите постоянно искаха да ме снимат във вода. Получавах сценарии за водни екшън и трилъри, всички в Холивуд искаха да ме потопят във вълните, да ме намокрят Eстела Уорън е живото доказателство, че не всичко е изгубено за Канада след избирането на политически коректния фен на всички джендъри Джъстин Трюдо за премиер на страната. Тя е актриса, модел и бивша шампионка по синхронно плуване в страната на лоса и кленовия лист и успя да се наложи като една от най-качествените експортни канадски стоки за Холивуд. Естела Уорън притежава великолепно тяло и изящно лице, тя съчетава крехка женственост с наелектрезираща сексуалност. Прави своя актьорски дебют още на 22 години в суперпродукцията на Тим Бъртън “Планетата на маймуните”, редом до Марк Уолбърг и Тим Рот. После се доказва и в телевизията си роли в “Закон и ред” и “Красавицата и звярът”. Уорън продължава да работи и да бъде една от най-красивите канадки в света на шоубизнеса. – Естела, как премина детството Ви в Канада? – Ами, основно във водата. От малка, още докато учех в Онтарио, Канада, започнах да се занимавам професионално със синхронно плуване и стигнах до националния отбор на Канада. Прекарвах толкова много време във водата, че свикнах да се чувствам комфортно в тялото си и това ми помогна страшно много после за кариерата ми като модел и изявите в киното. Плуването ме направи човек – даде ми едновременно свобода и дисциплина, идентичност и усещане за отговорност. Ако не беше синхронното плуване не мога да си представя докъде щях да стигна в живота си. Със сигурност нямаше да постигна това, което постигнах. – Какви спортни успехи имате? – Имам три шампионски титли на национално ниво с женския отбор по синхронно плуване. По-късно се преместих в Торонто и успяха да вляза и в олимпийския тим. Като соло състезателка съм печелила бронзов медал на световното първенство за младежи през 1995-а. – Съжалявате ли, че не сте имали типичното детство? – Истина е, че имах необичайно детство, но няма как да знам какво щеше да бъде ако не се бях захванала с плуването. Но мога да предполагам. Не бих заменил нито един момент от детството си. Нищо не бих променила и изобщо не съжалявам. – Какво беше Вашето семейство? – Прекрасни хора, много дължа на тях. Родена съм в семейството на директорка на начално училище и търговец на коли втора употреба – чудесни, любящи и здраво работещи родители, които от рано ми показаха правилния път. Имам и три чудесни сестри, с които никога не беше скучно, докато растяхме в Канада. Семейството е най-важното и ценно нещо. – Как станахте модел? – Още в тийнейджърските ми години в средата на 80-те ме откри Ронда Бродбелт Фонте от Broadbelt & Fonte Models. Тя ме представи на Джордж Галиер, който беше собствени на “Американски модели”. Отидох в Ню Йорк за пробни снимки с прочутата фешън фотографка Елън Фон Ънуърт, който ми каза, че притежавам уникално красива външност и поиска да ми направи фото сесия за италианския Vogue. – Как се разви кариерата Ви после? – Заради спортната ми кариера в синхронното плуване бях редовно ангажирана със Sports Illustrated и съм се появявала на страниците на изданието много пъти. Бях и лице на кампаниите на марки като Perry Ellis и Victoria’s Secret. Но фешън индустрията бързо се изчерпва, а и теб те изчерпва. Тя е до време. Аз не съм особено голям почитател на модните обсесии и крайностите на този свят. Всички боготворят един тренд за няколко години, после го захвърлят и се насочват като стадо към следващия. Толкова е смешно. Модите не трябва да диктуват живота. На мен ми трябваше нещо повече и за щастие попаднах на точното място в точното време – Холивуд в началото на новия век. – Лесно ли пробихте в киното? – Много лесно, наистина бях голяма късметлийка. Веднага ме избраха за главната женска роля в “Планетата на маймуните” на Тим Бъртън, което беше един от най-големите проекти на своето време. По-късно също получих множество примамливи предложения за роли и си станах актриса доста бързо. Но имаше и стереотипизиране. Заради моето професионално спортно минало в синхронното плуване режисьорите постоянно искаха да ме снимат във вода. Получавах сценарии за водни екшъни и трилъри, всички в Холивуд искаха да ме потопят във вълните, да ме намокрят. Но в един момент просто казах не и спрях с водните сцени. Беше ми писнало от водата. Каза им “Без повече водни филми!”. – Какво преживяване беше участието ви в “Планетата на маймуните”? – Невероятно забавно приключение. Тим Бъртън е такъв визуален магьосник. Не съм срещала творец с такова богато и развинтено въображение. Като малка винаги съм харесвала неговите филми. Бях такава голяма фенка на “Батман” и “Батман се завръща” с Майкъл Кийтън, на “Едуард с ръцете ножици” с Джони Деп, на “Бийтълджус” с Уинона Райдър. Тим Бъртън е великан в света на седмото изкуство, създал е някои от най-влиятелните и запомнящи се образи. Затова, когато получих възможност да участвам в режисирания от него нов вариант на “Планетата на маймуните” бях на седмото небе. Снимките бяха като пътешествие в един друг свят. Специалистите по грима, костюмите и ефектите създадоха чудеса. На моменти нямаше как да сдържам смеха си, когато между дублите всички тези маймуни – актьорите в костюми – стояха и пушеха, хапваха си пуканки или носеха слънчеви очила, докато чакат да започне сцената. Беше невероятно забавно, а в същото време научих и страшно много. – Какво търсите в една романтична връзка? – Ах, толкова много неща са – чувство за хумор, грижовност, лоялност. Но не на последно място – кулинарните умения. Да можеш да готвиш е толкова секси. Аз самата много обичам да материализирам всякакви сложни и интересни рецепти и мога да оценя един мъж с талант в кухнята.", "date": "2019.02.03", "title": " Eстела Уорън: Секси е да можеш да готвиш\t\t\t"}
{"url": "https://trud.bg/%d0%b1%d0%b5%d0%b1%d0%b5%d1%82%d0%be-%d0%bd%d0%b0-%d0%b0%d0%bb%d0%b5%d0%ba%d1%81-%d0%b8-%d0%b4%d0%b0%d0%bd%d0%b8-%d1%81-%d1%85%d0%b8%d0%bb%d1%8f%d0%b4%d0%b8-%d0%bf%d0%be%d1%81%d0%bb%d0%b5%d0%b4%d0%be/", "text": "Малкият проплака на 30 януари Новороденият син на риалити героите Алекс и Дани Петканови Габриел стана истинска звезда в инстаграм. Само три дни след като се появи на бял свят бебето им вече има собствен профил в най-популярната социална мрежа в момента и натрупа над 12 500 последователи, без нито една публикация. Наследникът на репортера и манекенката се появи на бял свят на 30 януари, само три дни след рождения ден на Александра. Петканов, известен като Лудия репортер, пусна клипчета от болницата, когато раждането започваше, а часове по-късно показаха снимка и на малкото момченце. “Най-накрая и от мен да излезе човек”, написа младата майка под снимката, която събра рекорден брой харесвания и до момента те са над 100 000.", "date": "2019.02.03", "title": " Бебето на Алекс и Дани с хиляди последователи\t\t\t"}
{"url": "https://trud.bg/%d0%bc%d0%b0%d1%80%d0%b8%d1%8f-%d1%81%d0%b0%d0%bf%d1%83%d0%bd%d0%b4%d0%b6%d0%b8%d0%b5%d0%b2%d0%b0-%d0%bc%d0%b0%d0%bc%d0%b0-%d0%b1%d0%be%d0%b6%d0%ba%d0%b0-%d0%b5-%d1%81-%d0%bd%d0%b5%d0%b3%d1%8a%d1%80/", "text": "Ревността е признак на слабост Незрящите хора ми обърнаха мирогледа Само веднъж съм позирала на мъжа ми да ме рисува На сцена с Ненчо Илчев – двамата участват в юбилейния спектакъл на Стоянка Мутафова днес.  Мария Сапунджиева в комедията “Особености на руската любов” в Драматичен театър “Стефан Киров”. – Мария, на 2-ри февруари и на 12-ти март в зала №1 на НДК ти ще участваш в юбилейния спектакъл на Стоянка Мутафова – “70 години на сцената”, който е навръх нейния 97-ми рожден ден. Пожелаваш ли си такова сценично дълголетие? – Честно казано, дори не мога да си представя, че ще мога да издържа толкова, не мога да се надценявам, макар че много й се възхищавам. Всъщност, поводът и причината да участвам в това събитие – на втори февруари, стана интервюто на Стоянка при Слави Трифонов. След като го гледах, се обадих на продуцента на спектакъла и искрено го поздравих, защото той беше организирал цялото това нещо. Казах му, че съм толкова възхитена, че и аз искам с нещо да поздравя Стоянка – не знам точно с какво, но много искам! Иначе, въобще не съм се замисляла, че някога ще ходя аз да поздравявам Стоянка Мутафова, но това, което тя каза в това интервю наистина ме вдъхнови. В него тя сподели много истини, които са и мое верую в професията. Особено ме впечатли това, че и тя не обича да прави ролята, движейки се по магистрала, а по някакви горски, трудни и скалисти пътеки. Аз също обичам така да създавам ролите си – колкото ми е по-трудно, толкова ми е по-интересно! – Каква ще бъде твоята роля в този спектакъл? – Да я издавам ли? На мен и Ненчо Илчев много спонтанно ни дойде идеята да направим един скеч, който са играли Стоянка и Парцалев преди нямам представа колко години, но е много смешен. Аз от дете съм запомнила Стоянка с ролята й на баба Гицка, с която тя стана прословута. Още тогава и аз така започнах – с баба Гицка и я изпълнявах под път и над път, пред роднини, познати и т.н. – На 30-ти март, отново в зала 1 на НДК ще участваш и в юбилейното представление №200 на “Мъжът на жена ми” на режисьора Мариус Куркински. С какво си обясняваш този голям интерес към него и теб самата вълнува ли те темата за изневярата? – Първо – драматургията е много добра, изключителна пиеса, също така разпределението е много точно, а когато режисьорът е добър и като има и добър продуцент – и те нещата отиват до към 10-20 години! Иначе играя в много пиеси, където се третира темата за изневярата, като “Истината” например, но аз никога не съм се докосвала реално до този проблем. – Какво кара хората да изневеряват? – Към изневяра е склонен слаб човек, страхлив човек, когато е несигурен в себе си, даже и в пиесата се казва – бях несигурна, ревнувах… По принцип ревността е признак на слабост. – Никога ли не си ревнувала и би ли простила изневяра? – Не ми се е налагало, в нашето семейство живеем в доверие. Мисля, че дори нещо да лъсне, ние пак бихме продължили напред. Защото, когато имаш мъдър и разсъждаващ човек насреща, човек с акъла си – тези неща се преодоляват. Те са нормални в едно семейство, но не ми се е случвало, обаче пък на сцената ми се случва, което е супер интересно, нека пък там да го преживея. – В постановката “Моли Суини” ти си в ролята на незряща жена, като за да се превъплътиш успешно в нея си се подготвяла три месеца. Какво научи от тези хора през това време? – Да, това е една от любимите ми роли. Много научих от тях, те ми обърнаха въобще мирогледа. Научих се да ценя малките неща и разбрах колко е важно да има човек приятели и колко е зависим от тях, защото тези хора живеят живота си благодарение на приятели и на хора, които ги подкрепят. Разбрах, колко е важно да благодарим всеки ден, че имаме очи, уши и всички останали неща, които ги имаме за даденост и пропускаме да ги осъзнаем всеки ден. Общувайки с тях, аз разбрах, че нямам право да се оплаквам за нищо. Ние се оплакваме за какво ли не, а тези хора какво да кажат – в действителност те имат много по-положителна нагласа към света. Разбрах също и как човек трябва да се радва на водата, на топлината и на всичко онова, което тези хора чувстват и виждат. – Какви нови роли работиш в момента? – Репетирам нова руска, съвременна пиеса – “Докато тя умираше”, която трябва да излезе в началото на март. Ролята ми е на стара мома, а самата история в нея е много приятна чисто човешка – забавна и тъжна едновременно – на ръба е. Както в живота, каквото там, такова и на сцената. – С кого от твоите колеги или приятели имате най-сходно чувство за хумор? – Велко Кънев беше един от видните шегаджии в живота. С него играехме в Народния театър, където аз трябваше да бъда дълбоко драматична, страдаща, изоставена съпруга, цялата в черно и в този си страдалчески вид той много обичаше да ме разсмива и да ми причинява това мъчение да се удържам сериозна. Даже ме е оставял сама на сцената, а той се скриваше и ме оставяше аз да се мъча, да се гърча и да се боря неистово да не се разсмея, при това ми правеше редовно този номер. Много се мъчех и почти винаги успявах да не се разсмея, защото аз съм от издръжливите, но ми костваше наистина много. – Какво може да те разплаче? – В живота съм по-пастелен тип. Няма да скрия, че си поплаквам от време на време, но съм човек на крайностите и понеже в професията си живея в едната крайност, обичам след това да се лашна в другата – нямам средно положение. Разплаках се преди няколко дена, когато връчиха дипломата на сина ми, защото бяха направили изключително вълнуващо тържество. Той се дипломира за доктор и когато зазвуча химна не можах да не се разплача. След тази церемония си излязох толкова уморена и емоционално каталясала, но това беше последният път, когато се просълзих. – Имаше ли реален прототип за ролята на мама Божка, която стана любимка на много хора? – Не, тя е комплексен образ, съвкупност от мои наблюдения, от които съм си направила тази компилация. Даже характерното дупе на мама Божка съм го взаимствала, защото като кацнах в Ню Йорк и ми направи впечатление, че всички на летището бяха чернокожи, а негърките имат едни много специфични дупета и това съм го запомнила и после съм го приложила в този образ. – Вече дори стана модерно да си уголемяват и тези части от тялото, а не само бюста. Ти самата изкушавала ли си се някога да се подложиш на някаква козметична интервенция? -Не, стига моля ти се! Получавала съм някакви предложения да ми правят нещо по лицето – тук да ми подпъхнели, там да ми сложели, да ми турели… Викам им – не, аз не съм по тези неща, объркали сте човека! – Продължаваш ли да тичаш по ж.п. линиите за тонус и случва ли се да минават влакове и да прекъсват тренировката ти? – Да, продължавам и да – минават влакове! Гарата вече е подновена и съм много щастлива от това. Преди беше по-мизерно, но видяха, че тичам там и взеха, че направиха ремонт, но гарата си ми е чудна, аз се задоволявам с нея. Тези, които ремонтират линията ме познават и често ми махат и ми викат – браво, Мария! Сега вече имам и куче и те ме питат – защо не тичаш с кучето? Викам – не мога, първо разхождам кучето, после аз тичам. Намерих го случайно, защото се беше загубило – много красиво, ловно куче. – Съпругът ти е художник и сигурно често те е рисувал, усещаш ли се като муза? – Не, уау – муза? Само един път съм му позирала, когато бяхме много млади и повече не се е повторило и то му трябваше модел, за да нарисува някакво бедро, или какво някаква друга част искаше да ползва от мене, но цялата в никакъв случай не ме е рисувал. Нямам и нерви да седя там и да позирам толкова време – не, не! – Заедно сте 25 години, каква е рецептата за семейно щастие? – Всеки трябва да държи другия и да си помагат. Така завърши и снощното ни представление – да се държат един за друг и да не се загубят. – Политици идвали ли са на твои спектакли и кое представление би им препоръчала? – Може и да са идвали – е, идвали са, ама не да съм ги канила аз. Не деля хората в публиката, но на политиците бих им препоръчала едно хубавичко представление – “Вересии”, което играем в театър 199. Даже зам. министърът на културата го гледа скоро и беше много впечатлен. – Големият ни актьор Велко Кънев е бил един от най-близките ти хора. Кой е най-ценният съвет, който си получавала от него? – Да не оставам само с едно дете и да не си продавам апартамента, като и за двете неща го послушах и не сбърках. – Сънувала ли си Велко и Чочо Попйорданов? – Сънувам ги! Да! Даже в нощта преди погребението на Иван Ласкин, сънувах Велко, а те бяха близки приятели. Има необясними неща… – Най-необяснимата случка? – Вярвам, че има такива неща и съм ги преживявала, например на Кози камък – това е едно невероятно и древно тракийско място. Там повярвах, че има някаква космическа намеса и продължавам да вярвам, че това е нещо свръхчовешко, защото усещането е неописуемо. На това място се чувстваш все едно си между небето и земята, дори един професор ме качи на скалата там и после ме попита как съм се почувствала. Отговорих му, че виждам земята с очите си, но усещането ми е, че съм в небето. Той ми обясни, че всички, които се качват на това място, са се чувствали по същия начин. Необяснимо е. – Усещала ли си невидима подкрепа в тежък момент? – Да, имах такъв момент, когато ме блъсна такси и мисля, че тогава имаше нещо, което ме спаси, защото колата ме влачи поне 10 метра в снега на “Витошка”. Таксито се хлъзна по леда и ме бутна, а аз паднах под бронята и то си ме повлече, а аз се питах – този човек за вкъщи ли иска да ме прибира, къде е тръгнал!? – Помага ли ти вярата? – Е, как! Та аз само на нея се крепя, само тя ми остава в трудните моменти. Също така си имам начини да насочвам мисловната си енергия и да визуализирам дадено нещо, което искам да стане. Имам си някои мои специално измислени методи, които си прилагам. – Любимата мисъл? – Имам навик, като чета книги, да си записвам любими цитати. Последният е от Чарлз Дикенс – “Де да можехме, докато стареем и се сбръчкваме, да запазим младежката свежест на сърцата ни, тогава никаква грижа, или мъка не би могла да ни сломи”. Нашият гост  Талантливата актриса Мария Сапунджиева осъзнава своето влечение към сцената още от малка и започва да изнася импровизирани представления пред роднини и приятели. Признава, че дори насила е накарала родителите си да я запишат в детско театрално студио “Щурче” в родния й град Варна. Там съдбата я среща с друго голямо име в родния театър – Мариус Куркински и когато са едва в осми клас, те играят в детското комедийно представление “Чер хайвер и леща”, поставено от Мариус. Мария притежава дарбата не само на комедийна, но и на драматична актриса и не случайно печели два Икара за главна женска роля в постановките “Таня, Таня” и “Моли Суини”. Тя е носителка и на наградата – “Аскеер” за поддържаща женска роля за “Декамерон, или кръв и страст по Бокачо”. Голяма популярност сред родните зрители й носят и изявите на малкия екран в станалите култови предавания – “Клуб НЛО” и “Пълна лудница”.", "date": "2019.02.03", "title": " Мария Сапунджиева: Мама Божка е с негърско дупе"}
{"url": "https://trud.bg/%d0%b2%d0%bb%d0%b0%d0%b4%d0%b8%d0%bc%d0%b8%d1%80-%d1%81%d0%b2%d0%b8%d0%bd%d1%82%d0%b8%d0%bb%d0%b0-%d0%ba%d0%bb%d0%b5%d0%b2%d0%b5%d1%82%d0%b0%d1%82%d0%b0-%d0%b5%d0%b4%d0%bd%d0%b0-%d0%b1%d1%8a%d0%bb/", "text": "Злоезичниците омърсиха и Левски За пари и баща си продавал Има един потресаващ епизод в срамната хроника на историята. Докато крачи по българската земя към безсмъртието, клеветата застига и Васил Левски. Този национален резил го няма в официалната биография на Апостола. Той свети обаче със страшна сила и не може да бъде заличен! Злоезичието е документирано в кореспонденцията между Найден Геров и Христо Георгиев. Първият руски вицеконсул в Пловдив, вторият милионер в Букурещ. С дата 30 май 1869 г. Геров пише на Георгиев: “Преди 6-7 дни заминал от тука Дяконът, и както тука, така и насъде, отдето е минал, е показвал прокламация една на българский език за българите с печат от “Привременно Българско Правителство”, а друга на турский език за турците; но и от двете е имал само по една, та ги е показвал, а не оставял от тях нийде. Аз ги видвах. Турската не можах да прочета, а българската не чини, празна работа, и ме е страх да не се излъжат някои простодушни да се поведат, та и тии да теглят и на други беля да докарат.” “И друго едно шюпе (съмнение) ми дава това нещо – добавя дипломатът. – Дяконът, дето ходи, все иска да му дават и пари за харашлък, та да не би да лъже хората само да зима пари!” Георгиев отговаря на Геров: “Прокламациите, що сте видели у Дякона, тия се типариха (печатаха) тука от Райнова и Касабова, и се придадоха сичките на Дякона, за да ги раздаде. Дяконът е онзи, дето прави лъжливите писма на Райнова, за да се рекомендува, че е добър шпионин, какъвто Райнов, такъв е и Дяконът, и двамата за пари и баща си продават.” Васил Левски, който е водил сметка за всеки грош, който е залъгвал глада с маслини и ябълки, за да пести народните средства, е омърсен, че “за пари и баща си продава”. От човек, който не си знае милионите! “Клеветата – една българска особеност” тълкува тази тъмна страна на нашенската душевност. Автор е Владимир Свинтила, когото помним с нестандартното му перо и неочаквани открития. В моменти на национална депресия клеветата е в устата на всички На Алеко Константинов фейлетоните пишели български студенти, които живеели в Прага и Виена и ги пращали по пощата, а той само ги „изправял“ Едва ли има някой да оспори, че клеветата е българско качество или че завистта е български гений. Тези мнения са били изказвани, както се твърди, в частни разговори от такива хора като Елин Пелин, Атанас Далчев, Александър Балабанов. Разбира се, възможно е мълвата да им е приписала такива думи, търсейки да се изрази чрез мнението на някой авторитет. В последна сметка може да се каже, че това спада към българския манталитет, че е част от българското самосъзнание. В момент на самообругаване – нещо много често при нас, българите – потичат потоци от признания за зависти и клевети, истински или мними все едно. В моменти на национална депресия тия признания са в устата на всички. И не е рядко в такива случаи да се чуе: “Абе защо ние българите сме такива.” И непременно цитират злощастното двустишие на стария П. Р. Славейков. Но имало ли е в нашия български живот действително значими клевети? Аз смятам, че примерно последните двама български монарси, Фердинанд и Борис III, бяха изцяло оклеветени. Не че ние не можем да открием слабости или дори непростими простъпки в тяхното управление. Но тяхното обругаване почива не на реалните им слаби страни, а на чудовищни измислици. Такава например клевета е станала основа на пиесата “Царска милост”. Фердинанд е спасен от една жена, която го предупреждава за готвещ се атентат. Впоследствие нейният син е осъден на смърт и Фердинанд отказва да го помилва или по-точно лъже майката, че ще издаде указ. В архива на автора на пиесата трябва да се намира писмо на съвременник, който опровергава целия случай. Камен Зидаров ми даде да чета това писмо. За Борис III имаше твърдение, че той е подготвил деветоюнския преврат – бил в постоянни контакти с генерал Вълков. Дори и комунистическите “историци” не можеха да докажат този “факт”. А не твърдя, че политическите партии, противници на българската монархия, са си служили с клевета. Тя се ражда спонтанно, по често не се използва дори от политиката, остава да тежи като облак от мълва. В моето юношество все още бяха тревожно живи редица клевети от класическия период на Нова България. Тези клевети правеха живота на юношеството ни горчив, поради което аз почнах да ги събирам и да ги проверявам доколкото е възможно. Тук излагам тези от тях, които са видимо недостоверни. Кочо Хаджикалчев взимал по един лев сребърен от този, който искал да му види парите – да види веднъж в живота си какво се казва пара. На господин Алеко Константинов фейлетоните пишели български студенти, които живеели в Прага и Виена и ги пращали по пощата, а той само ги “изправял”. Изумителното в музикално отношение стихотворение на Александър Балабанов: “Аз знам една лира край Охрида син” било откраднато от Уланд – направо преписано. “Заточеници” на Пейо Яворов било преписано от Байрон. (Това твърдение се чуваше до края на 40-те години!) Пенчо Славейко е преписал “Фрина” от немски поети и открадната от немците епическата му песен за Бетовен. “На острова на блажените” го имало също така на немски език – идеята бива изцяло открадната. Скоро от Германия ще се върне един студент, който ще разкаже как точно стоят нещата. А оня, еврейският равин, който дойде от Швеция и който представи Славейков за премията на господин Нобел, него в Швеция за нищо го нямат, той там за смахнат минава. Кирил Христов е преписал цялата си лирика от италианците. Той преди да иде в Италия “не знаеше да съчинява”. За семейния живот на Яворов и Лора се носят чудовищни истории. По цял месец не излизали от стаята си и не се обличали. Слугинята оставяла яденето пред вратата. Те го вземат, изядат го и оставят мръсните чинии пред прага. Яворов по цял месец не слизал от Лора. Обруган е външният вид на Дебелянов (след смъртта му!). Бил удивително грозен с едри пори по цялото лице като от сипаница. Бил противно червенокос, риж, а не кестеняв. Жената, за която е писано “Жертвоприношение”, живеела полово с баща си. Дебелянов гледал техните актове през едно прозорче на квартирата си. Николай Лилиев намерил неиздадени стихове на Димитър Бояджиев и ги издал като свои. И за това вече не пише – няма какво повече да преписва. Клеветата се носеше по улиците далече след кончината на оклеветените. Разбира се, нападаха и много живи съвременници освен Лилиев. Говореха, че гениалният преводач Георги Михайлов въобще не знаел френски. Преводите ги направила родната му майка, той само ги “доизкусурил”. Той съвсем наскоро понаучил езика като взимал уроци при една баба швейцарка. По едно време аз се готвех да направя христоматия от клеветите срещу писатели, политици, хора на изкуството, учени. Клевети не липсваха (чудовищни!) за Владимир Димитров-Майстора, за Константин Щъркелов, за Борис, за професорите Иширков, Дечев, Филов, за някои от големите ни архитекти. Нищо чудно някой ден да направя тази христоматия, попълвайки я с клеветническата дейност на новите времена. Засега ще се спра само на Константин Щъркелов. През 30-те години за него се носеше клеветата, че той лично убил, със собствените си ръце Гео Милев. И когато съвестта все пак го налегнала, той намислил песента: “Таз вечер празнувам разлъка…” Двустишието “Налейте да пия мъка, налейте да пия и душа” било израз на болната му съвест. След 1944 г. тази “мълва” станала гибелно опасна. Щъркелов е бил подведен под следствие за убийството на Гео Милев. Спасило го единствено това, че по време на събитията през 1925 г. Щъркелов не е бил в България. Това ми е разказал сам. Каквото и да говорим явно е, че в клеветничеството се проявява една особена жизненост. Клеветничеството е пълноводно, неотстъпващо, изпълнено с трепети, движимо от дълбоки импулси. То е нещо като жизнена среда, нещо като първичният океан породил живота. В нищо и никъде другаде в някаква друга дейност, писане на литература, правене на изкуство, постигане на научни открития, военни действия българинът не участва така страстно – с цялата си душа, с всичките си сетива. Дори спътниците на Одисей не са живели така пълнокръвно. Това ни кара да се върнем назад, да потърсим в историята. Българското село не познава клеветата – исконното задругарското село. За нарушената чест се мъсти с камата. А освен това съществува и палежът, практикуван по-рядко, защото може да изгори и цялата махала. И защото заподозреният може да бъде убит с колове на мегдана. С клеветата се занимават “верите”. Равинът с Талмуда в джоба, свещеникът с катехизиса в джоба, моллата с шарията в джоба са смутени. Те са се стремели на култивират определени добродетели и да прогонят порока от душите на хората. Техните проповеди са свързани с притчи: за този, който имал само две железни монети и дал едната, за този, който имал две ризи и дал едната, за този, който сам неимеющ, нахранил гладния. Аз ги помня, помня ги в черковното кафене “Синайска гора” в разговор върху греха, слабостта, злата дума, клеветата. В корана, евангелието или библията аз не срещнах да се говори за клевета. Като че първият клеветнически случай е самият Сократ. Както и да е. По-късно в Лукиан и в римските историци понятието присъства. Какви са социалните основи за възникването на клеветата в късноантичното общество е трудно да се отговори. За нас е сигурно, че в традиционната българска общност клеветата почти отсъства – много късно могат да се регистрират случаи на клевета. Българският народ очевидно не е по природа клеветник. Особеностите на историческата му реалност го тласкат да реагира клеветнически. Клеветата най-често е свидетелство за неговата безпомощност, за неговата изоставеност – за това, че историята най-често минава като колесница през тялото му. (Със съкращения)          ", "date": "2019.02.03", "title": " Владимир Свинтила – Клеветата – една българска особеност"}
{"url": "https://trud.bg/%d1%80%d0%b2%d0%b4-%d1%81%d1%82%d0%b0%d0%bd%d0%b0-%d0%bd%d0%b0-50-%d0%b3%d0%be%d0%b4%d0%b8%d0%bd%d0%b8/", "text": "„Ръководство въздушно движение“ навършва днес 50 години от създаването си. На 3 февруари през 1969 г. с постановление на Министерския съвет е формирана Дирекция „Ръководство въздушно движение“ (РВД) като отделна, самостоятелна организационна структура в рамките на Държавно стопанско обединение „Българска гражданска авиация“, с основна задача осигуряване и обслужване на въздушното движение във въздушното пространство на Република България, припомнят от РВД. Основният предмет на дейност на компанията е безопасното управление на въздушното движение и за тези 50 години тя се наложи като един от водещите доставчици на аеронавигационно обслужване в нашия регион. През последните години трафикът над България се увеличи драстично и само през 2018 г. BULATSA (Bulgarian Air Traffic Services Authority) е обслужила над 800 000 въздухоплавателни средства. Все повече се увеличава и интересът към професията Ръководител на полети и кампанията за набиране на кандидати. Програмата за модернизация на оперативните системи и техническо оборудване в ДП РВД ще продължи и през следващите години в съответствие с утвърдена „Стратегия за развитие на средствата и системите за комуникации, навигация и обзор и автоматизираната система за управление на въздушното движение за периода 2017-2024 година“. По случай юбилея ще бъде валидирана пощенска марка, а емблематичната за BULATSA Контролна кула на летище София е брандирана с изработеното специално за годишнината празнично лого. Визията на ДП РВД е да бъде сред лидерите в областта на аеронавигационното обслужване в Европа и да се развива успешно с предизвикателствата, поставени от новите реалности в Единното европейско небе. Кръглата годишнина ще бъде отбелязвана през цялата година с различни инициативи, свързани с професията на Ръководителите на полети и авиационната общност с посланието „50 години чертаем пътища в небето“.", "date": "2019.02.03", "title": " РВД стана на 50 години\t\t\t"}
{"url": "https://trud.bg/1-%d0%bc%d0%bb%d1%80%d0%b4-%d0%bb%d0%b5%d0%b2%d0%b0-%d0%bf%d0%be%d0%b2%d0%b5%d1%87%d0%b5-%d0%b2-%d1%85%d0%b0%d0%b7%d0%bd%d0%b0%d1%82%d0%b0-%d0%be%d1%82-%d0%be%d1%81%d0%b8%d0%b3%d1%83%d1%80%d0%be/", "text": "Налозите от бизнеса нараснаха с 6,7% Най-голям ръст на приходите в държавния бюджет има при осигуровките. През 2018 г. от осигуровки са събрани 9,458 млрд. лв., което е увеличение с близо 13%, или с над 1 млрд. лв., сочат окончателните данни на Министерството на финансите. До голяма степен това се дължи на вдигането на минималната заплата от 460 лв. на 510 лв. през миналата година, както на повишаването на вноската за пенсия с 1% до 19,8%. Освен това средната заплата нарасна с около 10% в рамките на година, което повишава и приходите от осигуровки. Приходите в хазната от акциз върху алкохола през 2018 г. са 310,5 млн. лв., което е ръст с 3,4%, или с над 10 млн. лв. Увеличението се дължи на излизане на част от сивия сектор на светло, тъй като през 2018 г. нямаше промени в акциза за спиртните напитки. Приходите от акциз върху цигарите нарастват със 7% и достигат 2,536 млрд. лв., което е резултат както от намаляване на контрабандата, така и от повишаването на акциза за тютюневите изделия. При приходите от акциз върху горивата също има ръст – с 1,9% до 2,315 млрд. лв. Бизнесът плати с 6,7% повече корпоративни данъци през 2018 г., сочат още данните. Увеличението на приходите от данък печалба е много добра новина за страната и показва раздвижване на икономиката и излизане на сивия сектор на светло. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2019.02.03", "title": " 1 млрд. лева повече в хазната от осигуровки\t\t\t"}
{"url": "https://trud.bg/%d1%84%d0%b5%d0%bd%d0%be%d0%b2%d0%b5-%d0%bd%d0%b0-%d0%b1%d0%be%d1%82%d0%b5%d0%b2-%d0%b8-%d0%bb%d0%be%d0%ba%d0%be-%d1%81%d0%b5-%d0%b1%d0%b8%d1%85%d0%b0-%d0%b2-%d1%86%d0%b5%d0%bd%d1%82%d1%8a/", "text": "Привърженици на „Локомотив“ и „Ботев“ си спретнаха кърваво меле в центъра на Пловдив. Инцидентът се е разиграл късно снощи на един от булевардите в града. По всяка вероятност схватката е била предварително уговорена в една от социалните мрежи.  Една от фракциите на „черно-белите“ Lauta Army публикува видео от боя.", "date": "2019.02.03", "title": " Фенове на „Ботев“ и „Локо“ се биха в центъра на Пловдив (ВИДЕО)"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bf%d0%b5%d1%82%d0%ba%d0%be%d0%b2%d0%b0-%d0%bf%d0%b0%d0%b7%d0%b0%d1%80%d0%bd%d0%b8%d1%8f%d1%82-%d1%82%d0%b5%d1%81%d1%82-%d0%b7%d0%b0-%d1%82%d1%83/", "text": "Министърът на енергетиката Теменужка Петкова заяви, че България ще строи отклонение от газопровода „Турски поток“, което да доведе руски газ до хъб „Балкан“. По   тя уточни, че процедурата е в съответствие с европейските правила и че стремежът е да се запази ключовото място на България на газовата карта в Европа. Пазарният тест е проведен и е ангажиран на 100 процента както входния, така и изходния капацитет на тръбата, уточни министърът. „Стартът на строителството е пряко ангажиран с успеха на третата фаза на пазарния тест. Вчера, в рамките на срока на провеждане на процедурата, към 31 януари 2019 г. стана ясно, че пазарният тест е успешен. В резултат на успеха на пазарния тест, „Булгартрансгаз“ взе окончателно инвестиционно решение за реализацията на този проект и пристъпи към сключване на договори с участниците, които подадоха ангажиращи оферти в рамките на третата фаза на пазарния тест. Обществената поръчка е в ход и ние очакваме подаването на заявление за участие до 15 февруари. В началото на 2020 година проектът трябва да бъде въведен в експлоатация“. Процедурата за избор на стратегически инвеститор за АЕЦ „Белене“ също е в ход, работи се върху поканата, която да бъде разпратена до заявилите интерес компании от Китай, Франция включително и до конструктора на проекта Росатом, интерес има и от Дженеръл електрик: „Това, върху което в момента работят експертите на Министерството на енергериката, НЕК и БЕХ е да разработим поканата, свързана с първия етап от процедурата за избор на стратегически инвеститор. Тази покана ще бъде публикувана в официален вестник на ЕС и още в два местни ежедневника. До края на февруари се надявам да бъде даден старт на процедурата. След това следват останалите етапи, през които тя трябва да премине. Тя ще бъде публична, прозрачна процедура. Тя ще даде възможност за участие на всички заинтересовани страни. Ако процедурата приключи успешно, това означава, че този проект е икономически жизнеспособен, че е налице необходимост от гарантиране на енергийната сигурност не само за България, но и за целия регион в резултат на неговото изграждане“, обясни министър Петкова и добави, че за да мине през всички етапи, ще е необходима около една година. „Всичко това, което предстои да се случи в рамките на процедурата, ще покаже доколко този интерес е реален и доколко проектът ще има своята икономическа реализация и жизнеспособност. Нашата амбиция и желание е българската държава, чрез Националната електрическа компания да притежава блокираща квота в този проект, тъй като не бива да забравяме, че проектът се развива на територията на България и ядреният риск остава за държавата“, увери още Теменужка Петкова. Енергийният министър посочи, че към настоящия момент разполагаме с два пазара – регулиран, на който са битовите потребители и малкия бизнес, и свободен пазар, на който е голямата индустрия. По думите й Българската независима електроенергийна борса работи и се развива много добре. Тя предоставя широка палитра от възможности за търговия, добави тя.  ", "date": "2019.02.03", "title": " Министър Петкова: Пазарният тест за „Турски поток“ у нас е успешен"}
{"url": "https://trud.bg/%d0%bc%d0%be%d1%89%d0%bd%d0%b0-%d0%b1%d1%83%d1%80%d1%8f-%d0%bd%d0%b0%d0%b2%d0%be%d0%b4%d0%bd%d0%b8-%d0%bc%d0%b0%d0%b3%d0%b8%d1%81%d1%82%d1%80%d0%b0%d0%bb%d0%b8-%d0%b2-%d0%ba%d0%b0%d0%bb%d0%b8%d1%84/", "text": "Втора мощна буря удари днес Калифорния и затвори важни магистрали, след като платната бяха засипани от вода и кал, потекли от оголени от горски пожари хълмове, а хиляди местни жители получиха нареждания да се евакуират, предаде БТА. Предупреждения за наводнения бяха издадени за големи части от Южна Калифорния. Метеоролозите заявиха, че на някои места е имало над 10 см валежи, а в планините се е натрупала снежна покривка от около метър. Скоростта на вятъра в окръг Санта Барбара достигна 128 км/час, а бурята в един момент натрупа над сантиметър валежи за пет минути. В целия район има изкоренени дървета и съборени електрически стълбове. В Малибу местните жители барикадираха домовете си с пясъчни чували заради придошлата вода.", "date": "2019.02.03", "title": " Мощна буря наводни магистрали в Калифорния"}
{"url": "https://trud.bg/%d0%bf%d0%b5%d1%82%d0%b5%d0%b2-%d1%83%d0%b2%d0%be%d0%bb%d0%bd%d0%b8-%d0%bc%d1%83%d1%81%d0%bb%d0%b8%d0%bd/", "text": "Слаболюб Муслин, бившият треньор на „Левски“, бе уволнен в Саудитска Арабия. Опитният специалист остана без работа заради серия незадоволителни резултати начело на „Ал Фая“. В последния кръг тимът на сърбина падна с 0:2 като гост на „Ал Кадасия“, където треньор е бившият селекционер на България Ивайло Петев. Поражението бе четвърто в последните пет мача за „Ал Фая“. В класирането тимът на българския специалист е на 9-то място.", "date": "2019.02.03", "title": " Петев уволни Муслин"}
{"url": "https://trud.bg/%d1%82%d1%8a%d1%80%d0%bd%d0%be%d0%b2%d0%ba%d0%b0-%d0%b4%d0%b5%d0%bd%d0%b5%d0%bc-%d0%b5-%d0%b8%d0%bd%d0%b2%d0%b0%d0%bb%d0%b8%d0%b4-%d0%bd%d0%be%d1%89%d0%b5%d0%bc-%d1%81%d0%b5-%d0%b4%d0%b2%d0%b8%d0%b6/", "text": "Тя предполага, че причината е ваксина 38-годишната Филипина Цонева от Велико Търново се превърна в медицинско чудо. Жената денем е прикована в инвалидна количка, а нощем се движи. Странната болест я покосила през юни 2017 година. “Тогава работех като военнослужеща в химическото поделение в Горна Оряховица. Бях много жизнена и дейна. Ненадейно обаче започнах да усещам слабост в левия крак, с който на моменти не можех да стъпвам добре и го провлачвах. Потърсих лекарска помощ във Военно-медицинска академия в София. Там ме подложиха на изследване с ядрено-магнитен резонанс. Лекарите казаха, че имам лезии и произнесоха страшната диагноза “Множествена склероза”, разказа пред “Труд” Филипина Цонева. Търновката се подложила на лечение със силни кортикостероиди, които и предписали. “Усетих обаче, че вместо състоянието ми да се подобрява, то започна още повече да се влошава. След вливането на системите с кортикостероиди, напълно спрях да се движа. Така миналата година седнах в инвалидна количка”, споделя Цонева. Тя не крие, че денем си чувства краката напълно обездвижени, а нощем към 2-3 часа мускулите и внезапно се отпускат и тя спокойно може да ходи. “Като че ли някой ме отключва с ключ и става чудо. Така животът ми се преобърна наопаки. Това състояние налага нощем да върша много дейности-къпя се, готвя, домакинствам… Но денем, въпреки че нямам никакви болки, се чувствам като в затвор в собственото си тяло”, описва необичайното си състояние Филипина Цонева. Тя предполага, че здравословните и проблеми започнали след като още като военнослужеща и поставили ваксини за хепатит В и срещу човешкия папилома вирус. Според Филипина те са провокирали заболяването и. Правила си е генетични изследвания, които показали, че няма фамилна обремененост. Но каквато и да е причината за страданието и в момента, Филипина е принудена да се бори за своето възстановяване. “Лекуващият ми лекар от София каза, че няма друг такъв случай в дългогодишната си практика. За изминалите две години съм се подлагала на всевъзможни терапии. Минах курс от 20 барокамери за стимулация на мозъка. След първите 10 процедури почувствах подобрение. Пробвах гладолечение по метода на д-р Людмила Емилова. Проведох сеанси при биоенерготерапевт. В първите минути след интервенцията, усещах облекчение, но след това болестта отново вземаше надмощие. Подложих се на иглотерапия при различни специалисти във Варна, Плевен и Орешака. И тримата терапевти смятат, че това, което ме мъчи не е множествена склероза, защото имам чувствителност в тъканите, а единствено сухожилията ме опъват заради обезвижването. Има хора с такава диагноза, които са загубили сетивността си, но пък вървят. При мен се случва обратния процес. Освен това проблемът ми тръгва от долу на горе в тялото, а не като при типичните случаи. Лезиите са в гръдния отдел на гръбначния стълб. Имам сила в ръцете, а и с очите съм напълно добре”, разказва изстрадалата търновка. Междувременно през декември миналата година Филипина ходила на преглед и в клиника в Турция. Лекарят там също останал озадачен от състоянието и. Заявил, че не може да потвърди поставената и диагноза. Цонева все още чака становището на медиците от южната ни съседка и тяхното предложение за евентуална терапия. В друга турска клиника пък и предлагат лечение със стволови клетки, което обаче е доста скъпо. “В момента прилагам лекуване с ампули “Имуновенин интакт”. Лекарството се влива чрез системи като за месец са нужни 48 ампули, които струват 700 лева. Този медикамент не ми се полага по Здравна каса. Това обаче за сега е единственият ми шанс за изцеление, но пък не мога да си го позволя финансово”, уточнява Филипина Цонева. Наскоро и препоръчали и друг илач, който борбената жена смята да приложи като спасяващо лечебно средство. Проучила е, че в Русия въпросният противоалергичен препарат е по-евтин. Поръчала е да и го доставят, за да проведе 3-месечен курс на лечение. Филипина е освидетелствана от ТЕЛК и е със 100% инвалидност с чужда помощ. Така от декември 2018 г.разчита единствено на инвалидна пенсия от 500 лева. Търновката сама се грижи за 15-годишен син, който често пъти е принуден да я вдига като я завари паднала на земята. “Много ми помагат приятелката ми Янка Димитрова и бившият ми колега Петко Маринов. В блока, в който живея има стълби, които не мога да преодолея с инвалидната количка. Заради това се налага те да ме носят на гръб, за да изляза от дома и да отида на преглед. През февруари ще трябва отново да се явявам на ТЕЛК, което ми коства големи усилия”, доверява Филипина, която е призната за медицински феномен. Тя не е отчаяна и дори е решена да опита всякакви методи на лечение, защото усеща, че силите, които и идват нощно време и те започват да отслабват. Напоследък когато успява да стане от инвалидната количка, търновката се придвижва като се придържа за мебелите и стените в къщи. “Непрекъснато се интересувам, ровя в интернет, чета всичко свързано с коварната болест. Заради страшната участ, която ме сполетя, съм станала половин доктор.Ако и малкото останали ми сили се изчерпят, ще трябва да прибегна до най-крайния метод на лечение с присаждане на стволови клетки”, категорична е Цонева. Тя с огромно съжаление си спомня дните, когато е била напълно здрава и е можела да се катери по планински върхове като упражнява хобито си. Освен планинският туризъм и липсват и тренировките във фитнес залата.    ", "date": "2019.02.03", "title": " Търновка денем е инвалид, нощем се движи\t\t\t"}
{"url": "https://trud.bg/%d0%b1%d1%80%d0%b8%d1%82%d0%b0%d0%bd%d1%81%d0%ba%d0%b8-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bf%d1%80%d0%be%d0%b4%d1%8a%d0%bb%d0%b6%d0%b0%d0%b2%d0%b0%d0%bc%d0%b5-%d0%b4%d0%b0-%d0%bf/", "text": "Великобритания продължава да преговаря с Европейския съюз за премахването на различията около споразумението относно условията на Брекзит. Това заяви в неделя британският министър на външната търговия Лиъм Фокс по BBC. Фокс, обаче, нарече безотговорен подхода на някои европейски лидери , които заявиха намерението си да не се възобновяват преговорите за преразглеждане на сделката. „Ние продължаваме да водим диалог с европейските партньори, за да постигнем споразумение възможно най-скоро“, каза той, като отбеляза, че Европейската комисия определя „политическия курс“ в ЕС, а не държавите-членки на общността. Британският премиер Тереза Мей, в послание, публикувано в The Sunday Telegraph, обяви намерението си да се върне в Брюксел, за да се опита да промени споразумението за Брекзит.", "date": "2019.02.03", "title": " Британски министър: Продължаваме да преговаряме с ЕС"}
{"url": "https://trud.bg/%d1%89%d0%b5-%d1%81%d0%bd%d0%b8%d0%bc%d0%b0%d1%82-%d1%84%d0%b8%d0%bb%d0%bc-%d0%b7%d0%b0-%d0%bf%d0%b5%d1%82%d1%8f-%d0%b4%d1%83%d0%b1%d0%b0%d1%80%d0%be%d0%b2%d0%b0/", "text": "До края на годината ще е готов филм за бургаската поетеса Петя Дубарова. През 2019- та се навършват 40 години от трагичната и смърт. Лентата дефакто е първият български филм за Петя Дубарова, а заглавието е заимствано от едноименния разказ на Дубарова – „Петя на моята Петя“. Автори на сценария са две заклети почитателки на стиховете на Петя Дубарова – Нели Димитрова („Love.net“, „Възвишение“, „Връзки“, „Домашен арест“, „Скъпи наследници“) и Валентина Ангелова („Под прикритие“, „Домашен арест“, „Скъпи наследници“). Двете авторки подчертават, че това няма да е биографичен филм, но въпреки това бургаската поетеса ще бъде претворена на големия екран. Ще се търсят статисти от града на всякаква възраст.  Сценарият е вдъхновен от поезията и личността на Петя Дубарова, но без да разказва за живота й. Действието се развива в наши дни и се концентрира върху историята на съвременно бургаско момиче, също на име Петя. „Ще бъде филм за една съвременна Петя в днешния Бургас. Това е град, който продължава да ражда таланти и за нас ще е чест да снимаме тук. Целият екип вярваме, че ще създадем продукт, който да се хареса не само у нас, но и зад граница, защото сценарият е силен и много повлиян от незабравимата Петя Дубарова – една от културните емблеми на Бургас и България“, каза Александър Косев, който ще е режисьор на филма. Партньор на проекта е и домът-музей „Петя Дубарова“, а авторите имат пълното съдействие на сестрата на поетесата – Елица Дубарова.", "date": "2019.02.03", "title": " Ще снимат филм за Петя Дубарова\t\t\t"}
{"url": "https://trud.bg/%d0%bd%d0%b0%d0%b4%d0%bb%d0%b5%d0%b7%d1%8a%d1%82-%d0%b2-%d1%81%d1%82%d0%b0%d1%80%d0%b0-%d0%b7%d0%b0%d0%b3%d0%be%d1%80%d0%b0-%d0%b5-%d0%be%d1%82%d0%b2%d0%be%d1%80%d0%b5%d0%bd-%d0%b7%d0%b0-%d0%b4%d0%b2/", "text": "Премиерът Бойко Борисов и кметът на Стара Загора Живко Тодоров откриха цялостно реконструирания надлез, който свързва центъра на града с индустриалната зона и е най-удобният достъп до автомагистрала „Тракия”. Съоръжението вече е четирилентово и ще облекчи автомобилния трафик. Изградени са и две кръгови съоръжения по бул. „Славянски”. Осигурен е безопасен и удобен достъп и за пешеходците и велоалея. Проектът се финансира по Оперативна програма „Региони в растеж”. Той приключи един месец преди крайния срок. Премиерът Бойко Борисов даде висока оценка и на обновения с европейски средства парк „Митрополит Методий Кусев”. „Посетих Аязмото и се разговарят с много хора. Нямаше нито един, който да каже, че не е прекрасно направен проекта. Новият парк „Артилерийски” също се доизгражда. Дадохме средства на Общината, за да стане той още по-прекрасен. В града има близо 80 санирани блока, ремонтират се училища. Това, което сме поели като ангажимент да изградим, сме го изпълнили в пълния обем. На другите оставам да критикуват, защото няма какво да покажат, че са направили” – заяви премиерът Бойко Борисов. Пред журналисти той призова всички политици да си мерят думите. Ако не се спре тази конфронтация, ще пречи на всеки един, който победи на изборите. Аз няма да се вкарам в тази тема, заяви премиерът Бойко. Той добави, че хората очаквам всеки ден условията да се подобряват и оставя на другите да се заяждат и да вадят компромати. „Всички избори сме ги провеждали в такава ситуация. Плащат на 50 души, които да излизат и да викат. Нека да покажат те какво са направили през годините” – каза още министър-председателят.", "date": "2019.02.03", "title": " Надлезът в Стара Загора е отворен за движение"}
{"url": "https://trud.bg/%d0%b7%d0%b5%d0%bc%d1%8f%d1%82%d0%b0-%d0%ba%d1%80%d0%b0%d0%b9-%d1%81%d1%82%d1%80%d1%83%d0%bc%d0%b0-%d0%bf%d0%be%d1%81%d0%ba%d1%8a%d0%bf%d0%bd%d0%b0-%d0%b4%d1%80%d0%b0%d1%81%d1%82%d0%b8%d1%87%d0%bd/", "text": "На цени до 5000 лева за декар продават земя край река Струма заради добива на злато чрез промиване на пясък по реката, разказаха кметове от Кюстендилско, предаде  . След изнасянето на техниката от златарите теренът се рекултивира и отново се използва за земеделие. Най-активни са златарите в района на селата Копиловци, Шишковци, Шипочано. На места там има издълбани ями до 20 метра дълбочина. Расте интересът и към имотите и в района на Трекляно, където канадска фирма получи разрешително да изследва за злато, като то ще се добива чрез разкопаване. Наследници на имоти от Каменичкия край трескаво търсят и заверяват документите си за собственост, за да могат да отдадат или продадат имота си при евентуално започващ златодобив в Треклянско, коментират администратори.  ", "date": "2019.02.03", "title": " Земята край Струма поскъпна драстично заради добива на злато"}
{"url": "https://trud.bg/%d1%88%d0%b0%d0%bc%d0%bf%d0%b8%d0%be%d0%bd-%d1%81-%d0%bc%d0%b0%d0%bd%d1%87%d0%b5%d1%81%d1%82%d1%8a%d1%80-%d1%81%d0%b8%d1%82%d0%b8-%d0%b5%d0%ba%d1%81%d0%ba%d0%bb%d1%83%d0%b7%d0%b8/", "text": "Джулиън Лескът е един от железните защитници в ерата на Висшата лига. Продукт на „Уулвърхемптън“, минал през „Евертън“ и триумфирал с титлата като футболист на „Манчестър Сити“. С националния отбор на Англия изигра 26 мач, като единственият му гол е на Евро 2012 срещу Франция за 1:1. Известен със специфичната си физиономия, Лескът беше истинско страшилище за нападателите. Сега работи като тв анализатор и бе сред ВИП-овете, поканени от Стилиян Петров на благотворителния мач в Глазгоу през септември.  Лескът се съгласи да даде ексклузивно интервю за „Труд“. – Здравейте, Джулиън! Вие бяхте един от големите шампиони, който игра в благотворителния мач между отборите на Стилиян Петров и Джеймс Милнър в Глазгоу. Какво е да се събирате по такива поводи световни звезди? – Вдъхновяващо. И двамата капитани, и двамата треньори в лицето на Юрген Клоп и Брендън Роджърс са велики личности. Горд съм, че поканиха и мен на страхотното събитие. А за всички, които бяхме под знамената най-важното беше, че играхме за една благотворителна кауза. – Кой е най-добрият ви приятел от тези, които бяха на шоуто в Глазгоу? – Играл съм повече с момчетата от отбора на Джеймс Милнър, както и със самия него. Джо Харт и Майка Ричърдс са ми най-добрите приятели. Близък съм също и със Стан, и с Габи Агбонлахор. – Какво мислите за Стилиян Петров? – Изключително отборен футболист със забележителна техника. В продължение на толкова много години показа завидно постоянство. Той е играл с мои приятели като Джеймс, които разказват колко е бил отдаден в тренировките и мачовете. Няколко пъти сме се срещали на терена, когато Стан играеше за „Астън Вила“, а аз бях в „Евертън“. Той беше моторът на своя отбор. – Стилиян е от хората, които пребориха една много страшна болест като левкемията. – Той ли е примерът за тези, които в момента се борят с нея? – Абсолютно. Стан със сигурност е от щастливците, които успяха да оздравеят. Истински поклон пред неговото семейство за подкрепата. Това е битка, която се печели трудно. Впечатляващо е, че Стан е толкова здрав и пълен с енергия, че може да организира събитие като благотворителния мач в Глазгоу. – Какви са впечатленията ви от българския футбол? – Не съм сигурен какво е нивото на вашето първенство, но когато се замисля за български играчи, винаги ми изплува много добрата техника. Най-много впечатление имам от Стан и от Димитър Бербатов. Те бяха сред най-техничните във Висшата лига. – Кои българи най-много цените? – От днешните не мога да се сетя. – А от преди? – Много ми харесваше стила на Димитър Бербатов. Той беше нападател, аз съм защитник и сме се срещали неведнъж. Казах ви вече за Стан. Проблемът на България е, че няма постоянството в Европа през годините. – Вкарвал ли е Бербатов гол, когато сте го пазил? – Сигурно. Може би един или два. Като се замисля със сигурност вкара, когато беше в „Тотнъм“, а аз в „Евертън“. След това мисля, че и в дербито на Манчестър има попадение. Труден беше за опазване. – По същото време във Висшата лига и в „Манчестър Сити“ играеха още двама българи – Мартин Петров и Валери Божинов. – С Божинов не се засякохме. Точно когато „Сити“ ме взе, той напусна. Знам, че е бил много весело момче. – А Петров? – Невероятно бърз футболист. Уникален професионалист. Стараеше се непрекъснато да се подобрява. – Вие сте продукт на академията на „Уулвърхемптън“. „Вълците“ ли са любимият ви клуб? – Завинаги ще съм фен на „Уулвс“. Там започнах, а първата любов не се забравя. Ще съм и голям фен на „Астън Вила“ и на „Манчестър Сити“, където пък постигнах най-добри резултати. Но „Уулвърхемптън“ си остава на първо място. – Какво беше усещането да ви изберат за най-добрия млад футболист в „Уулвърхемптън“ за цял сезон? – Велико беше. Защото не бях само аз достоен за това признание. Роби Кийн например ми бе конкурент. Също и Джаки Макнамара. Бяхме много силни млади момчета. И честта да си номер едно е наистина голяма. Затова и „Уулвърхемптън“ винаги ще е дълбоко в сърцето ми. – Винаги ли сте играл като централен защитник? – Да, още в „Уулвс“ започнах като централен защитник. Рядко, много рядко съм бил и ляв бек. – „Уулвърхемптън“ се завърна през този сезон във Висшата лига. Ще успее ли дълго да се задържи? – Това е голямата цел. И преди е било най-важното да остане във Висшата лига, но сега ситуацията е по-различна. Сега отборът има много по-голямо самочувствие. Надявам се, че „Уулвърхемптън“ не само ще остане във Висшата лига, но ще гради и по-боеспособен отбор за следващата година. – „Евертън“ е следващата стъпка в кариерата ви. Там също ви избраха за най-добър на сезона. – Да, и отново ще кажа, че това е чест, която не се описва с думи. И в „Евертън“ играеха великолепни футболисти. За мен това беше първият сезон във Висшата лига. За първи път се срещнах с толкова класни футболисти. За първи път си изправих срещу Стан и Джеймс, които играеха в „Астън Вила“. Бяхме силни, борихме се за място в Топ 4. Имах късмета в най-добрия момент да подпиша с „Евертън“. Помня всеки един от мачовете ми, защото много им се наслаждавах. – Най-доброто ви време безспорно е в „Манчестър Сити“. – Така е. – Това ли е клубът на бъдещето? – Не бих го нарекъл така. Но със сигурност клубът се развива в правилната посока. „Сити“ иска да е най-големият. А най-големите трябва винаги да печелят мачове, титли, купи. В последните 7-8 сезона това се получава. Когато играех за „Сити“, това бе най-успешното и щастливо време в кариерата ми. Намерих много подкрепа и приятели. Отборът започна да бъде доминиращ фактор във Висшата лига. Един от най-добрите два-три тима. Надявам се, че скоро „Сити“ ще изпълни и голямата си мечта в Европа. – Вие спечелихте всички възможни английски трофеи със „Сити“. Кой е най-ценният ви спомен от кариерата в Манчестър? – Първият трофей винаги е най-запомнящ се. Спечелихме Купата на Англия, която е изключително престижна за всеки. Затова е и много ценна. Започнахме да си вярваме, че сме станали силен отбор. Повярвахме, че сме претендент и за титлата. И за щастие следващия сезон я спечелихме. Да, титлата е най-големият, най-паметният момент. Сега ме връщате назад в миналото и се замислям колко голямо значение е имал този триумф за „Сити“. – Кое дерби предпочитате – между „Евертън“ и „Ливърпул“ или между „Манчестър Сити“ и „Манчестър Юнайтед“? – И с този въпрос ме затруднявате. Кое е по-голямото дерби? И в двете емоциите са еднакви. И за футболистите, и за феновете е еднакво важно да спечелят. Аз ще ви кажа за още едно дерби, в което съм играл. За всички в „Уулвърхемптън“ е най-важно да победят „Уест Бромич“. И все пак, от сегашна гледна точка, най-значимо е манчестърското дерби, защото обикновено то е дуел и за титлата. – Колко победи имате в тези дербита? – Уоу, колко ли са? Помня, че спечелих последното. Всичките трудно ще ги изброя. – Вие сте от защитниците, които вкарваха много голове. Караха ли ви треньорите да тръгвате в атака? – Случвало се е, но не винаги. Най-добрият треньор, с който съм работил, е Глен Ходъл. На тренировките в „Уулвърхемптън“ често ме караше да минавам в ляво и да атакувам. А когато си в нападение, винаги можеш да вкараш гол. На мен ми се получаваше. – В края на кариерата ви се приближихте доста до България. Подписахте с атинския АЕК. Хареса ли ви престоят в Гърция? – Трудно ми беше, защото там бях самотен – без семейството ми. Това ми се случи за първи път в живота. Иначе всичко в Гърция ми бе много странно. Например структурата на лигата, която е много различна от Висшата лига. Задаваш въпроси, а те не могат да ти отговорят. Трудно беше. Зарадвах се, че през този сезон АЕК участва в групите на Шампионската лига. Голямо постижение за клуба. – Бихте ли сравнили футбола в Англия и Гърция? – Много, много различен. Като агресивност особено. Има и различна страст. Феновете в Гърция се събират още пред хотелите на отборите, което в Англия няма да се случи. Това прави контактът между привържениците и футболистите много по-емоционален. – Кой треньор най-много повлия на кариерата ви? – Малцина сигурно са го чували. Името му е Тери Конър. Той беше треньорът, който първи ме взе от академията на „Уулвърхемптън“. Благодарение на него успях да се адаптирам към първия тим. Не спираше по цял ден да работи с мен. Искаше да изкара най-доброто от амбициозния Джулиън. Затова ще съм му благодарен до края на живота си. Където и да играех по-късно в кариерата си, следвах съветите му. До ден днешен си говорим. Тери Конър е най-важният фактор да стана професионален футболист. А от тези, които светът познава, най-много ценя Глен Ходъл. Той ме предизвика да гледам играта по различен начин. Тогава бях още млад и не разбирах много. Ходъл ме накара да си отворя очите и да разбера защо се играе по този начин. – Срещу кой нападател ви беше най-трудно? – Луис Саха от времето, когато играеше във „Фулъм“. Технически и физически той имаше всичко. Във Висшата лига съм срещал много невероятни нападатели. Но Саха ме впечатляваше най-силно с качествата си. В английското първенство въобще не е лесно да си защитник. – А кой беше най-добрият ви партньор в отбраната? – Пак няма да ви кажа много известно име. Бях на 19 или на 20 години и се учех много от Пол Бътлър в „Уулвърхемптън“. Той ми посочи как в игрова обстановка да чета събитията на терена. Не беше толкова мобилен като мен, не можеше да тича много, но винаги знаеше коя е точната позиция на бранителя. Когато отидох в „Евертън“, станах партньор с един невероятен защитник – Фил Джагиелка. С него се познавахме отлично още от националните отбори на Англия при подрастващите. А ако трябва да говоря с кого съм бил най-успешен, това безспорно е Венсан Компани в „Манчестър Сити“. С него станахме много добри приятели и извън терена. Чуваме се и досега. – „Сити“ превърна миналия сезон в състезание с един кон. Сега е много по-оспорвано. Може ли „Сити“ да стане хегемонът на английския футбол? – Определено всеки иска да победи „Сити“. Особено след предишния сезон. Сега отборът играе в същия стил като преди година. „Ливърпул“ се показа като изключително стойностен съперник. Но все пак отборът, който всички най-много искат да победят, е „Сити“. Очаквах „Ливърпул“ да е големият конкурент. Дори когато миналия сезон „Сити“ победи „червените“ с 5:0, разликата в класите на терена на бе такава. „Ливърпул“ се развива много добре и битката за титлата ще е много оспорвана. – Английските клубове дават огромни пари за футболисти. Но доминацията на испанските отбори в Европа не спира. „Челси“ е последният английски носител на Шампионската лига от 2012 година. Кога ще се промени статуквото? – Надявам се още тази година. И „Манчестър Сити“ да спечели Шампионската лига. Това е голямата цел на клуба. Живеем в ерата на двамата най-велики футболисти – Меси и Роналдо. Затова и Испания имаше тази доминация. Сега вече сред фаворитите за Шампионската лига слагам и „Ювентус“. Разбира се, именно защото Кристиано избра там да продължи кариерата си. – Във Висшата лига има твърде много чужденци. Проблем ли е това за английските играчи? – И да, и не. Целта на английските клубове е да имат най-добрите футболисти. Затова за младите англичани е все по-трудно да пробият в първия тим. От друга страна да тренираш с най-добрите може да те издигне на тяхното ниво. Никой не може да отрече, че Висшата лига е най-атрактивното първенство в света. И съвсем нормално е да бъде атракция и магнит за най-добрите футболисти. – Но и дербитата между най-силните отбори във Висшата лига са дуели между треньори, които не са англичани. Идват от Германия, Испания, Италия… Къде са английските треньори? – Отново е трудно да ви отговоря. Имайте предвид, че все по-рядко и собствениците на английските клубове са англичани. Всеки си има предпочитания към някого и го кани. Треньорът зависи много от факта кой контролира процесите в клуба. Същото е като със селекцията на футболистите. – И въпреки това Англия стана четвърта в света на Мондиал 2018. – Ето, виждате ли. Това слага край на спекулациите, че нямало добри английски футболисти. Играхме все в интересни мачове и не правихме скучни нулеви равенства. – И накрая да ви попитам за нещо извън футбола. Вашият братовчед е боксьор. – Така е. Казва се Брайън Роуз. – Харесвате ли бокса? – Гледам неговите мачове, рядко други. – Чувал ли сте за българския голям боксьор Кубрат Пулев? – Не, не го знам. В коя категория е. – В супертежка. – О, тогава ще разгледам за него и ще му гледам мачовете. Като цяло не разбирам много от бокс. – Брат ви Аарън пък е моден дизайн. Какво ще препоръчате от негово име на българските фенове? – Най-добри са зимните му дрехи.", "date": "2019.02.03", "title": " Джулиън Лескът, бивш английски национал и шампион с „Манчестър Сити“, ексклузивно пред „Труд“: Българите са технични, липсва ви постоянство"}
{"url": "https://trud.bg/%d1%82%d0%b5%d0%bd%d0%b8%d1%81-%d1%82%d1%83%d1%80%d0%bd%d0%b8%d1%80%d1%8a%d1%82-sofia-op%d0%b5n-%d1%81%d1%82%d0%b0%d1%80%d1%82%d0%b8%d1%80%d0%b0-%d1%81%d0%bd%d0%b8%d0%bc%d0%ba%d0%b8/", "text": "От днес до 10 февруари София ще бъде център на тениса в Европа. Столицата е домакин на най-голямото спортно събитие у нас – престижния турнир Sofia Opеn, който е от категория АТР 250. Вчера беше изтеглен и жребият за квалификациите. Двубоите от пресявките започнаха днес. Записалите по две победи в тях ще заслужат място в основната схема на състезанието в „Арена Армеец“. Двамата български тенисисти, които участват с „уайлд кард“, ще играят срещу поставени състезатели. Държавният шампион в зала Габриел Донев се изправя срещу №4 в схемата на квалификациите Серхий Стаховски от Украйна. Александър Лазаров ще срещне №3 Лукаш Лацко от Словакия. Българите ще играят на централния корт в третия двубой (Донев) и в четвъртия (Лазаров).", "date": "2019.02.03", "title": " Тенис турнирът Sofia Opеn стартира (СНИМКИ)"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b1%d0%b0%d0%bd%d0%be%d0%b2-%d0%be%d1%82%d0%b3%d0%be%d0%b2%d0%be%d1%80%d0%b8-%d0%bd%d0%b0-%d0%b5%d0%bb%d0%b5%d0%bd%d0%b0-%d0%b9%d0%be%d0%bd%d1%87/", "text": "Всички документи са предадени на прокуратурата, дал съм обяснения и вярвам, на институциите и компетентните органи. За съжаление, партийната пропаганда употреби за собствени цели културата. За съжаление, да бъде знаме на това прие да някога уважаваната и харесвана журналистка г-жа Йончева. Това коментира във фейсбук министърът на културата Боил Банов по повод   по-рано днес на депутатката от БСП. „Не съм професионален политик и може и да сгреша, но няма да коментирам всяко включване на БСП. Лъжите са много. За тях не е важна истината, а тази сглобена фалшива новина да се повтаря. Не е важно, че е лъжлива. Не е важно, че е сапунено-оперетна. Не е важно и че това е партията с исторически най-големи прегрешения към свободата на медиите и към свободата изобщо“, пише още Боил Банов.  ", "date": "2019.02.03", "title": " Министър Банов отговори на Елена Йончева: Всички документи са предадени на прокуратурата"}
{"url": "https://trud.bg/%d0%bd%d0%be%d0%b2%d0%b0-%d0%bc%d0%be%d0%b4%d0%b0-%d0%bf%d1%80%d0%b8-%d0%bf%d0%be%d0%b4%d0%b0%d1%80%d1%8a%d1%86%d0%b8%d1%82%d0%b5-%d0%b5%d1%80%d0%be%d1%82%d0%b8%d1%87%d0%bd%d0%b0-%d1%84%d0%be%d1%82/", "text": "Все повече българи избират да подарят на любимия човек албум със свои еротични снимки за деня на влюбените. Това споделят фотографи, организиращи интимните фотосесии, предаде  . Растящата популярност на тази изненада за 14 февруари показва колко разкрепостени са българите между 20 и 40 години. Най-често дами решават да изненадат половинките си със свои горещи фотоси. Те предпочитат стилната еротика и загатването за страст, която може да се крие дори в една усмивка. Освен подарък за партньора, фотосесията е и начин дамите да се погледнат в различна светлина, разказват фотографи.", "date": "2019.02.03", "title": " Нова мода при подаръците – еротична фото сесия"}
{"url": "https://trud.bg/%d1%80%d1%83%d0%bc%d0%b5%d0%bd-%d0%bf%d0%b5%d1%82%d0%ba%d0%be%d0%b2-%d1%81-%d0%b3%d0%bb%d0%b0%d1%81%d1%83%d0%b2%d0%b0%d0%bd%d0%b5%d1%82%d0%be-%d1%81%d0%b8-%d0%be%d1%82%d0%bd%d0%be%d1%81%d0%bd%d0%be/", "text": "С гласуването си в Европарламента относно Венецуела евродепутатите от БСП показаха, че ръководството на социалистическата партия е без позиция. Това заяви председателят на ПП АБВ Румен Петков на пресконференция. „С гласуването си Европейският парламент всъщност по един много груб, вандалски начин се намеси във вътрешните работи на суверенна държава. Много е странно гласуването на евродепутатите от БСП. Всъщност, с това си гласуване те показват, че единственото, което силно и убедително могат, е да се колебаят. Четирите депутати на БСП са материализирали четирите възможни гласувания – „за“, „против“, „въздържал се“ и „неучастващ в гласуването“. Такова поведение за една група народни представители е абсурдно. Това показва, че ръководството на социалистическата партия е било без позиция или не е потърсена позицията от евродепутатите. Това поставя под въпрос способността да се влияе в ЕП за едни аргументирани отстоявания на принципи, които да гарантират мира и спокойствието във всяка една държава“, посочи Петков. Признаването на правителството на Венецуела е правен абсурд, защото в международното право се признават държави, а не правителства и не държавни глави. Всичко останало е груба външна намеса във вътрешната политика на суверенна държава, заяви председателят на АБВ-Младежи Пламена Заячка. „Апелираме българското правителство да заеме категорична позиция за ненамеса на ЕС във вътрешните работи на Венецуела“, каза тя. „По видими причини Венецуела не е най-близката страна до ЕС, но в последната седмица ставаме свидетели на ултиматуми и заплахи и на все по-голяма намеса във вътрешните й работи от страна на ЕС. От ПП АБВ настоявахме на 30 януари по време на срещата на външните министри в Брюксел, българското правителство да апелира за умерена позиция. Но тогава единствено, благодарение на Италия, която блокира общата позиция, ЕС не се намеси във вътрешните работи на Венецуела. От АБВ апелираме нашето правителство категорично да вземе позиция, че военна намеса във Венецуела е недопустима. Апелираме отново за мир, за диалог, за ненападение, за ненамеса във вътрешните работи – това не е в полза нито на ЕС, нито на която и да е друга държава“, каза още Заячка.    ", "date": "2019.02.03", "title": " Румен Петков: С гласуването си относно Венецуела евродепутатите от БСП показаха, че патрията им няма позиция"}
{"url": "https://trud.bg/%d0%bf%d1%80%d0%b8%d0%bd%d1%86%d0%b5%d1%81%d0%b0-%d0%bb%d0%b8%d1%8f%d0%bd%d0%b0-%d1%81%d0%b5-%d1%81%d1%8a%d0%b1%d1%83%d0%b4%d0%b8-%d1%81%d0%bb%d0%b5%d0%b4-%d0%b4%d1%8a%d0%bb%d1%8a%d0%b3-%d1%81%d1%8a/", "text": "Новата й песен е с послание срещу домашното насилие Певицата призна, че се е разделила с бизнесмена Цветан Петков След дълга пауза фолк певицата Лияна се завърна на музикалната сцена с ново парче. То носи заглавието “Принцеса” и е насочено срещу домашното насилие и привидно лъскавия живот на красивите жени, които търпят и изневери и удари. “Това е една песен за фалшивите принцеси. Аз имам дъщеря тийнейджър и знам на какви момичета се възхищават младите, на кого искат да приличат. Често обаче, ако знаят какво седи зад хубавите снимки и скъпите дрехи, не биха искали да бъдат като тях”, коментира певицата. Само за три дни песента се нареди в най-слушаните, а феновете й я засипаха с хвалебствени коментари. В клипа Лияна се показва в синини и кръв, които й нанася “любимият й”, с когото иначе са идеална двойка, но само за пред хората. На премиерата на видеоклипа хубавицата за първи път призна, че се е разделила с бизнесмена Цветан Петков, въпреки упоритите слухове, че подготвят сватба. “Сама съм и съм си самодостатъчна. Имам дете и това е най-хубавата и чиста любов. Нито имам намерение, нито желание да споделям живота си с когото и да било”, разказа тя. Изпълнителката на “Лошите момичета” е известна освен с музикалната си кариера и с драматичните си любовни връзки, достойни за турски сериал, и явно е решила да си даде почивка, коментират последователите й.", "date": "2019.02.03", "title": " Принцеса Лияна се събуди след дълъг сън\t\t\t"}
{"url": "https://trud.bg/%d1%82%d1%83%d1%80%d1%81%d0%ba%d0%b0-%d0%b7%d0%b0%d0%bf%d0%bb%d0%b0%d1%85%d0%b0-%d0%b7%d0%b0-%d0%b3%d1%80%d1%8a%d1%86%d0%ba%d0%b8%d1%8f-%d1%82%d1%83%d1%80%d0%b8%d0%b7%d1%8a%d0%bc/", "text": "С рекорден прираст за всички времена приключи 2018 г. за турския туризъм в пъти по-висок от гръцкия, според статистика, публикувана от съответното министерство на съседната държава. Приходите са нараснали до 29,5 млрд. долара, което е увеличение от 12,3%. Динамичното завръщане на Турция на туристическия пазар предизвиква безпокойство, тъй като голяма част от гръцкия туристически разцвет се дължи на загубите, които Турция имаше през предходните години поради политическия смут. Допълнителна грижа за 2019 г. е големият спад на турската лира, което прави турския туристически продукт силно конкурентен. Агентите в гръцката туристическата индустрия посочват, че в допълнение към конкурентните цени Турция също има добро ниво на инфраструктура и изразяват загриженост, че натискът върху вътрешния туристически пазар през 2019 г. ще бъде засилен чрез прехвърляне на пакети към Турция. Възстановяването на турския пазар се усеща в Гърция от миналото лято. Налице е голямо увеличение на посетителите в Турция в 5-звездни хотели, докато в Гърция е регистриран значителен спад и ниска заетост. По-конкретно, посещаемостта на чуждестранни туристи в Турция през миналата година е нараснало с 21,8% в сравнение с 2017 г., надхвърляйки 40 милиона. За две години Турция успя не само да покрие туристическите си загубите вследствие на терористичните атаки, неуспешния преврат и руското ембарго, но и да достигне още по-високи нива. Показателен е фактът, че в сравнение с 2016 г. в последната година Турция е регистрирала възход от още 15 милиона туристи. Общите туристически посещения в Турция за 2018 г. достигат 46,1 милиона. Руски туристи в Турция достигнаха рекордните 6 милиона, спрямо 2016 г. когато са били едва 866,256. За същият период Гърция е посетена само от около 500 000 руски туристи. Също така, силно увелчение има на германски туристи в Турция с 26% или 4,5 милиона, английските с 36% до 2,2 милиона. Турция също спечели значителни печалби от други европейски пазари като Белгия, Дания (+ 21,3%), Финландия (+ 32,7%), Франция (+ 26,4%), Нидерландия (+ ) и Италия (+ 38,1%). Припомняме, че гръцкият туризъм също отчете нов исторически рекорд през 2018 г. с 33 милиона посещения на чуждестранни туристи и приходи в размер над 16 милиарда евро.        ", "date": "2019.02.03", "title": " Турска заплаха за гръцкия туризъм"}
{"url": "https://trud.bg/%d0%b4%d0%b5%d1%82%d0%b5-%d0%bf%d0%b0%d0%b4%d0%bd%d0%b0-%d0%be%d1%82-%d1%82%d1%80%d0%b5%d1%82%d0%b8%d1%8f-%d0%b5%d1%82%d0%b0%d0%b6-%d0%b2%d1%8a%d0%b2-%d0%b2%d0%b0%d1%80%d0%bd%d0%b5%d0%bd%d1%81%d0%ba/", "text": "2-годишно момченце получи изключително тежки травми, след като падна от стълбищната площадка на третия етаж във варненската МБАЛ „Св. Анна“. Нелепият инцидент се разиграл в неделя малко след 12 часа в терапевтичния корпус на лечебното заведение, съобщиха от полицията. Детето било с двама възрастни на свиждане в родилното отделение, когато полетяло през парапета. От удара момченцето е получило двустранна контузия на белия дроб, мозъчен кръвоизлив и фрактура на черепа, като състоянието му е критично, обясниха от „Св. Анна“. Следобед хирурзи вкараха детето в операционната зала. Районът на инцидента бе отцепен за оглед, като по случая е образувано досъдебно производство под надзора на районната прокуратура. Разследващите ще установяват как момченцето е преодоляло парапетите, които опасват стълбището.", "date": "2019.02.03", "title": " Дете падна от третия етаж във варненска болница"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b0-%d0%b3%d1%80%d1%83%d0%b5%d0%b2%d1%81%d0%ba%d0%b8-%d0%b8%d0%b7%d0%b1%d1%8f%d0%b3%d0%b0%d1%85-%d0%b7%d0%b0%d1%89%d0%be%d1%82%d0%be-%d0%bc%d0%b8-%d0%ba%d0%b0%d0%b7/", "text": "Бившият македонски премиер Никола Груевски обясни, че е избягал в Унгария от страх за живота си. В първото си интервю след бягството му през ноември, разпространено снощи по частната македонска телевизия „Сител“, Груевски каза, че е избягал, защото „негови много близки хора“ му казали, че „ще бъде ликвидиран“ в затвора. Преди да получи тази информация, е имал намерение да излежи присъдата, съобща БТА. „В началото имах намерение да отида в затвора, въпреки че бях политически преследван с някакви напълно луди присъди, които нямат никакво законово основание. В дните, преди да трябва да се явя в затвора, получих информация, според която най-вероятно в затвора има планове за моето ликвидиране“, заяви в интервюто бившият македонски премиер. Информацията за неговото „ликвидиране“ дошла от „добре информирани източници в затвора“. Груевски обаче не пожела да каже кой е заговорничил за убийството му, отбелязва агенцията. „Не мога да кажа нищо публично в този момент, защото нямам доказателство, с което да го подкрепя. За да обвиниш някого, трябва да имаш силни доказателства. Но аз имах достоверни източници с тази достоверна информация, която ме накара да променя решението си и да взема решение да напусна Македония, за да потърся убежище на основание политическо преследване“, обясни Груевски. Бившият премиер обясни как е напуснал страната през Албания, преди да стигне до Унгария, където е получил политическо убежище. „Напуснах Македония много лесно. Заминах за Албания. Отидох в унгарското посолство в Тирана, където подадох молба за политическо убежище. Оттам отпътувах за Унгария по маршрут, подготвен съгласно техни вътрешни консултации, заради това, че съм бил министър-председател дълги години. От съображения за сигурност за мен бе по-разумно да бъда откаран някак до Унгария“, каза Груевски.", "date": "2019.02.03", "title": " Никола Груевски: Избягах, защото ми казаха, че ще бъда ликвидиран"}
{"url": "https://trud.bg/%d0%bf%d1%80%d0%b0%d0%b7%d0%b8%d0%be%d0%bb%d0%b8%d1%82-%d0%ba%d0%b2%d0%b0%d1%80%d1%86-%d1%81-%d0%b8%d0%bc%d0%b5-%d0%bd%d0%b0-%d0%b7%d0%b5%d0%bb%d0%b5%d0%bd%d1%87%d1%83%d0%ba/", "text": "Наричат го зелен аметист по две очевидни причини: защото е зелен и защото произхожда от аметиста. Името му идва от цвета на праза. Погледнеш ли го веднъж, не можеш да откъснеш очи от кристалните му дълбини. В поредицата „Тайните на камъните“ ви представяме празиолита – магически камък за ясновидци. Празиолитът е камъкът на илюзията – прозрачен и вълшебно изменчив. Преди да стане нежнозелен, е бил аметист. Оставим ли го на слънце, се преобразява в планински кристал. Той се взира дълбоко в сърцето на притежателя си и изважда на бял свят най-доброто, но и най-лошото – ако стопанинът му е користен, неморален и егоистичен. Името му идва от „праз лук“ (от гр. – празон), заради зеления цвят. Той е кварцов кристал, както и аметистът. Познати са поне 30 вида кварц: розови, сини, червени, зелени, черни – прозрачни или полупрозрачни, плътни и дори с ефект “котешко око”. Независимо от цвета или степента на прозрачност, всички те са с еднаква химическа формула – SiO2 (силициев диоксид), но имат различия в кристалната си решетка. В аметиста например има следи от желязо, което придава розов или жълт нюанс на кристалите. Опушеният кварц пък поглъща светлината поради несъвършенствата в своята решетъчна структура. Кварцът е най-разпространеният минерал на Земята – 12% от литосферата, а силицият е вторият най-разпространен химичен елемент в Земната кора след кислорода. И така, да се върнем към празиолита – зелена разновидност на кварца. Красивият цвят на този кристал се получава, когато аметист се загрее до 500 градуса. В природата има съвсем малко находища на естествен празиолит в Бразилия, САЩ, Русия, Индия и Полша. Огромна част от празиолитите на пазара са добити чрез топлинна обработка на аметист или цитрин. Все пак това че е обработен, не означава че камъкът не е истински. Повечето цветни кристали в бижутерията, в това число и скъпоценните камъни, са били подложени на допълнителна обработка за подобряване на качеството и цвета им. Диамантите, рубините и сапфирите се нагряват, за да се изравни прозрачността им или да се засили цветът. И най-яркосините сапфири в първоначалния си вид са жълти, а много от зашеметяващите лилавосини танзанити, са били зоизит – или убитозелена скала. За какво помага Лечебните му свойства са многостранни. Народните лечители препоръчват филтриране на водата с празиолит. За козметични цели се използва вода, в която е престоял празиолит – тя подмладява и помага при акне. Литотерапевтите твърдят, че празиолитът има благотворен ефект върху дихателната система, облекчава настинките и помага за бързото оздравяване. Подпомага възстановителните процеси в тялото, затова е хубаво да се носи, когато човек не се чувства добре. Ценен помощник е при лечение на тумори и язви. Подобрява усвояването на хранителните вещества. Мнозина носят празиолит, защото пречиства негативната енергия и засилва многократно изживяванията при медитация. Балансира личността, настройва сърцето на честотите на любовта, състраданието и добротата. Могъщ помощник за тези, които се стремят към духовно извисяване. Магически свойства Въздействието на кристалите върху нас е обусловено от техния състав. Вибрационната честота на елементарните частици в тях е много висока и се предава на всичко, намиращо се на определено разстояние от тях. Затова и влияят на клетките на нашето тяло. Съществува теория, че всички видове кварц, към които принадлежи и празиолитът, са създали астралната обвивка на планетата и пазят в паметта си всички сигнали от Вселената, откакто свят светува. Празиолитът е сред важните камъни в комплекта на опитния магьосник. Той е свързан с илюзията, затова се използва при гадания. Той е важен помощник при различни ритуали. Но ако е в ръцете на неопитен човек, силите на празиолита ще го объркат. Вместо реалността, той ще види собствените си мисли и заблуди, ще се заплете в измислен свят. Като предпазващ талисман празиолитът е безценен. Той създава защита на собственика си и му помага да мобилизира всичките си сили, да изчисти емоциите си и да изясни мислите си, да започне да ги развива. Подобрява паметта и въображението и вдъхновява творците. Същевременно дава сили на срамежливите и по-свити хора да изразят мнението си и да застанат на твърда позиция. Как да го изберем При избор на камък – независимо какъв, разчитайте на интуицията си. Първо, важно е цветът да ви допада – звучи елементарно, но всъщност има дълбоко значение. Едва ли може да усетите въздействието на фините вибрации на празиолита, но това, че се чувствате привлечени към него, всъщност означава, че вибрациите му ви допадат. Подръжте го в ръка. Ако усетите приятно затопляне – вашият е. Как да го пречистим Всички естествени скъпоценни и полускъпоценни камъни преди употреба задължително трябва да бъдат пречистени. Защо? Минералите са преминали през ръцете на различни хора, всеки от които е оставил повече или по-малко своя енергиен отпечатък върху тях. Сложете морска сол в буркан или чаша и заровете вътре камъка. Нека да престои няколко часа, най-добре за през нощта. На сутринта го измийте няколко минути под течаща вода. Как да го съхраняваме Не го дръжте на пряка слънчева светлина и в близост до топлинни източници – печка или камина. Под въздействието на пряка слънчева светлина празиолитите се обезцветяват и се превръщат в планински кристали. Най-добре е да ги съхранявате в кутийка за бижута, където ще са на тъмно.   Умиротворява Стрелеца и Овена Ще станат по-сърдечни Той прокужда черните мисли. Освобождава ни от страховете. Пропъжда неприятностите. Най-добре подхожда на знаците Вoдoлeй, Oвeн, Cтpeлeц и Pиби. Ако го носят всекидневно, ще станат по-сърдечни, по-искрени и умиротворени.   Какво бижу? Зеленият кристал действа като усилвател на енергиите и увеличава неколкократно вибрациите на останалите минерали. Ако планирате да носите бижу от празиолит, трябва да имате предвид, че той ще увеличи това, което се таи в сърцето и уме ви. На светли, милостиви, възвишени и благородни личности той ще помогне да разцъфтят и да достигнат нови нива на познанието. На творците ще даде вдъхновение и устрем. Но ако сте изпълнени с негативни мисли – завист или омраза, ако сте песимист и пораженец, ако сте бездуховен материалист, тези ви качества също ще се засилят. Докато носите празиолит, старайте се да пропъждате негативните мисли. Не се гневете, не бъдете тесногръди, защото всички тези чувства и мисли ще преминат през енергията на камъка и ще се върнат към вас, но усилени. В бижута празиолитът трябва да се съчетава със сребро. Ако го слагаме на дясната ръка, вдъхва увереност в собствените сили. За успокоение и медитация трябва да го носим отляво. Най-мощно е въздействието му, когато е е инкрустиран в сребърно кръстче – то неколкократно увеличава силата му. Кръстната форма в съчетание със силите на празиолита помагат по-лесно да се свържем със своя ангел-хранител. Собственикът на кръст с празиолит ще има сигурна защита от негативни въздействия, енергийни посегателства и магии. В брошка на гърдите камъкът ни прави по-уверени и внася чувственост в любовните отношения. Носен на пръстен привлича парите. Гривна с празиолит ни осигурява успех. Помага да вземем правилното решение. Обеците с празиолит подобряват настроението и носят щастие в личния живот.   Зелен аметист По-популярното му име в България е зелен аметист. Това име е забранено в САЩ, защото „заблуждава и е несправедливо” с това, че не отрежда отделно място на празиолита. По всички класификации той си е отделен вид кварц, каквито са обсидианът, ахатът, опалът и аметистът.   Как да го различим от ментето Празиолитът може да се обърка с берил, перидот (хризолит) и верделит (зелен турмалин). По-опитното око може да разпознае специфичния му фин, леко сивкав нюанс, но преценката е твърде субективна, за да може да се разчита на това. Единствено с помощта на специални уреди за измерване на плътността на кристала може да се разбере що за камък е вашият празиолит. Затова винаги се обръщайте към надеждни и реномирани фирми.   ИНТЕРГЕОРЕСУРС – ТЪРГОВИЯ СЪС СКЪПОЦЕННИ КАМЪНИ И МИНЕРАЛИ София, ул. Козяк 17, бл.4 партер; www.intergeoresource.com; е-мейл: intergeoresource @gmail.com  тел: 02 980 58 70; мобилен: 0887 196 193; фaкс: 02 980 54 83", "date": "2019.02.03", "title": " Празиолит – кварц с име на зеленчук\t\t\t"}
{"url": "https://trud.bg/%d0%b2%d1%8a%d1%80%d0%bd%d0%b0%d1%85%d0%b0-%d0%bd%d0%b0-%d1%80%d0%b0%d0%b1%d0%be%d1%82%d0%b0-%d0%b2%d1%8a%d0%b7%d0%bf%d0%b8%d1%82%d0%b0%d1%82%d0%b5%d0%bb%d0%ba%d0%b8-%d0%be%d0%b1%d0%b2%d0%b8%d0%bd/", "text": "Медицински сестри и възпитателки, обвинени в тормоз над децата в Глоджево, са върнати отново на работа в същата градина. За това сигнализираха разтревожени родители, съобщи  . Случаят нашумя преди година след аудиозапис, на който се чуват обиди към децата от страна на персонала. Четирите жени, обвинени в тормоз, напускат сами, а яслата затваря. „Казаха, че няма нов преподавател, търсено е било в социалните, бюрата по труда, да се назначи”, обясни Мелек Алхалуи, майка на дете от детската градина. „Свикахме родителска среща, на която родителите сами предложиха едната от тези сестри да бъде върната на работа”, посочи Рефие Ралева, директор на ДГ „Здравец“. Впоследствие в градината са назначени още две от напусналите. Според директорката на детската градина всъщност никой не е установил вината на жените. Несъгласните с това решение майки отказаха да застанат пред камера, но пък кметът на Глоджево ги подкрепи. „Ако имах аз някакви правомощия, решението щеше да бъде друго”, заяви Адем Хаджимемишев, кмет на град Глоджево. Макар да няма нови жалби от родители, неправителствени организации вече са поискали проверка по случая от Агенцията за закрила на детето.", "date": "2019.02.03", "title": " Върнаха на работа възпитателки, обвинени за тормоз в детска градина"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d0%b8%d0%ba%d0%be%d0%bd%d0%be%d0%bc%d0%b8%d1%87%d0%b5%d1%81%d0%ba%d0%b8%d1%82%d0%b5-%d1%80%d0%b5/", "text": "Приключи редовната мисия на МВФ. В част от заключенията си те отбелязват, че икономическите резултати в България продължават да бъдат стабилни. Това заяви премиерът Бойко Борисов във страницата си във Фейсбук по повод редовната мисия на Междунарония валутен фонд (МВФ). „Очаква се икономическият растеж да достигне 3.2% през 2018 г., безработицата да спадне до близо 5%, а текущата сметка да регистрира пореден значителен излишък. Перспективите за 2019 г. са сходни. В доклада също се отбелязва постигнатият напредък в реформите по Механизма за сътрудничество и проверка, включително чрез създаването на единна комисия за борба с корупцията и засилване на независимостта между съдиите и прокурорите“, допълни министър-председателят. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com            ", "date": "2019.02.03", "title": " Премиерът Борисов: Икономическите резултати в България продължават да бъдат стабилни"}
{"url": "https://trud.bg/%d1%81%d1%8a%d0%b4%d1%8a%d1%82-%d0%be%d1%81%d1%82%d0%b0%d0%b2%d0%b8-%d0%b2-%d0%b0%d1%80%d0%b5%d1%81%d1%82%d0%b0-%d0%ba%d1%80%d0%b0%d0%b4%d0%b5%d1%86%d0%b0-%d0%bd%d0%b0-%d1%81%d1%82%d0%b0%d1%82%d1%83/", "text": "Съдът остави в ареста Александър Иванов,   за кражбата на статуята на Аполон Медикус от минералната баня в центъра на София, съобщи  . Мотивите са, че има риск да се укрие и да извърши друго престъпление. От 2010 до 2012 е извършил 6 кражби, бил е и осъден. Няма документи за самоличност, няма и постоянен адрес. Пред съда Иванов каза само че осъзнава грешката си. Статуята на Георги Чапкънов   на 14 декември заедно с бронзовите чучури на чешмите. Две седмици по-късно тя беше намерена в двор близо до местопрестъплението. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.03", "title": " Съдът остави в ареста крадеца на статуята на Аполон"}
{"url": "https://trud.bg/%d1%81%d0%b5%d0%b4%d0%b5%d0%bc-%d0%b4%d1%83%d1%88%d0%b8-%d1%81%d1%80%d0%b5%d0%b4-%d0%ba%d0%be%d0%b8%d1%82%d0%be-%d0%b8-%d1%87%d0%b5%d1%82%d0%b8%d1%80%d0%b8-%d0%b4%d0%b5%d1%86%d0%b0-%d0%b7%d0%b0/", "text": "Седем души, включително четири деца, загинаха, след като пътнически автобус се преобърна близо до руския град Калуга, разположен на около 200 километра южно от Москва, съобщава Ройтерс. При инцидента са ранени други 30 души. Превозното средство с 48 души на борда, голяма част от които деца, се преобърнало заради хлъзгав път и несъобразена скорост край село Извеково. Местните власти съобщиха, че децата пътували от Смоленск за Калуга, където трябвало да участват в танцов фестивал. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.03", "title": " Седем души, сред които и четири деца, загинаха след тежка катастрофа с автобус в Русия"}
{"url": "https://trud.bg/%d0%b5%d0%b4%d0%b8%d0%bd-%d1%87%d0%be%d0%b2%d0%b5%d0%ba-%d0%b5-%d1%81-%d1%82%d0%b5%d0%b6%d0%ba%d0%b8-%d0%bd%d0%b0%d1%80%d0%b0%d0%bd%d1%8f%d0%b2%d0%b0%d0%bd%d0%b8%d1%8f-%d1%81%d0%bb%d0%b5%d0%b4-%d1%81/", "text": "Един човек е с тежки наранявания след силна експлозия в черногорската столица Подгорица. „Има опасност за живота на един човек, който е настанен в реанимацията. Правим всичко възможно за спасяването му“, каза директорът на Спешния център в Подгорица Нармин Абдич пред държавната телевизия РТЦГ. Инцидентът стана в централната част на града. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.02.03", "title": " Един човек е с тежки наранявания след силна експлозия в Подгорица"}
{"url": "https://trud.bg/%d0%b5%d0%bb-%d0%bc%d0%b0%d0%b5%d1%81%d1%82%d1%80%d0%be-%d1%81%d0%bb%d0%b5%d0%b4-03-%d1%83%d0%bc%d0%be%d1%80%d0%b5%d0%bd%d0%b8-%d1%81%d0%bc%d0%b5/", "text": "Нестор Ел Маестро, наставникът на ЦСКА, запази спокойствие след поражението на тима от „Динамо“ (Киев) с 0:3. Двубоят бе част от подготовката на „червените“ в испанския курорт Марбея. Това бе и последната проверка на столичния гранд зад граница. Последният спаринг ще бъде с „Етър“ на стадион „Българска армия“ на 9-ти фавруари.  “Очевидно резултатът не е добър – призна сърбинът с английски паспорт. – Мисля, че те играха по-добре от нас, но преди всичко играха по-умно. Възползваха се от почти всяка наша грешка. Изглеждаме малко уморени, което може би е нормално в края на такъв дълъг тренировъчен лагер. Проведохме ползотворен тренировъчен процес. Имаме още два дни тук и се връщаме у дома, така че поне за това съм радостен.“  До момента „червените“ записаха две победи, равен и три поражения в подготовката. Тимът на Ел Маестро се прибира във вторник от Испания и ще продължи тренировъчния процес на родна земя.", "date": "2019.02.03", "title": " Ел Маестро след 0:3: Уморени сме"}
{"url": "https://trud.bg/%d0%bf%d1%80%d0%b5%d0%b1%d0%b8%d1%85%d0%b0-%d0%b8-%d0%be%d0%b3%d1%80%d0%b0%d0%b1%d0%b8%d1%85%d0%b0-%d0%b2%d1%8a%d0%b7%d1%80%d0%b0%d1%81%d1%82%d0%b5%d0%bd-%d0%bc%d1%8a%d0%b6-%d0%be%d1%82-%d0%ba%d0%b0/", "text": "77-годишен мъж от Казанлък е нападнат, ограбен и бит от група роми, съобщи  . Той се прибирал към дома си с покупки, когато бил спрян от двама мъже под предлог, че му искат огънче. Възрастният мъж бива съборен на земята и пребит. Извършителите на побоя и обрали пенсионера. Взели са му телефона, портфейла, торбата с покупките и дори фиша от тотото, който човекът току-що си бил пуснал. Нападателите са задържани от полицията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.02.03", "title": " Пребиха и ограбиха възрастен мъж от Казанлък"}
{"url": "https://trud.bg/%d0%b6%d0%b5%d0%bd%d0%b0-%d0%be%d1%81%d1%8a%d0%b4%d0%b8-%d0%be%d0%b1%d1%89%d0%b8%d0%bd%d0%b0-%d0%b2%d0%b0%d1%80%d0%bd%d0%b0-%d0%b7%d0%b0%d1%80%d0%b0%d0%b4%d0%b8-%d0%bf%d0%be%d1%80%d0%b0%d0%b7%d0%b5/", "text": "Община Варна трябва да плати 24 900 лв. на млада жена, загубила частично зрението на лявото си око при нелеп инцидент, станал през 2017 г. навръх Деня на Варна – 15 август. Това постанови Варненският районен съд, който уважи иска на 27-годишна компютърна операторка да бъде обезщетена за претърпените болки и страдания. В празничната вечер върху нея паднал неизгорял фойерверк, става ясно от материалите по делото. Пострадалата и нейна близка отишли на Морска гара да гледат концерта на открито, който по традиция приключва с илюминации малко преди полунощ. Щом красивите фойерверки окъпали нощното небе, приятелките започнали да снимат с мобилните си телефони подобно на мнозина други присъстващи на шоуто. Внезапно младата жена усетила силен удар в лявото око, от който главата й отскочила назад. По лицето й шурнала кръв, не виждала нищо, изпитвала силна болка и изпаднала в паника. Приятелката й промила окото с минерална вода, а после викнала Бърза помощ. Линейка откарала окървавената шокирана жена в Очна болница. След обстоен преглед дежурната лекарка й обяснила, че в окото са попаднали чужди тела и барут. На следващия ден изследвания установили голям кръвоизлив, разкъсвания на ретината, ириса и роговицата. След седмица в болница жената била изписана с едва 10% зрителна острота в засегнатото око. Месеци по-късно процентът се увеличил до 40 на сто, но според заключението на вещо лице е имало реален риск пострадалата да ослепее тотално. Според съдебно-психиатрична експертиза след инцидента тя развила остър стрес, а месеци по-късно продължавала да страда от тревожно-депресивно разстройство. Това е първият инцидент по време на градска заря във Варна. През последните години на 15 август ракети за илюминациите се изстрелват от зоната на пристанището и от кея на Военноморската база. Използваните през 2017 г. изделия са били китайски, но са имали нужните сертификати. Въпреки че сценарият за шоуто е бил съгласуван с редица институции, от небето наистина е паднал нeизгорял фойерверк, който е поразил окото на ищцата, приеха районните магистрати. Решението им може да се обжалва в 2-седмичен срок пред Варненския окръжен съд. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.03", "title": " Жена осъди община Варна заради поразено око"}
{"url": "https://trud.bg/%d1%81%d0%bb%d0%b0%d0%b1%d0%b0-%d1%81%d1%82%d1%80%d0%b5%d0%bb%d0%b1%d0%b0-%d0%bf%d0%be-%d0%b3%d0%bb%d0%b8%d0%b3%d0%b0%d0%bd%d0%b8-%d0%be%d1%82-%d0%bb%d0%be%d0%b2%d1%86%d0%b8%d1%82%d0%b5-%d0%b2-%d1%81/", "text": "Двойно по-малко от предвидената за отстрел бройка диви прасета са паднали през този ловен сезон в Северозападна България. Ловците от областите Монтана, Враца и Видин са повалили от октомври миналата година до средата на този януари по-малко от 2000 животни, съобщиха от Регионалната дирекция по горите в Берковица. Според направеното през пролетта на 2018 г. преброяване на дивеча за отстрел в Северозапада са били планирани 4 225 диви свине. Заради опасността от африканска чума по свинете, която отдавна върлува в съседна Румъния, и призивите за намаляване на популацията на глиганите се очакваше дори покосената бройка да е по-голяма. Но след последните излети стана ясно, че в трите региона са ликвидирани едва 1995 диви прасета – 47 % от планираното. За сравнение през миналия сезон 2017/18 г. северозападните ловци отчетоха 2599 паднали прасета. Слабият отстрел най-вероятно е свързан с ранното узряване и прибиране на царевичните масиви в Дунавската равнина и оттеглянето на дивите прасета към балканските усои, които са пълни с жълъди. Затова резултатите в равнината са ниски, а ловците от Берковица, Говежда, Чипровци, Чупрене и Белоградчик са се представили по-добре, коментираха горски служители. Според други обаче причина за ниските цифри на отстреляни глигани е и африканската чума. Заради сложните процедури по отчет, предаване на проби, анализи и загробване на отпадъци голяма част от дружинките са намалили отстрела, твърдят запознати. Това обаче не е повлияло на качеството на добитите трофеи, подчертаха експерти. Ловците от Северозапада са повалили дузина мощни глигани и са се окичили с 5 златни, 3 сребърни и 2 бронзови медала. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.03", "title": " Слаба стрелба по глигани от ловците в Северозапада\t\t\t"}
{"url": "https://trud.bg/%d1%85%d1%83%d0%b4%d0%be%d0%b6%d0%bd%d0%b8%d0%ba%d1%8a%d1%82-%d0%bd%d0%b8%d0%ba%d0%be%d0%bb%d0%b0%d0%b9-%d0%bf%d0%b5%d0%bd%d0%ba%d0%be%d0%b2-%d0%bf%d0%be%d0%ba%d0%b0%d0%b7%d0%b2%d0%b0-%d0%b5/", "text": "Художникът Николай Пенков от Монтана откри изложба в галерията на Съюза на българските художници /СБХ/ в София. В залата на улица „Славянска ” 29 са експонирани 44 платна, създадени през последните три години и обединени под надслов „ Етномотиви”. Пенков бе представен от галеристката Олимпия Николова-Даниел, която очерта в словото си развитието на творческия му път, темите, върху които работи и самобитните акценти в създадения от него свят от форми и багри. На откриването на изложбата присъстваха ценители и почитатели на изкуството, колеги и приятели на художника. Николай Пенков бе поздравен и получи цветя от председателя на СБХ Любен Генов. Това е шеста самостоятелна изложба на Николай Пенков пред столична публика. В биографията си досега той има 39 самостоятелни представяния на творби, участвал е и в десетки общи изложби, пленери и симпозиуми. Изложбата ще продължи до 15 февруари тази година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.03", "title": " Художникът Николай Пенков показва „Етномотиви“ в столицата"}
{"url": "https://trud.bg/%d0%b1%d0%be%d1%8f%d0%bd-%d0%b9%d0%be%d1%80%d0%b4%d0%b0%d0%bd%d0%be%d0%b2-%d1%81-%d1%84%d1%83%d1%80%d0%be%d1%80-%d0%b2-%d0%b3%d1%8a%d1%80%d1%86%d0%b8%d1%8f/", "text": "Боян Йорданов изригна в мача на „Панатинаикос“ срещу АЕК в дербито на гръцкото волейболно първенство. Капитанът на националите заби 23 точки при успеха с 3:0 (23, 18, 27) и бе обявен за топреализатор в битката. Победата върна „Панатинаикос“ на третото място в класирането с 21 точки. Тодор Алексиев и „Олимпиакос“ (Пирея) пък записаха 12-а поредна победа. „Червено-белите“ се наложиха над новака „Коматони“ с 3:1 (22, 19, -23, 19). Българинът игра в два от четирите гейма и отбеляза 5 точки. „Олимпиакос“ е безапелационен лидер с 33 точки.", "date": "2019.02.03", "title": " Боян Йорданов с фурор в Гърция"}
{"url": "https://trud.bg/%d0%b2%d0%b5%d1%80%d0%b8%d0%b6%d0%bd%d0%b0-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%b5-%d1%81%d1%82%d0%b0%d0%bd%d0%b0%d0%bb%d0%b0-%d0%bd%d0%b0-%d1%81%d1%82%d0%be%d0%bb%d0%b8/", "text": "Затруднено е движението на кръстовището на булевардите „България“ и „Гоце Делчев“ заради катастрофа, станала около 14,30 днес, информира БНР. В инцидента са участвали четири леки автомобила, няма тежко пострадали хора. Пристигналата на място линейка е прегледала жена, която е била с леки наранявания. На място има изпратени екипи на „Пътна полиция“, които подпомагат движението. Дежурният в Центъра за градска мобилност информира, че падналият в резултат на инцидента автомобил върху трамвайните релси е отстранен и към момента трамваите се движат по разписание. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.03", "title": " Верижна катастрофа е станала на столичните булеварди „България“ и „Гоце Делчев“"}
{"url": "https://trud.bg/26-%d0%b3%d0%be%d0%b4%d0%b8%d1%88%d0%bd%d0%b0-%d0%b6%d0%b5%d0%bd%d0%b0-%d0%b5-%d0%bf%d0%be%d1%87%d0%b8%d0%bd%d0%b0%d0%bb%d0%b0-%d0%b2-%d0%bf%d0%b0%d0%b7%d0%b0%d1%80%d0%b4%d0%b6%d0%b8%d1%88%d0%ba%d0%b0/", "text": "26-годишна жена е починала в Пазарджишката болница след усложнения, причинен от грип, съобщи БНР. Преди два дни в здравното заведение почина и 55-годишният ѝ баща. Двамата са били приети с остра дихателна недостатъчност, тъй като преди да потърсят Спешна помощ, са се лекували сами. Направените в специализирана лаборатория изследвания показват, че младата жена е била болна от грип. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.02.03", "title": " 26-годишна жена е починала в Пазарджишката болница след усложнения от грип"}
{"url": "https://trud.bg/%d1%81%d0%bd%d0%b5%d0%b3%d0%be%d0%b2%d0%b0%d0%bb%d0%b5%d0%b6-%d0%bf%d1%80%d0%be%d0%b2%d0%b0%d0%bb%d0%b8-%d1%81%d1%82%d0%b0%d1%80%d1%82%d0%b0-%d0%bd%d0%b0-%d0%b0%d0%bb%d0%b1%d0%b5%d1%80%d1%82-%d0%bf/", "text": "Снеговалеж провали гигантския слалом в Гармиш-Партенкинхен (Австрия), в който трябваше да стартира и Алберт Попов. Ден по-рано бе анулира и слалома заради невъзвожност пистата да бъде обработена.  Надпреварата трябваше да е последна за нашия алпиец преди мондиала в Оре (Швеция), който започва от понеделник. В последните два старта за световната купа Попов постигна най-силните си резултати досега. Той стана девети на слалома в Кицбюел и шести в Шладминг. Така за първи път от 34 години българин попадна в топ 6 на най-добрите алпийци в престижната верига.", "date": "2019.02.03", "title": " Снеговалеж провали  старта на Алберт Попов"}
{"url": "https://trud.bg/%d0%be%d0%bf%d0%b5%d1%80%d0%b8%d1%80%d0%b0%d1%85%d0%b0-%d0%bf%d0%b0%d0%b4%d0%bd%d0%b0%d0%bb%d0%be%d1%82%d0%be-%d0%be%d1%82-%d1%82%d1%80%d0%b5%d1%82%d0%b8%d1%8f-%d0%b5%d1%82%d0%b0%d0%b6-%d0%bc%d0%be/", "text": "Двучасова спешна операция претърпя 2-годишното момченце, което по обяд   от стълбищната площадка пред родилното отделение в МБАЛ „Св. Анна“. Интервенцията приключи малко преди 16 ч. Малкият пациент е преведен в реанимацията, но животът му още е в опасност, тъй като травмите му са изключително тежки, съобщиха от болницата. От удара след полета през три етажа детето си е счупило черепа, получило е мозъчен кръвоизлив и двустранна контузия на белия дроб. Полицията и прокуратурата изясняват детайлите около тежкия инцидент. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.03", "title": " Оперираха падналото от третия етаж момченце, животът му е в опасност"}
{"url": "https://trud.bg/%d1%82%d0%b5%d1%80%d0%b5%d0%b7%d0%b0-%d0%bc%d0%b5%d0%b9-%d0%b7%d0%b0%d1%8f%d0%b2%d0%b8-%d1%87%d0%b5-%d0%b5-%d1%80%d0%b5%d1%88%d0%b5%d0%bd%d0%b0-%d0%b1%d1%80%d0%b5%d0%ba%d0%b7%d0%b8%d1%82%d1%8a%d1%82/", "text": "Британският премиер Тереза Мей остава решена Брекзитът да настъпи на предвидената дата 29 март и да получи отстъпки от ЕС по условията на раздялата въпреки категоричния отказ на Брюксел да предоговаря споразумението, предаде Франс прес. „Решена съм Брекзитът да се осъществи, и то навреме – на 29 март 2019 г.“, пише Мей в статия, публикувана във в. „Сънди телеграф“. Така Мей отхвърли възможността от отлагане на Брекзита, което бе предложено от някои британски политически представители, включително външния министър Джереми Хънт и търговския министър Лиъм Фокс, за да има време за приемането на нормативните актове за осъществяването на Брекзита. Мей също заяви, че иска да намери „прагматично решение“ за Брекзита, което да получи подкрепата на мнозинството депутати, след като в средата на януари Камарата на общините отхвърли с огромно мнозинство сключеното през ноември с ЕС споразумение по напускането на Великобритания. Във вторник депутатите приеха внесена от консерватора Греъм Брейди и подкрепяна от правителството поправка, която иска алтернативни варианти на спорния „предпазен механизъм“ за избягване на връщането на твърда граница между британската провинция Северна Ирландия и Република Ирландия. След това гласуване Тереза Мей каза, че иска да възобнови преговорите с ЕС, въпреки че европейците до момента твърдо отказват това.  „Когато отида отново в Брюксел, ще се боря за Великобритания и Северна Ирландия, ще съм въоръжена с нов мандат, с нови идеи и подновена решимост за договаряне на прагматично решение за Брекзита. Това ми е възложил парламентът“, пише Мей. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2019.02.03", "title": " Тереза Мей заяви, че е решена Брекзитът да настъпи на 29 март"}
{"url": "https://trud.bg/%d0%ba%d0%be%d0%b1%d1%80%d0%b0%d1%82%d0%b0-%d1%81%d1%80%d0%b5%d1%89%d1%83-%d1%81%d0%b5%d0%b2%d0%b5%d1%80%d0%bd%d0%b8%d1%8f-%d0%ba%d0%be%d1%88%d0%bc%d0%b0%d1%80/", "text": "Кубрат Пулев ще се бие с Роберт Хелениус, с прякор Северния кошмар, на 23 март в Лос Анжелис. Все още вървят преговори между двата щаба и битката не е на 100 процента сигурна, макар че е вписана в авторитетния боксов сайт воxrec.com  Финландецът е с 2 години по-малък от Кобрата, на 35. Има 26 победи, от които 13 с нокаут и една загуба. Северния кошмар превъзхожда Пулев с ръста си – 2 метра, докато нашият е 194 см. Кубрат пък е с актив от 26 победи и една загуба и това ще е първият му сблъсък от година и половина.  Ако се стигне до договорка, двубоят ще е подгряващ за реванша между мексиканците Мигел Берчелт, шампионът на WBC в категория „супер перо“, и Франсиско Варгас. Пулев вече е в Щатите, където тренира. В края на миналата година той подписа договор с американската промоутърска компания „Топ ранг“, чиито дела движи една от най-влиятелните личности в бранша Боб Аръм. А изданието World Boxing News излезе с версията, че Кобрата може да стане основен кандидат за съперник на световния шампион Антъни Джошуа. Причината е, че преговорите с евентуалните му противници Дионтей Уайлдър, Тайсън Фюри Дилиън Уайт и Джарел Милър засега нямат успех.", "date": "2019.02.03", "title": " Кобрата срещу Северния кошмар"}
{"url": "https://trud.bg/%d0%b4%d0%be%d0%bd%d0%b0%d0%bb%d0%b4-%d1%82%d1%80%d1%8a%d0%bc%d0%bf-%d1%81%d0%b0%d1%89-%d1%89%d0%b5-%d0%b7%d0%b0%d0%bf%d0%b0%d0%b7%d1%8f%d1%82-%d0%b2%d0%be%d0%b5%d0%bd%d0%bd%d0%b8%d1%8f-%d1%81%d0%b8/", "text": "Съединените щати не възнамеряват да изтеглят войските си от Южна Корея в рамките на бъдещо споразумение със Северна Корея за денуклеаризация на Корейския полуостров. Това заяви президентът на САЩ Доналд Тръмп в интервю за телевизия CBS, чийто текст беше публикуван в неделя. „Имаме 40 хиляди военнослужещи в Южна Корея, много е скъпо да ги поддържаме. Но нямам такива планове, никога не съм обсъждал дори възможността за оттеглянето им“, каза той. В същото време според Тръмп Вашингтон в момента има всички шансове да постигне споразумения с Пхенян. „Има много голяма вероятност да постигнем споразумение. Мисля, че той [лидерът на Северна Корея Ким Чен-ун] също е уморен от това, с което трябва да се справи. Той има шанс да превърне Северна Корея в истински икономически гигант,“ заяви американският президент. Той също така каза, че ще обяви датата и мястото на новата среща с Ким Чен-ун по време на речта с послание до Конгреса или скоро след това. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.03", "title": " Доналд Тръмп: САЩ ще запазят военния си контингент в Южна Корея"}
{"url": "https://trud.bg/%d0%bf%d0%b0%d0%b4%d0%bd%d0%b0-%d1%82%d0%b0%d0%b2%d0%b0%d0%bd-%d0%bd%d0%b0-%d1%80%d0%b5%d0%bc%d0%be%d0%bd%d1%82%d0%b8%d1%80%d0%b0%d0%bd%d0%be-%d0%be%d1%82%d0%b4%d0%b5%d0%bb%d0%b5%d0%bd%d0%b8%d0%b5/", "text": "Броени дни след откриването на ремонтирано по „Красива България“ отделение в общинската болница в Горна Оряховица е паднал част от окачения таван в една от стаите. При инцидента няма пострадали пациенти и персонал на Първо вътрешно отделение. Наскоро бе прерязана лентата на обновените по проект за общо 270 000 лева три отделения-Първо вътрешно, УНГ и за Рехабилитация. За инцидента с рухналия таван разгласи в социалните мрежи общинският председател на БСП ио общински съветник Огнян Стоянов. „Инцидентът се е случил в четвъртък вечерта. Фирмата веднага е дошла на място и е отстранила щетата. Веднага са проверени всички окачени тавани в стаите, кабинетите и коридорите на трите ремонтирани отделения в болницата, като утре ще има повторна проверка“, информираха от ръководството на здравното заведение в железничарския град. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.03", "title": " Падна таван на ремонтирано отделение в болницата в Горна Оряховица\t\t\t"}
{"url": "https://trud.bg/%d0%b1%d0%be%d0%b6%d0%b8%d0%bd%d0%be%d0%b2-%d1%81%d0%b5-%d1%80%d0%b0%d0%b7%d0%b1%d1%80%d0%b0-%d1%81-%d0%bb%d0%b5%d0%b2%d1%81%d0%ba%d0%b8/", "text": "Валери Божинов може да бъде считан за сигурно ново попълнение на „Левски“. Нападателят проведе среща с изпълнителния директор на клуба Павел Колев в неделя в София. Остава да бъдат изчистени дребни щрихи по контракта и ако не се появяват изненадващи пречки опитният играч трябва да се присъедини към „сините“ най-късно в средата на седмицата. За Божинов това ще бъде втори период на „Герена“, след като през 2014 година записа 20 мача със „сините“, реализирайки 8 гола. От своя страна столичният тим няма да плаща трансферна сума на „Ботев“ (Враца) за 32-годишния таран, тъй като той е свободен агент от началото на годината.  През есента Божинов вкара 7 гола в 11 мача за новака в Първа лига, два от които именно на стадион „Георги Аспарухов“ при сензационната победа за гостите с 3:1.  И докато ръководството на „сините“ е близо до финализиране на първия входящ трансфер, други два са пред провал. Галин Иванов е пред подпис с унгарския „Халадаш“, предлагащ по-изгодни финансовите условия. А бранителят Кристиан Димитров по всяка вероятност ще остане в „Ботев“ (Пд) и през пролетта.  „Има оферта, но на този етап, не мисля, че Кристиан Димитров е за продаване – призна спортният директор на „каначетата“ Адалберт Зафиров пред „Канал 3“. – На него му трябват поне още 6 месеца в „Ботев“. Да натрупа самочувствие и ако е възможно да заиграе в националния отбор.“", "date": "2019.02.03", "title": " Божинов се разбра с „Левски“"}
{"url": "https://trud.bg/%d0%bc%d0%be%d1%80%d1%81%d0%ba%d0%b8%d1%82%d0%b5-%d1%84%d0%b0%d1%80%d0%be%d0%b2%d0%b5-%d1%81%d1%82%d0%b0%d0%b2%d0%b0%d1%82-%d1%82%d1%83%d1%80%d0%b8%d1%81%d1%82%d0%b8%d1%87%d0%b5%d1%81%d0%ba%d0%b0/", "text": "Съоръженията съществуват от дълбока древност Най-посещавания фар у нас е този на остров Св. Анастасия За моряците и рибарите морските фарове имат строга символика и предупреждават за скрити опасности нощем и в мъглата. С напредъка на навигационната техника обаче те все повече остават на заден план. Модерните кораби и яхти не се нуждаят от техните услуги, защото имат джи пи ес системи. Само по- малките морски съдове още разчитат на тях. Маяците започват да се превръщат в атракции за туристите. В света работещите морски знаци, както още ги наричат, са около 1500 и са посещавани от туристи. У нас най-посещаваният от летовници фар е този на остров Св. Анастасия. Наистина големите кораби си имат всички необходими навигационни системи, но пък малките корабчета и яхти, все още имат нужда от тези морски знаци. Ако ти откаже системата- разчиташ на фаровете. Истината обаче е, че действително постепенно отиват в миналото и стават по- скоро туристически атракции, коментират бургаски морски капитани. “Морските фарове все още са си нужни. Всеки от тях свети с определени, свои специфични светлини. Някой път, ако електрониката откаже, капитаните имат специални книги, в които са описани, и по това какви светлини се излъчват, може да се ориентира къде се намира морският съд”, смята капитан Красимир Вангелов от Несебър. Морският фар е съоръжение във формата на кула със силна светлина на върха за обозначаване на пътищата на плавателни съдове. Фарът обикновено е боядисан в контрастни цветове и е със силен светлинен източник, дооборудван с оптическа система за усилване на светлината, звукова система за предупреждение – сирена. Освен светлинен и звуков сигнал, някоипредават и радио сигнал (радиофарове). Морските фарове се използват за сигнализация за опасни области от сушата, скали на неочаквани места, както и за безопасно навлизане в пристанищата. Фаровете съществуват от дълбока древност, а според хипотезата на проф. Казимир Попконстантинов, колосът от бронз Аполон, който в древността се издигал на остров “Свети Иван” край Созопол, държал в ръката си огън, който служел като ориентир на корабите. По нашето Черноморие има 19 морски фара. Най- южният е този на пристанището в Ахтопол. Повечето от маяците вече се командват автоматично и нямат нужда от фаропазачи. Тази професия практикуват все още хора на местата, където няма ток и вода, и трябва да зареждат акумулатори, за да черпят енергия от тях лампите на светещия знак. Така, както е на остров “Свети Иван” до ден днешен. Бургазлията Асен Петров и съпругата му живели на острова и се грижели за фара от 1990- та до 1998- ма година. Асен си спомня за ония дни- далеч от хорската суета. Двамата си имали малко стопанство- отглеждали кокошки, пуйки,овце и кози. На пристана била вързана служебна лодка, така че да се зареждат с провизии, когато се налага. При една люта зима, цели 40 дни нямали възможност да напуснат острова с морския съд- морето било бурно, вълните огромни. Това обаче не ги плашело, защото си имали всичко- и храна, и вода в запас. Асен Петров често е помагал на рибарите в мъглата. Тогава пускал и сирена, за да ги предупреди, че наближават острова и за да не се блъснат в скалите. Приемал и хора в къщичката си. Веднъж момиче от столицата и германец останали на острова, като казали, че лодката, която уж очаквали, не дошла да ги вземе обратно. Асен ги приютил. Били влюбени. На негови колеги обаче са се случвали не толкова романтични, а направо страшни истории. Обърната лодка изправила на нокти един от фаропазачите на острова. Рибарите разказват, че именно той организирал спасяването на цяло семейство, което било в нея. На остров “Света Анастасия”, фаропазачите също не се притесняват от дългите зими и самотата. Запасяват се с голям брой консерви и дори достъпът до “Света Анастасия” за дълго да се окаже невъзможен, имат храна. Фарът на острова има богата история- през 1883 г. “Фаровата компания на Османската империя” построила къщичката на фаропазача, до която имало “върлина за окачване на фенер”. 31 години по- късно се изгражда фарова кула с двуфитилна петролна лампа с бяла постоянна светлина. През 1932 г. на нея бил монтиран фаров апарат, работещ на маслен газ по посока на скалист район, наричан Биволите. След отварянето на остров Света Анастасия за туристи, фарът също е една от атракциите, които гостите посещават. Бургаският фар пък е първият български пристанищен фар. Пристанището на морския град е открито по- късно, четири години, след като той е монтиран. Историята му започва през 1899 г., когато френската фирма Sautri & Harle доставя и монтира три фара, които представлявали петролни лампи с 187,5 – милиметрови оптики. В началото фарът излъчвал постоянна бяла светлина.   Професор Казимир Попконстантинов: Древната статуя на Аполон на остров „Свети Иван“ е била морски фар Според хипотезата на проф. Казимир Попконстантинов, още от ранно време- 5- 4 век, когато започва гръцката колонизация, във връзка с търговските отношения, са били нужни сигурни ориентири за корабите по море. Добрите ориентири са били именно фаровете. Те са представлявали огромни човешки колоси. Не е изключено огромната бронзова статуя на Аполон, която е била на остров Свети Иван да е била морски фар. “За тази статуя, която е била висока 13 метра и 25 сантиметра се смята, че е отнесена в Рим или по време на пренасянето е потънала. Тя е била от бронз и от нея е запазено едно грамадно стъпало”, разказва проф. Попконстантинов. Вероятно в лявата или дясната ръка на статуята е имало огън, който е служел като ориентир на морските съдове. Не случайно на това място има морски фар и до ден днешен. Когато се плава срещу него, островът се слива с хоризонта и едва, когато го доближиш на разстояние 5- 6 мили, той сякаш внезапно “израства” от морето. Статуята е била изработена от гръцкия скулптор Каламис и поставя много въпроси, които са с трудни отговори, обяснява ученият. Например- къде е била изработена. Тежала е цели 30 тона и ако приемем, че е била пренесена от Гърция, то транспортирането и вероятно е ставало на части. Другият вариант е да е била изваяна на острова или пък в непосредствена близост. Наоколо има местност- хълм, наречен “Меден рид”, където се добивал мед. Това лято, по време на археологически разкопки на острова, е било правено сондажно проучване на 30- 40 метра северозападно от фара. Археолозите са попаднали на основи, изградени от камъни и тухли- това може би е била основата на статуята, служила на древните като фар. Сегашният фар на “Свети Иван” е построен през 1883- та година от френска компания. При откриването му, през месец декември същата година, е било обявено, че оптиката му е от шеста степен. Светлината му се е виждала от 25- 30 километра.", "date": "2019.02.03", "title": " Морските фарове стават туристическа атракция\t\t\t"}
{"url": "https://trud.bg/%d1%81%d1%80%d0%b8%d0%b2-%d0%b2-%d0%bc%d0%b8%d1%82%d0%bd%d0%b8%d1%87%d0%b5%d1%81%d0%ba%d0%b0%d1%82%d0%b0-%d0%b8%d0%bd%d1%84%d0%be%d1%80%d0%bc%d0%b0%d1%86%d0%b8%d0%be%d0%bd%d0%bd%d0%b0-%d1%81%d0%b8/", "text": "Срив в митническата информационна система на ГКПП-Гюешево, информира БНР. От 11 часа днес на ГКПП не се пропускат товарни автомобили поради срив в митническата система – така е и на другите граници, казаха служители на ГКПП-Гюешево, които потърсиха Националното радио привечер. Образували са се колони от чакащи тирове. Сривът е в митническата информационна система – „Пътни такси“, митнически режим – за „транзитно преминаване“, за „изход“ и др. Митничарите просто не могат да отворят и влязат в компютрите си. Това води до струпване на товарни автомобили, които няма как да бъдат обработени и да преминат. Лошото е, че отникъде не е обяснено на служителите какви са причините, довели до срива и кога ще бъдат отстранени. „Някакъв ужас е“, каза малко след 16 ч. днес митничар от дневната смяна, пожелал анонимност. „Сривът е в митническата информационна система, пътни такси, митнически режим за транзитно преминаване, за изход и други. Това води до струпване на товарни автомобили, които няма как да бъдат обработени и да преминат. Лошото е, че никъде не е обяснено на служителите какви са причините, довели до срива и кога ще бъдат отстранени“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.03", "title": " Срив в митническата информационна система на ГКПП-Гюешево"}
{"url": "https://trud.bg/%d1%85%d1%80%d0%b8%d1%81%d1%82%d0%be-%d0%bf%d1%80%d0%be%d0%b4%d0%b0%d0%bd%d0%be%d0%b2-%d0%bf%d1%80%d0%b5%d0%b4%d1%81%d1%80%d0%be%d1%87%d0%bd%d0%b8%d1%82%d0%b5-%d0%b8%d0%b7%d0%b1%d0%be%d1%80%d0%b8/", "text": "„В последните години живеем в перманентен скандал – излизаме от един и влизаме в друг“, това заяви зам.-председателят на ПГ на „БСП за България“ Христо Проданов  пред БНР. „Не опозицията вкарва държавата в тези скандали, а самите управляващи, на базата на корупционните схеми, които управляват държавата, довеждат до този сценарий, в който се намираме“, допълни той. „Аферата „Ало, Банов съм“ беше в следствие на това, че опозицията беше сезирана – целим да излезе наяве това, за което сме сезирани. Недопустимо е да бяхме замълчали по този въпрос, защото така бихме се превърнали в съучастници на случващото се в държавата“, коментира народният представител. Той обясни, че хората, в отчаянието си и от липса на доверие към институциите, се обръщат към опозицията. „От две години говорим за смяна на модела, по който се управлява България. Не е допустимо министърът, представителят на първия ешалон, да не е компетентен и да допуска да бъде рекетиран от втория ешалон, както той самият казва. Какъв министър си, и имаш ли претенции да управляваш цял сектор в държавата, след като не можеш да се справиш с един чиновник, който четири години те е рекетирал? Това не е сериозно за нас“, категоричен бе Проданов. „Предсрочните парламентарни избори ще бъдат тази година и ще ги спечелим. Основната ни задача, която трябва да си поставим след това, е да се направи основен преглед на администрацията и в нея да останат хората, които са компетентни и от които държавата може да има полза“, коментира Проданов. По думите му едно от основните престъпления на ГЕРБ е партизирането както на държавната, така и на общинската администрация. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com          ", "date": "2019.02.03", "title": " Христо Проданов: Предсрочните избори ще бъдат тази година и ще ги спечелим\t\t\t"}
{"url": "https://trud.bg/%d0%bf%d0%bb%d0%be%d0%b4%d0%be%d0%bb%d0%b5%d1%87%d0%b5%d0%bd%d0%b8%d0%b5%d1%82%d0%be-%d0%b5-%d1%84%d0%b8%d0%bb%d0%be%d1%81%d0%be%d1%84%d0%b8%d1%8f-%d0%b8-%d0%bd%d0%b0%d1%87%d0%b8%d0%bd-%d0%bd%d0%b0/", "text": "Специално за “Труд” д-р Людмила Емилова представя своята поредица на дълголетието. Тя е лекар с три специалности – вътрешни болести, кардиология и ревматология и здравен мениджмънт. След като изпитва системата за лечение с плодове, чай и мед върху себе си и успява да се спаси от много тежки болести, решава, че ще се довери на природосъобразната медицина. Насърчава я създателката на метода Лидия Ковачева. През 1993 г. д-р Емилова открива медицинския си център за безлекарствено лечение, през който са преминали над 45 000 пациенти от цял свят. Мнозина са се спасили от шаблонно дефинираните от официалната медицина като нелечими заболявания и като бонус са стопили килограми, при това с траен ефект. През 1997 г. д-р Емилова става единственият български член на Лекарската асоциация към Обществото за натурална хигиена на САЩ. През 1999 г. Стела решила да опита програмата с плодове, чай и мед, към която имала голям интерес, провокиран от книгата на Лидия Ковачева. В менюто на жената винаги имало много плодове и свежи салати и да следва съветите на д-р Емилова не било никак трудно. Последните две десетилетия за Стела преминават с убеждението, че е открила нова философия за живота и с лекота усвоява полезни навици за здравословното хранене. Още след първото си идване в медицинския център ограничила сериозно млечните продукти и месото. Казва, че не ги е изключила напълно, но постепенно са заменени от малки порции пиле или риба, или козе сирене. Жената спазва по-голяма част от постите, а по всяко време на годината до обед приема само плодове. До първото си 15-дневно гладуване Стела имала чести настинки, сърцебиене и световъртеж, упорито главоболие, неспокоен и накъсан сън, стомашни неразположения, запек и още оплаквания, много от които вече щастливо е забравила. Убедена е, че плодолечението е най-сигурният и лесен начин да се излекуват болестите, а ако човек е разумен, може да не стигне до тежки състояния, а да ги избегне със здравословно хранене и добър двигателен режим. Жената оценява високо организацията в медицинския център – да се правят всички необходими изследвания на едно място, консултациите с водещи специалисти и съветите на лекарката за профилактиката, загърбена от официалната медицина. През годините д-р Емилова проследява състоянието на възелчета на щитовидната жлеза при Стела, и съобразява програмата й с желаната прогноза те да не се развият по опасен начин. Жената е благодарна, че в сравнение с връстниците си не е обременена с безброй хапчета и кризи и се е разминала с “дежурните” диабет тип две и високо кръвно. Поддържа идеално тегло от 62-64 кг при ръст 160 см, движи се много и има фигура на спортист. Посещавала е многократно медицинския център в различни периоди на програмата – за продължително гладуване или за захранване след плодове, чай и мед. През отминалата 2018 г. е била при лекарката 3 пъти. Заедно със Стела идва и съпругът й Алексей. Шегуват се, че той има три обиколки по-малко, защото е избрал плодолечението 3 години след жена си – през 2002 г. Направил го, защото много искал да се откаже от цигарите. Пушил 32 години и стигал до 3 кутии на ден. Зеленчуци употребявал, но само като салата за ракията. Предпочитал много месо, сирене, тестени храни. Имал високо кръвно налягане, спял зле и сутрин се будел изморен, открили му високи нива на лошия холестерол, а в медицинския център се установил и хиперинсулинизъм (предшественик на диабет тип две). Мъчителната си мигрена сега определя с една дума – кошмар. Заради болките се налагало дори да викат бърза помощ. Алексей се въртял в омагьосан кръг – много отговорности и стресово всекидневие в бизнеса и редовно преяждане, “гарнирано” с цигарените кутии. Не веднъж опитвал спре цигарите, дори стигал до 2-3 седмици без отровата, но едно дяволче все намирало начин да му подшушне, че пушенето е удоволствие и не бива да се лишава от него. През 2002 г. Алексей разбрал от свой приятел, че е успял да спре цигарите при д-р Емилова. И веднага решил, че това задължително трябва да се опита. Заедно със съпругата си отишъл в медицинския център с решение да остане 3 дни. Трите дни обаче станали 30 и мъжът направил първото си 20-дневно гладуване. По съвет на лекарката прочел книгата на Алън Кар “Не пуша вече”. Прогнозата на този автор е, че за 14 дни вредният навик може да се ликвидира. Алексей хвърлил цигарите на 13-ия ден и никога повече не запалил. Казва, че с него се е случило чудо и е благодарен на всички съмишленици в медицинския център, които го насърчавали приятелски да се справи с отхвърлянето на зависимостта. Сприятелил се с много хора, чиито истории за избавяне от “нелечими” болести силно го впечатлили. Вдъхновени от д-р Емилова, пациентите са изцяло позитивни хора, казва Алексей. Споделяното от тях отношение към живота и природата е силно мотивиращо и създава неповторима хармонична среда, така силно дефицитна в натовареното ни време. През годините мъжът е довел в медицинския център много приятели, на които държи, и всички имат отлични резултати. При Алексей кръвното налягане се нормализирало без лекарства, в норма е кръвната захар, безсънието е отстъпило. Щастлив е, че се е избавил от гастрита, появил се още в ученическите години. Цялата казарма изкарал на вафли, защото храната там му причинявала нетърпими болки. Но най-голямото чудо, случило се с него, е изчезналото мигренозно главоболие. Дори в първите дни мъжът не можел да повярва, че е спасен от неописуемите мъки.", "date": "2019.02.03", "title": " Плодолечението е философия и начин на живот в здраве\t\t\t"}
{"url": "https://trud.bg/%d0%b1%d0%b0%d1%89%d0%b0-%d0%bf%d0%b0%d0%b7%d0%b8-%d0%bc%d0%be%d0%bd%d1%84%d0%b8%d1%81-%d0%be%d1%82-%d1%81%d0%b2%d0%b8%d1%82%d0%be%d0%bb%d0%b8%d0%bd%d0%b0/", "text": "Гаел Монфис и Елина Свитолина са най-горещата двойка в тениса в последно време, но французинът предпочита да се концентрира върху мачовете в „Арена Армеец“ вместо върху атрактивната блондинка. Затова украинката ще прекара повече време в София с баща си, който също е у нас. За тях ще се грижи агентът на Елина – Стефан Гюров, който движи кариерата и на Даниил Медведев чрез агенцията си „Топ Файв Мениджмънт“.  „Чувствам се прекрасно, починах добре след Аустрелиън оупън – заяви Монфис. – Очаквам изключително труден първи мач Виктор Троицки. Той е много опитен съперник, надявам се да съм готов за него. Турнирът е много силен, очаквам да се получат качествени двубои тази година. Тук са някои от най-актуалните млади звезди, но също и много качествени опитни състезатели. Не може да се каже кой ще спечели титлата.“", "date": "2019.02.03", "title": " Баща пази Монфис от Свитолина"}
{"url": "https://trud.bg/%d0%bd%d0%be%d0%b2%d0%b8-23-%d0%ba%d0%b0%d0%bc%d0%b5%d1%80%d0%b8-%d1%81%d0%bd%d0%b8%d0%bc%d0%b0%d1%82-%d0%bd%d0%b0%d1%80%d1%83%d1%88%d0%b8%d1%82%d0%b5%d0%bb%d0%b8-%d0%bf%d0%be-%d0%bf%d1%8a%d1%82%d0%b8/", "text": "Нови 23 камери са монтирани вече в полицейските патрулки и заснемат по няколко нарушения наведнъж. Те са „на въоръжение” от края на миналата година и освен превишена скорост засичат крадени коли и шофьори без застраховка „Гражданска отговорност”. „Автомобилът разполага с две камери. Едната е поставена на тавана колата, а другата е вградена в предната броня. В багажника има инсталирана компютър, който обработва информацията”, обясниха от „Пътна полиция”. Новите устройства работят на дневен и нощен режим. По време на нарушение шофьорите дори не разбират, че са заснети. По-късно те получават електронен фиш с глобата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.03", "title": " Нови 23 камери снимат нарушители по пътищата"}
{"url": "https://trud.bg/%d0%b6%d0%b5%d0%bd%d0%b0-%d0%b5-%d0%b7%d0%b0%d0%b3%d0%b8%d0%bd%d0%b0%d0%bb%d0%b0-%d0%b0-%d1%81%d0%b5%d0%bc%d0%b5%d0%b9%d1%81%d1%82%d0%b2%d0%be%d1%82%d0%be-%d0%b9-%d0%b5-%d0%b2-%d0%bd%d0%b5%d0%b8/", "text": "Жена е загинала и трима души, включително нейният син и съпруг, са изчезнали в неделя, след като малка туристическа лодка се е преобърнала в Шкодренското езеро на границата между Черна гора и Албания, съобщиха от полицията и спасителните служби, предава AFP. Лодката e транспортирала туристи към църква на едно от островчетата на езерото. На борда е имало най-малко осем души и четирима са успели да се спасят, информират спасителните служби от черногорската столица Подгорица Националността на пътниците не е известна към момента. Спасителни екипи, включително водолази и полицейски хеликоптер, издирват изчезналите, съобщиха местните медии. Причината за инцидента не е известна, но районът беше засегнат от неблагоприятни метеорологични условия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.03", "title": " Жена е загинала, а семейството й е в неизвестност, след като лодка се преобърна в Шкодренското езеро"}
{"url": "https://trud.bg/%d0%b0%d0%b2%d1%82%d0%be%d0%bc%d0%b0%d0%b3%d0%b8%d1%81%d1%82%d1%80%d0%b0%d0%bb%d0%b8-%d0%b8%d0%bc%d0%b0-%d0%bd%d1%83%d0%b6%d0%bd%d0%b0%d1%82%d0%b0-%d1%82%d0%b5%d1%85%d0%bd%d0%b8/", "text": "Прогнозната стойност на проекта за изграждане на 134 км от магистрала „Хемус” е 1 124 880 000 лв. без ДДС.  „Автомагистрали” ЕАД разполага с 236 машини и автомобили, които обезпечават работата на държавното дружество. Това посочва министърът на регионалното развитие Петя Аврамова в отговор на депутатски въпрос, за това с каква техника разполага държавното дружество, което беше избрано да строи 134 км от магистрала „Хемус“. От посочените автомобили 25 са товарни над 3,5 тона, 17 – до 3,5 тона, 20 машини строителна техника, 107 – специализирани автомобила, 9 – пътнически, и 58 – лекотоварни. От отговора става ясно, че към края на 2018 г. машините на дружеството са били 226, а през януари са били увеличени с нови 10 броя – 8 лекотоварни автомобила, един товарен до 3,5 тона и един брой строителна техника. Към края на месец януари тази година в дружеството работят 292 души. От тях 56 човека са техници и приложни специалисти – технически ръководители, механици, оператори ел. подстанция. 146 са квалифицираните работници, 25 души са специалисти – инженери, експерти, одитори, счетоводители, юристи, специалисти технически контрол. 34-ма са заетите в професии, неизискващи специална квалификация като работници, пазачи и чистачи, а 17 души са на ръководни позиции, допълва министърът.", "date": "2019.02.03", "title": " „Автомагистрали“ има нужната техника"}
{"url": "https://trud.bg/%d1%81%d0%b0%d0%b9%d1%82%d1%8a%d1%82-airsofia-info-%d0%b4%d0%b0%d0%b2%d0%b0-%d1%81%d0%b1%d1%8a%d1%80%d0%ba%d0%b0%d0%bd%d0%b8-%d0%b4%d0%b0%d0%bd%d0%bd%d0%b8-%d0%b7%d0%b0-%d0%b2%d1%8a%d0%b7%d0%b4%d1%83/", "text": "Само Изпълнителната агенция по околната среда е сертифицирана от Брюксел ИАОС няма отношение към тях Сбъркани данни за замърсяването на въздуха в София разпространяват популярните любителски уреди, обединени в достъпна интернет платформата airsofia.info, заявиха експерти пред „Труд”. Според специалистите аматьорските апарати показват неверни стойности и то в двете посоки – завишават или занижават, а грешката е на случаен принцип и вероятно се дължи на алгоритъма, по който уредите определят запрашеността. Става дума за устройствата на сайта airsofia.info, който работи с информацията от около 400 любителски станции в реално време и показва какви са запрашаванията в града в момента. Зам.-директорът на Националния институт по метеорология и хидрология (НИМХ) проф. Христомир Брънзов обясни пред „Труд”, че непрофесионалните устройства работят на принципа на светлинен източник и светлинен приемник – тоест нямат филтри, които да измерват замърсителите. „В зависимост от нивото на запрашеността или мътността на атмосферата между приемника и предавателя, те го трансформират в концентрация на прахови частици. Вероятно алгоритъмът, по който става това преобразуване, е твърде примитивен, затова бърка в различните случаи в различни посоки. Засега това е хипотезата ни (на учените, бел. ред.) защо няма постоянна връзка в отклоненията, например непрекъснато да завишава или да занижава”, допълни експертът. Той припомни, че в началото на 2018 г. отговорните институции поемат ангажимент да се провери доколко може да се използват данните от гражданските платформи. „Тогава се ангажирахме – аз персонално, като гражданин, както и колеги от Физическия факултет на СУ, да се опитаме да намерим връзка между това, което измерват станциите на Изпълнителната агенция по околната среда (ИАОС) към МОСВ, които ползваме като еталон, и любителските уреди. Очаквахме, че грешката на тези машинки е като на всеки подобен по-простичък индикатор и че ще е свързана с параметрите на средата, в която се намира. Оказва се, че не е точно така”, разказа проф. Брънзов. По думите му следващата стъпка, която учените предприемат, е да се опитат да използват средни пространствени стойности за София и да получат интегрална оценка за отклонения спрямо реалните такива. Ако това се получи, хората, които поддържат любителските сайтове, ще могат да коригират стойностите на уредите си, за да могат те максимално да се доближават до истинските показатели. Той обобщи, че учените засега няма да се откажат от работата по любителските устройства, защото ако се прецизират, може информацията от тях може да стане достоверна. Поради тази причина се правят паралелни измервания в два пункта – до професионално замерващо устройство на ИАОС вече се монтира и аматьорско, като се следят показателите и на двете. От ИАОС, която е официално сертифицирана от Брюксел, заявиха за „Труд”, че нямат отношение към любителските апарати, с които работи сайтът Аirsofia.info. А от Столичната община нямат информация до колко данните от любителските апарати са достоверни.   Сложни изчисления прави НИМХ за прогнозите Зам.-директорът на НИМХ проф. Христомир Брънзов обясни, че първата стъпка в правенето на прогноза за състоянието на въздуха, е да се предскаже времето в отделните райони на София за 3 денонощия напред. След това се прогнозира състоянието на атмосферата по отношение на възможността й да задържа замърсители на въздуха. „Избират се елементи от типа на температурни инверсии, дали ще има вятър, наличието на валежи, и пр. Всички тези неща свързваме и с предистория. Тоест, имаме данни какво е било замърсяването предишните 5 години, в същите атмосферни условия”, допълни метеорологът. По думите му специален стохастичен модел прави връзката между тези параметри и резултатите от тях в предишни години. „Всичко е направено в една технология, която е автоматична. Крайният резултат получава Столична община и се публикува на сайта й, така че гражданите могат да го видят”, каза Брънзов.   Различни методи следят за замърсяването Хората не са наясно какво показват отделните институции Наличието на различни методи при измерването на чистотата на въздуха в София сериозно обърква гражданите. Експерти от ИАОС, Столичната община (СО) и НИМХ обясниха пред вестника, че всъщност разминаване в данните няма, а те просто са представени по различен начин. Хората гледат основно много по-достъпните моментни (почасови) измервания за замърсявания на въздуха от таблата в столицата или от любителския сайт airsofia.info. Според Директивата 2008/50/ЕО на ЕС за качеството на атмосферния въздух нормата е за денонощие, а не за час и е 50 микрограма концентрация на фини прахови частици. Средноденонощни норми у нас мери само ИАОС. И Европейската агенция по околната среда е сертифицирала като надеждни единствено техните станции. Втората официална институция, която се занимава с въздуха е Националният институт по метеорология и хидрология (НИМХ). Но там се правят прогнози, а не измервания. Прогнозите са на базата на изчисления за състоянието на въздуха в следващите три дни. Според зам.-директора на НИМХ проф. Христомир Брънзов гражданите много често сравняват моментни измервания със средните за денонощието, което е грешно. Той поясни, че изчисленията се правят, като се съберат всички междучасови стойности и се разделят на 24. На базата на средноденонощните замервания на ИАОС Институтът прави своите прогнози за столицата. Експерти от ИАОС обясниха за „Труд” и методологията, по която се измерва качеството на атмосферния въздух и как се получават данните, които всички виждаме на сайта на Брюксел European Air Quality Index. Те са почасови и средноденонощни, но важни са вторите. „В нашите станции фините прахови частици се анализират автоматично, на принципа на бета абсорбция (измерването на бета частиците, бел. ред.). Паралелно с тези апарати работят и други за измерване на замърсители по различен метод – чрез гравиметричен анализ, съгласно Европейски стандарти за изгорели газове. Така още веднъж се определя съдържанието на ФПЧ във въздуха. След това се съпоставят двата резултата и се доказва идентичност”, коментираха експертите. Третата институция е Столичната община, която в момента разработва собствен метод за измерване на замърсителите. Преди дни беше публикуван доклад на 15 Върховни одитни институции, сред които участва и българската Сметна палата, посветени на мерки за подобряването на качеството на атмосферния въздух. От там става ясно, че България спазва всички изисквания, поставени с европейските директиви и международни споразумения.   Столичният зам.-кмет Йоана Христова пред „Труд”: Европейската агенция публикува обобщени данни София с нова система за измерване на ФПЧ Таня Дачева Европейската агенция публикува индекс, който е съвкупност от различни параметри на въздуха. Това са обобщени данни на различни параметри на въздуха по методика, разработена от Европейската агенция по околна среда. На сайта на Столичната община се публикуват в реално време и данни за отделните параметри – фини прахови частици, серни и азотни окиси, въглероден диоксид и т.н., съотнесени към нормите на европейското и националното законодателство. Това коментира столичният зам.-кмет Йоана Христова в отговор на въпрос на „Труд” откъде идва разминаването, което понякога се получава между данните на сайта на Столичната община и индекса за чистотата на атмосферата на Европейската агенция. В момента Столичната община използва данните от 6-те станции на ИАОС, част от Националната система на екоминистерството за мониторинг на качеството на въздуха. На сайта на общината софиянци могат да се информират за почасовите и за средноденонощните данни за въздуха. Предстои до края на 2019 г. Столичната община да изгради и собствена местна система за измерване на данните на въздуха, която ще включва 22 сензора, разположени из цяла София. С 672 000 лв. ще бъдат купени тези 22 сензора за измерване на въздуха и разработена Отворена платформа за данни. Тя ще позволи да бъдат показани и анализирани данни и от други източници, включително и от станциите на ИАОС, които сега се използват. Дейността ще се реализира по проект AIRTHINGS на програма „Балкани-Средиземно море” 2014-2020. Столичната община ще купи със собствени средства и една мобилна станция за мерене на качеството на въздуха. ”Всички данни планираме да бъдат визуализирани в реално време в тази платформа, където гражданите да могат да се информират своевременно”, каза Христова. Платформата ще е отворена, така че към нея ще могат във времето да се добавят още измервателни уреди и системи. Попитана какво е отношението на общината към любителските станции, Христова отговори: „Общината подкрепя въвеждането на иновативни технологии. Любителските станции за измерване на въздуха са част от тези технологии, които сега се тестват в различни градове в Европа”, каза тя. Градската управа очаква резултатите от проверка на достоверността на данните от любителските станции, която беше стартирана през 2018 г. от екоминистерството и НИМХ. „Самите ние ще тестваме иновативни подходи”, увери Христова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.03", "title": " Сайтът airsofia.info дава сбъркани данни за въздуха\t\t\t"}
{"url": "https://trud.bg/%d0%b8%d1%80%d0%b0%d0%bd-%d0%bf%d0%be%d0%ba%d0%b0%d0%b7%d0%b0-%d1%85%d0%be%d0%b2%d0%b5%d0%b9%d0%b7%d0%b5-%d1%81-1350-%d0%ba%d0%bc-%d0%be%d0%b1%d1%81%d0%b5%d0%b3/", "text": "Иран извърши успешно изпитание на крилата ракета – “Ховейзе”, която е с обсег 1350 км, съобщи военният министър Амир Хатами, цитиран от АФП. Тя е произведена в Иран, без помощ от чуждестранни партньори, посочи Хатами. И добави, че ракетата земя-земя се нуждае от кратко време за подготовка и лети на ниска височина. Иран продължава да разработва ракети въпреки противопоставянето на международната общност. Според Техеран ракетите са предназначени за отбрана и нямат нужда от международно одобрение. С ъобщението за “Ховейзе” дойде на старта на честванията в събота на 40-годишнината от ислямската революцията.  ", "date": "2019.02.03", "title": " Иран показа „Ховейзе“ с 1350 км обсег"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-334/", "text": "Сайтът airsofia.info дава сбъркани данни за въздуха Любителски уреди с грешен алгоритъм паникьосват столичани. Само Изпълнителната агенция по околната среда е сертифицирана от Брюксел.     Кои държави спечелиха от еврозоната За Франция, Италия и Испания членството донесе загуби. Случаят с Обединеното кралство трябва да послужи за урок. Нужна е реформа, насочена към по-малко власт на европейските институции над националните – анализ на финансиста Димитър Чобанов.       Депутатите стават по-изобретателни в заобикалянето на закона Убеждават ни колко е важно да се регулира за щяло и не щяло, казва д-р Тони Димов, председател на Центъра за оценка на въздействието на законодателството, пред „Труд“.         Стъписване пред вълната от събития Усещането за корупция не е като онова усещане – ТV Панорама с Иван Гарелов.         Мъжете имат повече психологически проблеми от жените Средно през десет минути мислите и емоциите на хората по един или друг начин имат еротична тематика. При мъжете чувствата и мисленето ще си останат мъжки, а жените ще продължат да възприемат света по женски – анализ на д-р Илия Илиев.             Полетът на Икар Силует на тенисиста Стефанос Циципас. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.03", "title": " Вижте акцентите в броя на вестник „Труд“ в понеделник, 4 февруари 2019"}
{"url": "https://trud.bg/%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d1%8a%d1%82-%d1%81-%d0%b0%d0%bd%d1%82%d0%b8%d0%bd%d0%b0%d0%b3%d1%80%d0%b0%d0%b4%d0%b0-%d0%b7%d0%b0-%d1%81%d0%b2%d0%be%d0%b1%d0%be%d0%b4%d0%b0/", "text": "Критериите могат да имат страничен ефект Парламентът бе удостоен с антинаградата „Големия брат”,  а причината за това бе гласуваният от депутатите наскоро Закон за личните данни. В него бяха въведени специални критерии за журналисти и медии, които те трябва да спазват, за да не се нарушават личните данни на хората. „Самите критерии са добри. Въпросът е, че те могат да имат страничен ефект, да нарушат едно друго право – правото на свободно изразяване и на свобода на словото. Могат да се превърнат в предписания за действия при упражняване на журналистическата професия, а такъв тип предписания са фактически цензура”, аргументира се медийният експерт Георги Лозанов, който е част от журито. Наградите се връчват от Фондация „Програма Достъп до Информация” и „Интернет Общество – България”. Името на антинаградите е вдъхновено от книгата на Джордж Оруел „1984”. В романа Големият брат е символът на държавата, която те наблюдава и се грижи за теб, с цената на абсолютно ограничение на личната свобода. Затова и символът на антинаградата е военен ботуш, мачкащ човешка глава.  ", "date": "2019.02.03", "title": " Парламентът с антинаграда за свободата на словото\t\t\t"}
{"url": "https://trud.bg/%d1%82%d0%be%d0%bf%d0%bb%d0%be%d1%82%d0%be-%d0%b2%d1%80%d0%b5%d0%bc%d0%b5-%d0%b7%d0%b0%d1%81%d1%82%d1%80%d0%b0%d1%88%d0%b0%d0%b2%d0%b0-%d1%80%d0%b5%d0%ba%d0%be%d0%bb%d1%82%d0%b0%d1%82%d0%b0-%d0%be/", "text": "Топлото време създава опасност за реколатата от пшеница за хляба и рапицата, от която се прави биодобавката в дизела. Земеделските стопани в Добруджа не помнят от години такава година. Есента била суха, а сега сняг няма. „2001 година говорим за едни добиви от 100-150 килограма пшеница. Много се надявам да не се стигне до там“, каза по   Радостина Жекова, която е агроном и от 15 години се занимава със земеделие Заради сушата през есента, пшеницата не успяла да поникне навсякъде. След затоплянето сега растенията се показали. „Дано няма резки застудянания, защото това би довело до унищожаване на тия пшеници, които не са готови да презимуват. Надяваме се да финишираме зимата без сътресения, без минусови температури или поне да има снеговалеж, който би запазил посевите“, отбелязва още Радостина Жекова. Според учените има шанс растенията да наваксат в развитието си. „Карткосрочната прогноза дава тук до една седмица температурите да са по-топли, което ще рече, че тези посеви, които все още не са поникнали ще успеят да поникнат, тези които са поникнали могат да започнат да братят полека полека“, обясни проф. Иван Киряков – ръководител на секция в Добруджанския земеделски институт. Засега зърнопроизводителите очакват добивите тази година да са доста по-ниски от обичайните за региона. Въпреки това опасност пшеницата за хляб и фураж да не стигне няма, тъй като у нас се произвежда достатъчно зърно. Рапицата, от която пък се произвежда добавката към дизеловото гориво, също не е поникнала. „Голяма част от масивите с рапица ще бъдат развалени. В крайна сметка тук ще засеем наново с пролетници“, каза Радостина Жекова. От Областната земеделска служба обясниха, че през март обхождат полетата и тогава ще могат да коментират какво е състоянието на посевите в Добруджа.", "date": "2019.02.03", "title": " Топлото време застрашава реколтата от пшеница"}
{"url": "https://trud.bg/%d0%b8%d0%b2%d0%b0%d0%b9%d0%bb%d0%be-%d0%ba%d0%b0%d0%bb%d1%84%d0%b8%d0%bd-%d0%b5%d0%b2%d1%80%d0%be%d0%bf%d0%b0-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d0%b2%d0%bb%d0%b5%d0%b7%d0%b5-%d0%b2/", "text": "Излизането от Договора за ликвидиране на ракетите със среден и малък обсег поставя по напрежения цялата система за мир и стабилност в Европа, заяви на пресконференция Ивайло Калфин, член на Националния съвет на ПП АБВ. „Проблемът е, че това е единият от двата договора, сключени преди падането на Берлинската стена – през 1987 година е сключен Договорът за ликвидиране на ракетите със среден и малък обсег на действие, който създава някаква сигурност в Европа. Това означава, че и САЩ, и Русия поемат ангажименти и отговорности за неразработка и неразполагане на подобни оръжия. Когато този договор бъде прекратен, остава действието на още един, който изтича през 2021 г. След което отношенията в сферата на сигурността в Европа остават без никакъв договор. Ако не се случи друго нещо, можем да очакваме разработване на доста съвременни оръжия, а подобни оръжия се създават, за да се използват или най-малкото, за да се разполагат и да се следва политиката, която беше характерна за времето на Студената война – всеки трупа военни арсенали, за да откаже противника да натисне копчето. Без подобни договори, можем да очакваме нова надпревара във въоръжаването и натиск“. Ивайло Калфин посочи, че ПП АБВ предлага на правителството да изчисти позицията си по отношение на този Договор и да поиска Европа да влезе във функциите си на партньор и договаряща се страна и със САЩ, и с Русия, нещо, което до този момент не се случва. Неизбежно е отказите от Договора да доведат до ново разполагане на нови ракети в Европа, вкл., и с ядрено оръжие. Въпросът е особено важен за нас, защото досега България никога не е разполагала чужди ракети на своя територия, каза още Калфин. „Разпадането на международно-правната основа за въздържане от развитие на надпреварата във въоръжаването не чертае бляскави перспективи, особено за страна като България, която е получател на сигурност. Защото ние си плащаме за своята сигурност. И всичко това означава насочване на голяма част от националния доход към чужди икономики и нарастване на напрежението и несигурността в страната. Това е българският поглед към този проблем. Би следвало най-малкото да се договори неразполагане на подобни оръжия на територията на Европа. Трябва да се обхване целият обем на оръжия, които могат да застрашат сигурността в Европа и това да е регламентирано с ново споразумение. Трябва да се потърси и по-широко участие на страни извън Европа, които да се включат в един такъв общ договор“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.02.03", "title": " Ивайло Калфин: Европа трябва да влезе във функциите си на договаряща се страна и със САЩ, и с Русия по ДРСМО"}
{"url": "https://trud.bg/%d1%82%d1%80%d1%8a%d0%bc%d0%bf-%d0%b7%d0%b0%d1%8f%d0%b2%d0%b8-%d1%87%d0%b5-%d1%89%d0%b5-%d0%b2%d1%8a%d1%80%d0%bd%d0%b5-%d0%b2%d0%be%d0%b5%d0%bd%d0%bd%d0%b8%d1%82%d0%b5-%d0%b2-%d1%81%d0%b8%d1%80%d0%b8/", "text": "САЩ ще върнат военните си части в Сирия, ако „Ислямска държава“ се завърне в страната, заяви американският президент Доналд Тръмп, предава турската Anadolu Agency. Попитан за възможно активизиране на терористичната групировка, Тръмп каза че „ще се върнем, ако трябва“. „Имаме много бързи самолети, имаме много добри товарни самолети. Можем да се върнем много бързо“, каза той. Тръмп посочи военно съоръжение в Ирак, което САЩ може да използва, за да улесни операцията, ако е необходимо. „Някои американски войски, които понастоящем са разположени в Сирия, ще бъдат изпратени в тази база, докато други ще се завърнат у дома“, добави той. На фона на отдръпването вътре в неговата администрация и от ключовите законодатели на САЩ, Тръмп по-късно обяви „бавно и добре координирано изтегляне“ от страната, но Пентагонът продължава да планира оттеглянето. Доклад на Пентагона, който се очаква да бъде публикуван през следващата седмица, предупреждава, че „Ислямска държава“ може да си възвърне територията, която е загубила в рамките на шест месеца до една година, ако САЩ намали военния натиск върху групировката. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.03", "title": " Тръмп заяви, че ще върне военните в Сирия, ако е необходимо"}
{"url": "https://trud.bg/%d0%b5%d0%bb%d0%b8%d0%b7%d0%b0%d0%b1%d0%b5%d1%82-%d0%b2%d1%82%d0%be%d1%80%d0%b0-%d0%be%d1%82%d0%b8%d0%b2%d0%b0-%d0%b2-%d0%b1%d1%83%d0%bd%d0%ba%d0%b5%d1%80/", "text": "Брюксел одобри компенсации за ирландски фермери Британското правителство предвижда мерки за извънредното евакуиране на кралица Елизабет II и други членове на кралското семейство от Лондон, ако се стигне до бунтове и метежи по улиците на столицата, в случай на излизане на Обединеното кралство от ЕС без сделка. Това съобщи Ройтерс, позовавайки се публикации в британския печат. Подробности за самия план не се споменават, но според неназовани държавни източници, цитирани от „Мейл он Съндей”, става въпрос за протокол за действие, изготвен още по времето на Студената война. Трудностите, които среща правителството на премиерката Тереза Мей да прокара през парламента сделката за Брекзит създават все повече тревоги, че Великобритания ще напусне ЕС в полунощ на 29 март без споразумение за преходните отношения с 27-те и властите и бизнеса вече се подготвят за извънредни сценарии. Мнозина експерти предупреждават, че евентуалните продължителни забавяния във вноса на храни и лекарства от Европа, заради нови митнически процедури, бързо ще създадат почва за гражданско недоволство и безредици. Плановете на Мей понесоха и нов изненадващ удар в неделя с обявеното решение на японския автомобилен гигант „Нисан” да оттегли планираните си инвестиции в завода в Съндърланд, където трябваше да започне серийно производство модела „X-Trail”. Мотивите на ръководството на компанията са свързани най-вече с несигурността на бизнес климата, в случай на излизане на Великобритания от ЕС без сделка. Ходът на „Нисан” излага на риск работните места на близо 7000 души в един от най-бедните райони на страната. Същевременно Еврокомисията обяви, че е одобрила отпускането на компенсации за ирландските фермери, ако селскостопанската им продукция загуби пазарна стойност в резултат на Брекзит без споразумение.    ", "date": "2019.02.03", "title": " Елизабет Втора отива в бункер\t\t\t"}
{"url": "https://trud.bg/%d0%bf%d0%b0%d0%bf%d0%b0-%d1%84%d1%80%d0%b0%d0%bd%d1%86%d0%b8%d1%81%d0%ba-%d0%bf%d1%80%d0%b8%d1%81%d1%82%d0%b8%d0%b3%d0%bd%d0%b0-%d0%b2-%d0%b0%d0%b1%d1%83-%d0%b4%d0%b0%d0%b1%d0%b8/", "text": "Папа Франциск пристигна тази вечер в Обединените арабски емирства. Той е първият глава на Католическата църква, който стъпва на Арабския полуостров – родното място на исляма, предадоха Франс прес и Асошиейтед прес. Самолетът на Светия отец кацна в Абу Даби малко преди 22 ч. местно време. Папата аржентинец написа в Туитър, че отива в ОАЕ „като брат, за да напишем заедно страница от диалога и да изминем заедно пътищата на мира. Молете се за мен!“ Програмата на Светия отец утре ще започне с визита в катедралата „Свети Йосиф“ в Абу Даби, а след това той ще участва в междурелигиозен диалог с мюсюлмански духовници. Папата идва с послание за мир. „Следя с голяма тревога кризата в Йемен. Населението е изтощено от дългия конфликт, много деца страдат от глад. Виковете на тези деца и родителите им се издигат към Бог“, каза папата преди да замине за емирствата. Той призова настоятелно страните в конфликта да изпълняват споразумението за прекратяване на огъня в пристанището Ходейда, откъдето се разпределя международната хуманитарна помощ, посочва АФП. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.03", "title": " Папа Франциск пристигна в Абу Даби"}
