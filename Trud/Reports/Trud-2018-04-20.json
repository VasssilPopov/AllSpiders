{"url": "https://trud.bg/%d0%bf%d0%be%d0%bb%d0%b8%d1%86%d0%b0%d0%b8-%d0%be%d1%82-%d1%81%d0%b8%d0%bb%d0%b8%d1%81%d1%82%d1%80%d0%b0-%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d1%82%d1%80%d0%b8%d0%bc%d0%b0-%d0%bc/", "text": "Специализирана полицейска операция за противодействие на престъпленията, свързани с културно-исторически ценности, е проведена тази нощ под ръководството на Окръжна прокуратура-Силистра. В нея са участвали служители на сектор „Противодействие на криминалната престъпност“ при РУ-Силистра и Граничното полицейско управление в града. С помощта на уреди за нощно виждане около 2 часа на 20 април в местността Коренището край село Окорш, община Дулово, полицейските служители установили трима мъже – на 33, на 56 и на 20 г., в процес на търсене с 2 металотърсача на археологически обекти без съответното разрешение, съобщиха от МВР. В близост се намирал и лек автомобил „Мерцедес“, с който тримата се придвижвали, както и различни технически средства и инструменти. При последвалото претърсване в дрехите на единия били намерени 5 сребърни монети, с вероятен античен произход. Мъжете, които са известни на органите на реда, са задържани за срок до 24 часа. В хода на работата по случая, полицейските служители се насочили към четвърти, съпричастен към незаконната дейност. При извършените процесуално-следствени действия в дома му в село Окорш мъжът доброволно предал на разследващите 68 сребърни монети от същия вид. По случая е образувано досъдебно производство, разследването продължава под ръководството на Окръжната прокуратура. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.20", "title": " Полицаи от Силистра задържаха трима мъже за извършване на незаконна иманярска дейност"}
{"url": "https://trud.bg/%d0%bf%d0%b0%d1%80%d0%ba%d1%8a%d1%82-%d0%bd%d0%b0-%d0%bc%d0%b8%d0%bd%d0%b8%d0%b0%d1%82%d1%8e%d1%80%d0%b8%d1%82%d0%b5-%d0%b2%d1%8a%d0%b2-%d0%b2%d0%b5%d0%bb%d0%b8%d0%ba%d0%be-%d1%82%d1%8a%d1%80%d0%bd/", "text": "Паркът на миниатюрите „Търновград – духът на хилядолетна България“ официално посрещна 10-хилядния си посетител на 20 април. Това е 42-годишният търновец Севдан Калов, който получи специален сертификат и едногодишно безплатно посещения за двама в парка. Севдан от 20 години работи в Берлин и при всяка възможност се връща във Велико Търново. В петък, заедно със свои близки от старата столица и чужбина, той за първи път посети парка на миниатюрите. „Много съм впечатлен от макетите и целия парк, който изцяло е променил този район на града. Тук човек може отново да преоткрие България, която много ми липсва“, сподели развълнуван Калов. Над 52 са миниатюрите на исторически и природни забележителности от цяла България в парка. Те са разположени в паркова среда на терен от над 12 дка в подножието на Балдуиновата кула на крепостта Царевец. Колекцията Мини България поетапно се разширява и в края на май предстои експонирането на макетите на Дряновския и Троянски манастир, Белоградчишката крепост, паметника „Бранителите на Стара Загора“, Мадарския конник, средновековните скални църкви от с. Иваново и др. Предвижда се в парк „Търновград – духът на хилядолетна България“ да бъдат представени и български исторически забележителности, намиращи се сега извън пределите на страната. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.20", "title": " Паркът на миниатюрите във Велико Търново посрещна 10-хилядния си посетител"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%b8%d1%81%d0%ba%d0%b0-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%b5%d0%bd-%d1%86%d0%b5%d0%bd%d1%82%d1%8a%d1%80-%d0%b7/", "text": "България трябва да промени подхода си за реакция при природни бедствия и кризи и се нуждае от национален координационен център, който в реално време да предоставя информация при случаи на опасност за населението. Това заяви президентът Румен Радев по време на среща с Виолин Крушовенски, кмет на община Мизия. Държавният глава посети и разговаря с хората, пострадали най-силно при наводнението през 2014 година, съобщих от прессекретариата на държавния глава. Кметът на града и неговият екип запознаха президента с предприетите от местните власти действия за преодоляване на последствията от мащабното бедствие, при което загинаха двама души, пострадаха повече от 1500 жители, а наводнените сгради бяха над 800. „Надеждата, че държавата ще помогне се прехвърля на Вас. Благодаря, че приехте присърце тази тежка задача и днес сте тук“, обърна се Виолин Крушовенски към президента Румен Радев. Общината е възстановила местната инфраструктура, но се нуждае от допълнителна подкрепа за изграждане на разрушените при наводнението жилища. По думите на Виолин Крушовенски малките общини не разполагат с достатъчно средства, за да застраховат всички сгради в населените места и са необходими законодателни промени, които да регламентират застраховането на общинската и частната собственост. По време на посещението си в Мизия държавният глава проведе телефонен разговор със заместник министър-председателя Валери Симеонов, който също е поел ангажимент да посети засегнатия от наводнението град и да се запознае на място с нуждите на гражданите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.20", "title": " Президентът иска национален център за действия при бедствия и кризи"}
{"url": "https://trud.bg/%d1%86%d1%81%d0%ba%d0%b0-%d0%bf%d0%be%d0%b8%d1%81%d0%ba%d0%b0-%d0%b3%d0%bb%d0%b0%d0%b2%d0%b0%d1%82%d0%b0-%d0%bd%d0%b0-%d0%b4%d0%b8%d1%81%d1%86%d0%b8%d0%bf%d0%b0/", "text": "Ръководството на ЦСКА поиска оставка на цялата дисциплинарна комисия на БФС. Според „червените“ наказанията на „Левски“ след вечното дерби са скандално малки. „", "date": "2018.04.20", "title": " ЦСКА поиска главата на дисципа"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%ba%d0%b0-%d1%81%d0%b5-%d0%be%d0%bf%d0%b8%d1%82%d0%b0-%d0%b4%d0%b0-%d0%b2%d0%bd%d0%b5%d1%81%d0%b5-%d0%ba%d0%be%d0%bd%d1%82%d1%80%d0%b0%d0%b1%d0%b0%d0%bd%d0%b4/", "text": "Сръбски митничари на ГКПП Връшка чука конфискуваха 18 картини на неизвестни испански автори, които българска гражданка се опитала да внесе контрабандно в България, предаде Танюг. Картините с маслени бои, в рамки, с различни размери, се опитала да внесе преди четири дни контрабандно от Испания в България българска гражданка, пътуваща в авмтомобил с български регистрационен номер. Шофьорът заявил, че освен личен багаж нито той, нито останалите пътници имат нещо за деклариране. Българската гражданка, която заявила, че откритите при проверка картини са нейни, не ги е декларирала и не е имала нито едно доказателство за собственост. Тя казала, че не знае, че е трябвало да ги декларира, както и че ги е събрала на улицата от място, където бившите собственици ги оставили заедно с ненужни вещи. Компетентният съд реши да отнеме трайно картините, а българската гражданка освен това бе глобена за опит за контрабанда, съобщи сръбското Управление на митниците. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.20", "title": " Българка се опита да внесе контрабандно картини на неизвестни испански автори"}
{"url": "https://trud.bg/%d0%ba%d1%80%d1%8a%d0%b2-%d1%81%d0%b5-%d0%bb%d0%b5%d0%b5-%d0%b2-%d0%b4%d0%b5%d1%80%d0%b1%d0%b8%d1%82%d0%be-%d0%bd%d0%b0-%d0%b8%d1%81%d1%82%d0%b0%d0%bd%d0%b1%d1%83%d0%bb/", "text": "Още от старта на мача феновете на „Фенербахче“ хвърляха по терена факли, монети и бутилки. При изпълнение на ъглов удар португалският национал от „Бешикташ“ Рикардо Куарешма бе улучен от ключодържател. Съдията Мете Калкаван държа отборите 20 минути в съблекалнята, но реши, че няма условие двубоят да продължи. Според германския вестник „Билд“ в тунела и пред съблекалните играчи на „Бешикташ“ са атакувани с юмруци от стюарди на стадион „Шюкрю Шарачоглу“. Още преди екшънът да ескалира, дербито бе повече от горещо. В 30-ата минута португалецът Пепе от гостите получи директен червен картон за брутално нарушение. При него от трибуните се опитаха да щурмуват терена, но тежко въоръжените полицаи ги спряха. Все още не е ясно каква ще е съдбата на мача – преиграване, доиграване или служебна победа за „Бешикташ“.", "date": "2018.04.20", "title": " Кръв се лее в дербито на Истанбул"}
{"url": "https://trud.bg/%d1%81%d0%b2%d0%b0%d0%b7%d0%b8%d0%bb%d0%b5%d0%bd%d0%b4-%d1%81-%d0%bd%d0%be%d0%b2%d0%be-%d0%b8%d0%bc%d0%b5-%d0%b5%d1%81%d0%b2%d0%b0%d1%82%d0%b8%d0%bd%d0%b8/", "text": "Свазиленд вече има ново име – кралство есватини. Решението е на краля Мсвати III, който го обяви в четвъртък, на честванията на 50 години независимост на страната, предаде Ройтерс.  Монархът обясни, че предишното наименование на държавата е предизвиквало объркване с Швейцария (на английски двете имена звучат подобно). Отбелязването на половин век независимост на последната абсолютна монархия в Африка съвпаднаха и с 50-годишния юбилей на самия Мсвати III. Едно от нещата, с които той е известен, са многобройните му съпруги – 15 в момента. Но по този показател има много да догонва баща си – Собхуза II, който управлява 82 години и имаше общо 125 съпруги. Кралството еСватини се намира в южната част на Африка, между Южна Африка и Мозамбик. Получава независимост от Великобритания през 1968 г., населието му наброява 1,35 млн. души.  ", "date": "2018.04.20", "title": " Свазиленд с ново име – еСватини"}
{"url": "https://trud.bg/%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d0%be%d0%b1%d0%b5%d1%89%d0%b0-%d0%bc%d0%b8%d1%80%d0%bd%d0%be-%d0%bf%d1%80%d0%be%d1%82%d0%b8%d1%87%d0%b0%d0%bd%d0%b5-%d0%bd%d0%b0-%d1%81%d0%be/", "text": "Кметът на София Йорданка Фандъкова се срещна с организационния комитет на София Прайд, за да обсъдят предстоящото единадесето издание на най-голямото шествие за равноправие и човешки права в България. Столичният кмет изрази подкрепата си и се ангажира както всяка година общината да се погрижи за мирното и безпроблемно протичане на събитието. За първа година София Прайд ще организира и съпътстваща спортна програма. Тя ще включва 3-километрово бягане по двойки.", "date": "2018.04.20", "title": " Фандъкова обеща мирно протичане на София Прайд"}
{"url": "https://trud.bg/%d0%bb%d0%b0%d0%b2%d1%80%d0%be%d0%b2-%d0%bf%d1%83%d1%82%d0%b8%d0%bd-%d0%b8-%d1%82%d1%80%d1%8a%d0%bc%d0%bf-%d0%bd%d1%8f%d0%bc%d0%b0-%d0%b4%d0%b0-%d0%b4%d0%be%d0%bf%d1%83%d1%81%d0%bd%d0%b0%d1%82-%d0%b2/", "text": "Нито президентът Владимир Путин, нито американският му колега Доналд Тръмп ще допуснат военен конфликт между Русия и САЩ, заяви руският външен министър Сергей Лавров в интервю за РИА “Новости”.  “Все пак те са лидери, които са избрани от своите народи и отговарят пред тях за мира и спокойствието”, каза дипломат №1 на Москва. В същото време той предупреди, че след въздушните удари по Сирия на САЩ, Валикобритания и Франция преди седмица, Русия вече няма никакви морални задължения да не доставя на Дамаск ПВО-системи С-300, както бе обещала преди 10 г. на партньорите си, за да не дестабилизира обстановката. Лавров потвърди и поканата от Доналд Тръмп към Владимир Путин за визита в САЩ, но посочи, че все още няма конкретни времеви рамки за подобна среща и се чака конкретика от американската страна. “Надяваме се, че дискусиите на US президента със севернокорейския лидер Ким Чен Ун ще дадат начало на процес по деескалация на Корейския полуостров”, отбеляза още Лавров. Той не проусна и темата за предполагаемата химическа атака в сирийския град Дума, като отново призова за конкретни факти и доказателства за случилото се. По повод отравянето на бившия двоен агент Сергей Скрипал, който бе осъден в Русия, а след това предаден на САЩ срещу руски шпиони, Лавров коментира, че “във всяко разузнаване знаят, че при подобни случаи размененият човек не се закача”. В същото време Белият дом съобщи, че новият съветник по националната сигурност Джон Болтън е провел първа среща с руския посланик в САЩ Анатолий Антонов. Болтън потвърдил, че е в интерес на САЩ и на Русия да имат по-добри отношения, но това изисква разрешаване на въпроси като предполагаемата руска намеса в US изборите. За вчера бе насрочена среща на Антонов със зам.-държавния секретар Томас Шанън.", "date": "2018.04.20", "title": " Лавров: Путин и Тръмп няма да допуснат война\t\t\t"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d1%81%d1%82%d0%b8%d0%b3%d0%bd%d0%b0-%d0%b4%d0%be-%d0%b1%d0%b8%d1%82%d0%ba%d0%b0-%d1%81-%d0%bd%d0%b0%d0%b4%d0%b0%d0%bb/", "text": "Григор Димитров ще се вкопчи в битка с Рафаел Надал за едното място във финала на турнира от сериите „Мастърс 1000“ в Монте Карло. Българинът се класира за полуфиналите след първата си чиста победа на турнира – 6:4, 7:6 (5) срещу Давид Гофен (Белгия). Срещата бе оспорвана като Димитров поведе с 5:2 и пропусна два сетбола, след което допусна връщане на пробива. Веднага след това дойде редът и на Гофен да сбърка – двойна грешка при 0:30 в десетия гейм, която даде три шанса на Григор да поведе и той реализира последната. Във втория белгиецът бе фаворит да изравни. Гофен води с внушителното 5:1. Димитров издържа няколко маратонски гейма, за да се добере до тайбрек, където с убедителни атаки успя да пречупи упоритата защита на белгиеца. „Опитвах се да намеря пътя, дори когато играта ми не вървеше – призна българинът. – Щастлив съм, това е най-доброто ми представяне в Монте Карло.“ Той прекрати участието си на двойки, където заедно с Гофен стигнаха до четвъртфинали. Следващата задача на Григор обаче изглежда изключително тежка, тъй като Краля на клея Надал показа невероятна форма вчера. Надал размаза с 6:0, 6:2 Доминик Тийм (Австрия) по пътя към защитата на миналогодишната си титла и завръщането на първото място в ранглистата. Мачовете от турнира се излъчват по Мтел Спорт 1.", "date": "2018.04.20", "title": " Григор стигна до битка с Надал"}
{"url": "https://trud.bg/%d0%b5%d0%b4%d0%b8-%d1%85%d1%8a%d1%80%d0%bd-%d0%bc%d0%b5%d0%bd%d0%b8%d0%b4%d0%b6%d1%8a%d1%80-%d0%bd%d0%b0-%d0%b4%d0%b8%d0%bb%d0%b8%d1%8a%d0%bd-%d1%83%d0%b0%d0%b9%d1%82-%d0%bc%d0%b0%d1%87%d1%8a%d1%82/", "text": "Британският боксов мениджър Еди Хърн побърза да охлади ентусиазма на клиента си Дилиън Уайт. Злодея, както наричат боксьора, обяви, че следващият му мач е на 21 юли в Лондон. Уайт, който има 23 победи (17 с нокаут) и 1 загуба на профи ринга, бе пособен за съперник на Кубрат Пулев за мястото на задължителен претендент на Международната боксова федерация (IBF). “21-и засега е само възможна дата – заяви Хърн. – Все още не сме уточнили условията си с Кубрат Пулев и промоутъра му Кале Зауерланд. Това ще бъде елиминационен мач за претендент на Антъни Джошуа.” Хърн, който движи делата и на шампиона, очаква Уайт да спечели и да се изправи за втори път срещу британеца. „Това е неговият шанс и смятам, че може да го направи – заяви агентът. – Ако пък Дионтей Уайлдър се страхува от Джошуа, Уайт може да го замести.“ Уайлдър държи пояса на Световния боксов съвет (WBC) – единственият, който липсва на Джошуа. В момента американецът обаче има други проблеми. Той бе осъден от Александър Поветкин за пропадналия им бой за титлата в Русия през 2016-а. Тогава Бронзовия бомбардировач получи от Съвета правото да се оттегли от мача като шампион, тъй като руснакът даде положителна проба за мелдоний. Районният съд на Южен Ню Йорк присъди на Витяза огромно обезщетение – 4,3 милиона долара и отхвърли претенциите на Уайлдър.", "date": "2018.04.20", "title": " Еди Хърн, мениджър на Дилиън Уайт: Мачът с Пулев не е сигурен"}
{"url": "https://trud.bg/%d0%b3%d1%80%d0%b0%d0%b4-%d0%b5%d0%bb%d0%b5%d0%bd%d0%b0-%d1%81-%d0%bf%d0%b0%d0%bc%d0%b5%d1%82%d0%bd%d0%b0-%d0%bf%d0%bb%d0%be%d1%87%d0%b0-%d0%b2-%d0%b0%d0%bb%d0%b5%d1%8f%d1%82%d0%b0-%d0%b2%d0%b0-%d0%b2/", "text": "Кметът на община Елена инж. Дилян Млъзев и зам.-кметът на Варна Коста Базитов откриха в Алеята на паметните за България места в Морската градина паметна плоча на еленския възрожденец и просветител Иван Момчилов. Кметът Млъзев постави и пръст от Дасколивницата – първото българско класно училище, което Момчилов основава в родния си град през 1844 г., запазено и до днес като музей и национален паметник на културата. Събитието уважиха граждани от Варна, най-вече еленчани, живущи в морската столица, имаше и представителна група от Елена.  Алеята е открита на 1 ноември 2001 г. по инициатива на Община Варна с идеята в нея да бъдат подредени важни символи на националната памет. Родолюбивото начинание намира отзвук и прием сред обществеността, не само на Варна, но и на десетки градове в страната. Днес на едно от най-посещаваните места в Морската градина, сред красиви цветя, подредени една срещу друга, напомнят за свети места и личности, вече 31 мраморни плочи. „Възрожденска Елена е място, в което българското не е изтляло, град с традиции и славна история, за който се радваме, че намира място в патриотичната алея“ – каза г-н Базитов, един от инициаторите за нейното създаване. „С положената тук пръст символично пренасяме възрожденския дух на Елена. Иван Момчилов е паметна личност не само за родния си град, но и за цяла България – просветител, учител, училищен реформатор и автор на много учебници и помагала. В Даскалоливницата на Момчилов се учат през Възраждането първите будители на нацията, които пръскат семената на просвещението, науката, културата и националната идея в 64 града и 31 села по българските земи“ – подчерта в словото си кметът инж. Дилян Млъзев. Той благодари на общинското ръководство на Варна за реализирането на инициативата, а също и на еленчанката Веска Николова, живуща в морския град. Нейна е първоначалната идея, която намира подкрепа от Община Елена и Ротари клуба в града. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.20", "title": " Град Елена с паметна плоча в алеята ва Възраждането във Варна"}
{"url": "https://trud.bg/%d0%b4%d0%b8%d1%81%d0%bf%d0%b5%d1%87%d0%b5%d1%80%d0%b8%d1%82%d0%b5-%d0%bd%d0%b0-%d0%bb%d0%b5%d1%82%d0%b8%d1%89%d0%b5%d1%82%d0%be-%d0%b2-%d0%b1%d0%b0%d1%80%d1%81%d0%b5%d0%bb%d0%be%d0%bd%d0%b0-%d0%bf/", "text": "Диспечерите на международното летище на Барселона “Ел Прат” планират стачки през лятото, предаде ТАСС. Според агенция Ефе служителите на летището настояват за увеличаване на персонала. Датите за провеждане на стачките все още не са установени, макар да се очаква те да започнат от 20 юни, съвпадайки с туристическия сезон. Стачките ще продължават по 24 часа. Международното летище на Барселона е най-голямото в Испания след аерогарата на Мадрид. През 2017 г. “Ел Прат” прие рекорден брой пътници – около 47,2 милиона души. Миналото лято на летището редовно стачкуваха служителите по сигурността. Служителите, отговарящи за проверките на пътниците и багажа, настояваха за увеличаване на персонала, вдигане на заплатите и по-добри условия за труд. Стачките причиниха огромни опашки, а на пътниците се налагаше да пристигат на летището много по-рано. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.20", "title": " Диспечерите на летището в Барселона планират стачки през лятото"}
{"url": "https://trud.bg/%d1%81%d1%82%d0%b0%d1%80%d1%82%d0%b8%d1%80%d0%b0-%d0%b5%d0%bb%d0%b5%d0%ba%d1%82%d1%80%d0%be%d0%bd%d0%bd%d0%b8%d1%8f%d1%82-%d0%bf%d1%80%d0%b8%d0%b5%d0%bc-%d0%b7%d0%b0-%d0%b7%d0%b0%d0%b1%d0%b0%d0%b2/", "text": "Електронният прием за детските градини във Варна стартира в петък в 10.01ч. Първото заявление  е регистрирано в 10.02ч. През първия половин час са по електронен път са подадени 556 заявления, а към 13.30 часа те са 838 броя за деца за първа група и 401 – за яслена група. 98% от заявленията са регистрирани от родителите онлайн, съобщиха от дирекция „Образование и младежки дейности“. Заявленията за прием в детските градини могат да се подават до 20 май. Резултатите от класирането ще бъдат оповестени на 31 май в електронния регистър. Записването на приетите деца ще състои в периода от 1 до 15 юни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.20", "title": " Стартира електронният прием за забавачките във Варна"}
{"url": "https://trud.bg/%d0%b5%d1%83%d1%84%d0%be%d1%80%d0%b8%d1%8f-%d0%b7%d0%b0-%d0%b1%d0%b8%d0%bb%d0%b5%d1%82%d0%b8-%d0%be%d0%b1%d1%85%d0%b2%d0%b0%d0%bd%d0%b0-%d1%84%d0%b5%d0%bd%d0%be%d0%b2%d0%b5%d1%82%d0%b5-%d0%bd%d0%b0/", "text": "Феновете на \"Арсенал\" се завръщат на стадиона. Това обявиха медиите в Англия, след като стана ясно, че Арсен Венгер се оттегля в края на сезона. Голяма част от привържениците на тима отказваха да подкрепят своите любимци през настоящ , а \"Емирейтс\" пустееше в редица срещи както за първенство, така и в Лига Европа. Според английския вестник \"Мирър\", феновете са се активизирали след новината за оставката на французина и ще се завърнат на трибуните още този уикенд в срещата с \"Уест Хям\". От клуба обявиха многократен скок в посещения на клубния сайт в секцията за онлайн продажба на билети. Оставащите домакинства до края на сезона са срещу \"чуковете\", \"Атлетико\" и \"Бърнли\".", "date": "2018.04.20", "title": " Еуфория за билети обхвана феновете на “Арсенал”"}
{"url": "https://trud.bg/%d0%b2-%d1%80%d0%b0%d0%b7%d0%bb%d0%b8%d1%87%d0%bd%d0%b8-%d1%81%d1%85%d0%b5%d0%bc%d0%b8-%d0%bf%d0%be%d0%bb%d0%b8%d1%86%d0%b0%d0%b8-%d0%be%d1%82-%d0%bf%d0%bb%d0%be%d0%b2%d0%b4%d0%b8%d0%b2-%d0%b8-%d1%80/", "text": "В различни конфигурации полицаи от Пловдив и Раковски извършват грабежи на контрабандни цигари и после изнудват обраните за пари. Това стана ясно след задържането на шефа на Районното в Раковски Героги Илиев и двамата му подчинени – Валентин Гоцев и Желязко Колев. Тримата са обвинени, че са поискали подкуп от 20 000 лв. от търговец на контрабандни цигари, за да унищожат материали по проверка срeщу него. Човекът дал парите, а посоченият посредник се оказал друг полицай – Стефан Модев от Пловдив. Той заедно с друг свой колега – Петър Атанасов, пък са подсъдими за грабеж на бус с цигари без бандерол, извършен на 27 май 2017 на Кукленско шосе в Пловдив. Това обаче не е единственият им обир – през декември 2016-а те обрали изнудвания впоследствие в Раковски търговец. Разследва се информация и за трети извършен от тях грабеж, съобщи окръжният прокурор на Пловдив Румен Попов. Стефан Модев е с обвинение за взимане на подкуп, както и за грабеж на цигари в съучастие с Петър Атанасов. За обира от май 2017-а срещу двамата вече тече дело в Пловдивския окръжен съд. За грабежа от декември 2016-а двамата са с нови обвинения. Атанасов не е замесен в изнудването за пари, но пък Модев е участник и в това престъпление. През март 2017-а г. обраният през декември контрабандист получил обаждане да се яви за справка в Районното в Раковски. Отишъл на място на 15 март, където двама полицаи – Валентин Гоцев и Желязко Колев, му показали снимка на негов бус с тайник, пълен с контрабандни цигари. Обяснили му, че всеки момент ще го задържат, ако не им даде 20 000 лв. В това време шефът на Районното Георги Илиев влизал и излизал от помещението. Търговецът се съгласил да даде парите, обади се на сина си и той ги броил на Стефан Модев на посочено му от тримата от Раковски място. След това Модев предал част от сумата на Илиев, който дал на Гоцев и Колев по 1000 евро. Снимката била скъсана пред изнудвания и делото серщу него било архивирано. Той обаче подал сигнал за случилото се. След задържането си полицаите от Раковски Валентин Гоцев и Желязко Колев са направили подробни самопризнания и са на свобода срещу парична гаранция от 1500 лв. за всеки. Шефът им Георги Илиев е в ареста за 72 часа и предстои наблюдаващият прокурор Анна Викова да прецени дали да поиска от съда мярка „задържане под стража“. Илиев също е дал обяснения и заявил, че също като подчинените си е взел 1000 евро от подкупа. Модев, Илиев, Гоцев и Колев са с обвинения в получаване на подкуп, наказанието за което е затвор от 3 до 10 години, глоба до 20 000 лв. и лишаване от правото да заемат обществена длъжност.  Окръжният прокурор на Пловдив Румен Попов и наблюдаващата разследването Анан Викова изнесоха данни за случая. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.20", "title": " В различни схеми полицаи от Пловдив и Раковски крадат цигари и изнудват"}
{"url": "https://trud.bg/%d0%b7%d0%b5%d0%bb%d0%b5%d0%bd%d0%b8%d1%82%d0%b5-%d1%81%d0%b5-%d0%be%d0%bf%d0%bb%d0%b5%d1%82%d0%be%d1%85%d0%b0-%d0%b2-%d0%bb%d1%8a%d0%b6%d0%b8-%d0%bf%d0%be%d0%ba%d1%80%d0%b0%d0%b9/", "text": "Зелените подкрепяме и призоваваме нашите симпатизанти на балотажа в неделя да подкрепят независимия кандидат за кмет на район „Младост“ в София Десислава Петрова Иванчева“ – този призив до днес може да бъде намерен в официалната интернет страница на партия „Зелените“. Публикуван е между двата тура на частичните предсрочни местни избори в столичния „Младост“ през ноември 2016 година. „… важно е да имаме на наша страна човека, който стои начело на районната администрация, пишат още от партията в агитацията си за Иванчева. Тогава тя спечели и ПП „Зелените“ приеха победата като своя – хвалеха се в социалните мрежи и през последната година и половина припознаваха кметицата като „свой човек“. Дори в местната администрация попаднаха техни хора. След ареста на Десислава Иванчева и заместничката й Биляна Петрова във вторник, от ПП „Зелените“ пуснаха абсурдната информация, че причината била в пресконференция, планирана за сряда. На нея щял да присъства съпредседателят на формацията Борислав Сандов, който с Иванчева трябвало да разобличи новия Закон за устройството на София. Е, въпреки огромния вой, Сандов не се появи на брифинга, който се превърна в тирада в защита на кметицата. Но кои всъщност са ПП „Зелените“? Както „Труд“ десетки пъти е доказвал през годините, тази партия е едно с Коалиция „За да остане природа в България“, известна още като „зелената мафия“ – същата, която повече от две десетилетия спира развитието на туризма в България. Техният похват е рекет над инвеститорите – ако някой не им угоди на претенциите, завеждат съдебни дела срещу минимална такса от 10 лева. Проектът на инвеститора се забавя с години, той търпи загуби – накрая или угажда, или просто се отказва. Другият метод на „еколозите“ е уличният натиск над официалните власти – когато бъде приет нормативен акт, който застрашава схемата им на „зелен рекет“, те събират няколко десетки, които блокират ключови кръстовища в София и причиняват масово недоволство. Финансирането на „зелените“ е основно от европейските фондове – тези хора са се специализирали в писане на проекти, от които няма никаква полза и усвояват милиони. Най-смешното е, че хората от „За да остане природа в България“ твърдят, че нямат общо с политиката, а в същото време водачите им са неуспели кандидати за депутати. Такива са Тома Белев, Андрей Ковачев, Петко Цветков, Борислав Сандов, Петър Кърджилов (когото Иванчева назначи за пиар на „Младост), Андрей Ралев, Александър Дунчев и други. Белев дори се появи на представянето на „новото дясно“ обединение „Демократична България“. Така че сто на сто листите на тази коалиция на следващите избори ще са пълни със „зелени“, които на думи нямат общо с политиката. Да се върнем на „Младост“ и влиянието на „еколозите“ при управлението на Иванчева. Зелената идея ли е сближила кметицата с Белев, Сандов и компания? Едва ли. По-скоро „житейското изнудване“ на инвеститори, за което говориха представителите на спецпрокуратурата и комисията „Антикорупция“ на брифинга за ареста на Иванчева. Тя „житейски изнудвала“ предприемачи – карала ги незаконно да извършват дейности за благото на квартала. Но след това явно решила да вземе и за себе си. Безспорно пионерите в „житейското изнудване“ у нас са така наречените „еколози“ – ако не инвеститорът не угоди, спират му проекта. Тук с пълна сила важи поговорката – „Краставите кучета отдалеч се надушват“ – като „зелените“ и Иванчева.  След като още предизборно са се надушили, видно от призива на интернет страницата на ПП „Зелените“, те започват да работят заедно в тясно сътрудничество. Доказателство за това е, че зам.-кмет при Иванчева беше Никола Вапцаров. Той бе представен като човек от „Нормална държава“ – формацията на Георги Кадиев, подкрепила Иванчева на изборите. През юни 2017 Вапцаров напусна със скандал. Но през февруари тази година, „еколозите“ извикаха на протестите си уж за спасяване на Пирин съпредседателката на групата на „Зелените“ в Европейския парламент – Ска Келер. Тя стоя тук няколко дни, като посети и Банско. Там от „За да остане природа в България“ я запознаха с местния хотелиер Никола Вапцаров, който е против изграждането на втори лифт. Това е същият човек, бившият зам.-кмет. И тук изниква въпросът, кога да вярваме на „зелените“ – когато техният човек казва, че напуска зам.-кметския пост, защото Иванчева е толкова „неудачна, колкото и изглежда“, „общината при нея не работи“, и тя е „типичен бай Ганьо“ (виж карето)? Или да им вярваме, когато казват, че всичко срещу Иванчева е постановка, защото тя е прекрасен кмет и боркиня за справедливост? Просто да вземат да се координират, защото за пореден път се оплетоха в лъжи. А, че „зелените“ се излагат с „Младост“, е видно и от недоразумението, което ръководи пиар отдела на района. В сряда вечерта Петър Кърджилов, който официално е член на Националния съвет на ПП „Зелените“, нарече спецпрокуратурата и комисията „Антимафия“ „смешници“ в ефира на БНТ, заради ареста на Иванчева. Всъщност най-големият смешник е той, тъй като беше изритан от пресцентъра на БАН през октомври заради фалшиво писмо от името на управата на Института. Тогава Кърджилов използва позицията си, за да се опита за скара правителството и учените, но не му се получи. В заключение – ако зелените продължават така да се оплитат в лъжи и да изкарват на преден план клоуни, скоро и рекетът им ще започне да куца. Из мотивите за оставката на ексзаместника на Иванчева Никола Вапцаров, подадена през юни 2017 година:  „Г-жо Иванчева, Вие спряхте „Младост“, но не и строежите в „Младост“. Общината не работи и служителите, които работят в нея, работят в страх. Страх, че когато Ви дават преписка, вие не можете да осмислите написаното в нея…“ И още: „Трябва да признаете пред себе си, че нямате интелектуалните и лидерски качества да ръководите такова ведомство“. „Липсва Ви елементарно уважение към законите на България“. „Няма да съм част от тази гротеска“.", "date": "2018.04.20", "title": " “Зелените” се оплетоха в лъжи покрай Иванчева\t\t\t"}
{"url": "https://trud.bg/%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b8%d1%8f%d1%82-%d1%81%d1%8a%d1%8e%d0%b7-%d0%bf%d0%bb%d0%b0%d0%bd-%d0%bd%d0%b0-%d1%85%d0%b8%d1%82%d0%bb%d0%b5%d1%80/", "text": "Напоследък излязоха много документи, в които се споменава, че планът за Европейския съюз е бил подготвен от висшия функционер на Хитлер, Функ, като един от най-възможните варианти за следвоенното устройство на Европейския континент, ако нацистите спечелят Втората световна война. А такива шансове е имало най-малкото до края на 1941 г., когато немците влизат в Москва и окупират първата спирка на Московския градски транспорт. В Африка те са пред Кайро и английският посланик, за да успокои развълнуваното население, заповядва да пребоядисат оградата на посолството. Планът отчита, че Германия не би могла да излъчи колонизационни ресурси, за да насели Франция, Великобритания, Скандинавските страни. Нейният колонизационен ресурс според Хитлер едва ще стигне за заселването на Полша и Европейска Русия до Урал. Където Хитлер смята да изтреби поляци и руснаци и да засели с германско население. Той отчита че Франция все пак носи името на едно германско племе – франки, че скандинавците по расовата теория на Хитлер са викинги и стоят по-високо дори от германците, а във Великобритания са англо-саксонци. Там има и силни нацистки движения, които биха могли да способстват за реализация на идеята. Идеята предвижда Германия, с огромната си територия от Рейн до хребета на Урал да бъде движещата страна, с най-развита икономика и да играе водеща роля в този Европейски съюз. За който Хитлер през Функ е предвидил същите институции, които сега съществуват – Европейски парламент, Европейска комисия, която да играе ролята на правителство и т. н. Вярно ли е това? Учудващото е, че е вярно. Но то е част от многобройните опити да се изгради обединена Европа още от древни времена. Нека да започнем историческите си разкопки и да видим първо защо тази идея така очарова европейската политическа мисъл или поне част от нея в различни времена. Достатъчно е да видим на картата колко е голяма Европа. Малка, много малка спрямо Съединените щати, Канада, Японската или Британската империи, за Русия просто да не говорим. И европейската политическа мисъл е съзнавала, че Европа трябва да се обедини и да престане с раздорите помежду си. А първите, които обединяват Европа, макар и не цялата, но по-голямата част от нея, са римляните. Техният проект за обединение се нарича Pax Romana (Пакс Романа) – Римският мир. Какво означава това? Това означава, че когато Рим завладее някой европейски народ, дори и кръвопролитна война, само след десет-петнадесет години превръща населението му в римски граждани. Тези народи, свикнали да живеят един примитивен от екзитенциална гледна точка живот, с многобройни междуособни войни помежду си, много кръвопролития и мъки, прекратяват с междуособиците в границите на империята. Започват да ползват блага, за които не са и сънували – павирани пътища, топли бани и т. н. И така те стават ревностни привърженици на Рим и на римската идея за обединена Европа. Именно за това империята оцелява толкова дълго, чак до втората половина на V век, защото най-неочаквано помага и християнската религия. Тя създава една идеология за всички и много често я отъждествяват със самата Римска империя. До второто обединение на Европа ще има много време. От VІ век чак до ХVІІІ век, когато европейците, разделени на многобройни държави, на практика изповядват една и съща идеология (независимо от деноминацията й – католическа, православна или протестантска). Имат едни и същи морални и етични ценности и това способства всякакви опити за превръщането на Европа в едно единно политическо цяло. Не толкова храбростта на френския войник, колкото именно тези причини помагат на Наполеон да успее до 1812 г. година на практика да обедини всички европейски народи около Франция. На едни връщайки държавност, като поляците, на други, като германците, създавайки. Но прави грубата грешка да нападне Русия. Както това прави и следовника му Хитлер. Монтгомери, който е написал учебник по тактика и стратегия на съвременната война, е отбелязал на първата страница, „този учебник не важи за война с Русия“. И естествено, второто обединение на Европа е провалено от Русия. Третото обединение на Европа е именно хитлеристкото – то идва с насилие, подобно на Римската империя. Първо разгром на армиите на националните държави – Норвегия, Дания, Белгия, Холандия, Франция и т. н. И след това замисълът на Функ е бил подобно на народите в Римската империя, да бъдат приучени да живеят заедно. Любопитно е каква ще бъде участта на балканските народи. В този план великата сила тук е заложено да бъде България и неслучайно някои български историци, които крадат истината, започват да доказват, че българите не са славяни, не са дори и прабългари или иранци, а готи. Те били траки, гети, които прераснали постепенно в готи, тоест един немски народ. И тогава Балканите и балканските народи щяха да бъдат поставени в границите на средновековна България от времето на Крум, Омуртаг и Симеон Велики. Когато всъщност България е заемала целия Балкански полуостров, включително Румъния и Молдова.  И тази идея за обединена Европа беше смазана от обединените сили на Съединените щати и Русия. Днешната идея за обединена Европа, създадена от Конрад Аденауер и Робер Шуман, също я виждаха от Атлантическия океан до Урал – същото, което е искал Хитлер за Германия. Генерал де Гол беше последният, който спомена за този въпрос и за тези граници на Европейския съюз, даже ги разшири. Не на Жан Виденов, а на генерал де Гол принадлежат думите: „Европа – от Ванкувър до Владивосток“. Т. е. той визираше не само Русия, но и Канада, и САЩ, които са държави, продукт на европейската цивилизация (а това си е 100-процентова истина), а не на автохтонното развитие на местните индиански племена. Това е вярно, и за съжаление това ще бъде бъдещето, рано или късно. Но не бива да се притесняваме, че Хитлер е създал планът за съвременна обединена Европа. Той е бил доста по-голям и е включвал Русия, а вероятно и САЩ и Канада, ако също се признаят за победени. Тоест, цялото Северно полукълбо да бъде един Европейски съюз. Но нещата нямаше да са както сега – вероятно не-демократично управление в една много по-силна от сегашната Германия щеше да налага в много по-голяма степен своята дума. Не че и сега не го върши.", "date": "2018.04.20", "title": " Европейският съюз – план  на Хитлер\t\t\t"}
{"url": "https://trud.bg/%d0%be%d1%81%d1%82%d0%b0%d0%b2%d0%b0%d1%82-%d0%be%d1%89%d0%b5-25-%d0%bf%d1%80%d0%be%d1%86%d0%b5%d0%bd%d1%82%d0%b0-%d0%be%d1%82-%d1%80%d0%b0%d0%b1%d0%be%d1%82%d0%b0%d1%82%d0%b0-%d0%bf%d0%be-%d0%b1/", "text": "Главният преговарящ за Брекзит от страна на Европейския съюз Мишел Барние заяви в петък, че остава да се свърши още 25% от работата по споразумението за излизане на Великобритания от Съюза, като в тях влиза и ключовия въпрос около бъдещето на границата между Ирландия и Северна Ирландия, предава  „Според това, за което вече сме се споразумели, работата е свършена на 75 процента“, заяви Барние пред France 2. Независимо от това, че Съюзът и Великобритания работят за излизане на Лондон от ЕС до март 2019 година, рисковете споразумението да се провали остават, докато не се разрешат проблеми като този с Ирландия, заяви той.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.20", "title": " Остават още 25 процента от работата по Брекзит, заяви Мишел Барние"}
{"url": "https://trud.bg/%d0%b2%d0%b0%d0%bb%d0%b5%d0%bd%d1%82%d0%b8%d0%bd-%d1%80%d0%b0%d0%b4%d0%b5%d0%b2-%d0%be%d1%82%d0%b8%d0%b2%d0%b0-%d0%bd%d0%b0-%d0%ba%d1%80%d0%b0%d0%ba%d0%b0-%d0%bf%d1%80%d0%b8-%d1%80%d0%b0%d0%bd%d0%b5/", "text": "Възмутен съм, оттук отивам да видя момичето. Казаха ми, че е стабилизирано. Жандармерията ме чака. Ще влезем да й дадем кураж. Това заяви министърът на вътрешните работи Валентин Радев за инцидента, при който на мача Левски-ЦСКА на 18 април, с бомбичка  . „Ужасяващо е, просто съм потресен“, заяви министърът. „Момичето е ново, на 6 месеца. Съпругът й също работи там, не мога да мисля друго освен, че са отдадени на тази професия“, коментира Валентин Радев. „Мисля си, че ще вземем драстични мерки. Ще видим какво ще кажат от БФС. Ние отиваме на мачовете да помагаме, да ги пазим, да се случват тези събития. Много хора са запалени и ходят по стадионите“, обясни Валентин Радев. „Днес е полицай, утре може да е някой от тях. Ами ако имаме жертва“, попита той. Разпитваме всички, още не можем да намерим кой е хвърлил бомбичката, призна Радев. „Правим всичко възможно, колегите са мотивирани да намерят този, който си е позволил да го направи“, увери той и призова извътршителя да се разкрие: „Сега сигурно го е страх да си признае. Случило се е, мъжко е да отиде и да каже, че е той и е очаквал или не е, че има полицаи зад стъклата”. „Направихме дербитата от 18.00 часа, за да са в светлата част на деня, да не бъдат от 20.00 часа. Сега и по светлата част на деня се случи нещо, какво да направим – да изнесем дербитата извън столицата ли? Готов съм и на това“, посочи Валентин Радев. „Очевидно има нещо, което трябва да направим с пропускателния режим. Там охраняват други хора, ние сме външния периметър, ако нещо се случи“, обясни той. „Има фирми, на които се плаща. Днес ще говорим и за това, ако искат да има фирми, да наемат по-добри, за да си свършат работата вътре, а ние отвън“, заяви вътрешният министър. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.20", "title": " Валентин Радев отива на крака при ранената полицайка: Още търсим кой е хвърлил бомбичката"}
{"url": "https://trud.bg/%d0%bf%d0%be%d0%ba%d0%b0%d0%b7%d0%b2%d0%b0%d1%82-%d0%ba%d0%b0%d1%80%d0%b8%d0%ba%d0%b0%d1%82%d1%83%d1%80%d0%b8-%d0%bd%d0%b0-%d1%82%d0%be%d0%b4%d0%be%d1%80-%d0%b6%d0%b8%d0%b2%d0%ba%d0%be%d0%b2-%d0%b4/", "text": "В Музея на хумора и сатирата в Габрово на 26 април се открива ретроспективната изложба „Светът според Тодор Цонев“, представяща скулптура, живопис, графика и рисунка. Тодор Цонев (1934-2004), известен с карикатурите си на Тодор Живков, неговото семейство и висши комунистически величия от близкото ни минало, заради които през 1979 г. лежи в килиите на Държавна сигурност.Сега се завръща като художник с цялата уникалност и многообразие на създаденото от него. Изложбата представя за пръв път събрани на едно място над 400 експоната. Серията сатирични пластики, акварели и рисунки пресъздават духа и образа на социалистическото ни минало по начин, никога невиждан тогава и сега. Тодор Цонев е автор, пряко свързан с историята и ранните години на институцията Дом на хумора и сатирата и Фестивала на хумора и сатирата в Габрово. В Габрово той реализира първата си самостоятелна изложба на малка сатирична пластика в началото на 70-те години, която се оказва изключително популярна. Така неговата художествена кариера тръгва от този град. Участва активно в разработването на идеи за Дома на хумора в етапа на неговото създаване. Музеят разполага с богата колекция от дарени карикатури на Тодор Цонев. С тях той е представян в самостоятелната изложба („Бай Ганю“ през 2005 година) и в редица тематични изложби. Сатиричното му творчество му създава проблеми в условията на комунистическата власт и той създава значителен обем произведения на политическа сатира, които не показва в изложби. Когато информация за тези произведения достига до официалните власти, той е арестуван и част от карикатурите му са иззети и държани в държавното следствие почти двадесет години. През 1989 година е организирана негова изложба в Съюз на българските художници – София на т.нар. „арестувани карикатури”, която и до днес остава най-посещаваната изложба в историята на изкуството в България. „Светът според Тодор Цонев” представя цялостното творчество на автора с неизвестни или слабо известни на публиката досега творби. Представените малки сатирични пластики са без аналог, както в България, така и сред творчеството на автори в останалите страни от бившия комунистически блок. Изложбата е съпроводена с каталог, представящ за пръв път цялостното творчество на Тодор Цонев. Каталогът съдържа биографична студия за художника от Иво Милев, позоваваща се на архивни материали и непубликувани и неизвестни досега документи. В нея без цензура са представени размислите на художника, свързани с изкуството, политиката и някои от най-известните личности по онова време. Не лекият му живот го превръща в безпощаден критик. Не случайно през пролетта на 1973 той се обръща към дъщеря си с думите „Занаятът на твоя баща е да се вре в най-големите мръсотии“. Доказателство за това е пасаж от биографичната част във връзка със смъртта на Людмила Живкова: „На 21 юни 1981 г. внезапно умира Людмила Живкова, дъщерята на неговия заклет враг, седем години е била министър на културата и персонаж в много негови карикатури. Записва в дневника си: “Все пак нещо ми е малко мъчно! Май че беше нещастно това момиче… Нещо пресилено, неспокойно имаше в нея… Защо ли му трябваше това?… Бурни напъни и бърза смърт… Бър, бър, бър, дюр… Все си мислех, че някога трябваше да спре, как исках да я посъветвам за това… Да спре. Да се замисли… Може би тогава би намерила по-верния път… Тя бълваше мислите си като машина и се въртеше все в омагьосания кръг на затворените си мисли, в които нямаше ни хоризонт, ни перспектива. Отрицателното и положителното в нея се уравновесяваха до неопределимост. А това беше вече една също преждевременна смърт…”(Из Дневник, 21.07.1981г.) На откриването на изложбата и представянето на биографичната студия на 26 април ще присъстват съпругата и дъщерята на Тодор Цонев – Жана Цонева и Десислава Бетова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.20", "title": " Показват карикатури на Тодор Живков, дело на Тодор Цонев\t\t\t"}
{"url": "https://trud.bg/%d0%bc%d0%be%d0%b1%d0%b8%d0%bb%d0%bd%d0%b8-%d0%bf%d0%be%d0%bb%d0%b8%d1%86%d0%b5%d0%b9%d1%81%d0%ba%d0%b8-%d0%b5%d0%ba%d0%b8%d0%bf%d0%b8-%d1%89%d0%b5-%d1%80%d0%b5%d1%88%d0%b0%d0%b2%d0%b0%d1%82-%d0%bf/", "text": "С разпореждане на главния секретар на МВР от ноември миналата година са сформирани мобилни екипи от служители на секторите „Противодействие на криминалната престъпност“ и „Охрана на обществения ред и териториална полиция“ при ОДМВР – Велико Търново. Те ежемесечно посещават малките населени места в областта, в които няма постоянно полицейски инспектори. Блюстителите на реда осъществяват срещи с жителите и представителите на местната власт по предварително изготвен график. Целта е хората да имат възможност пряко да информират полицейските служители за нарушения на обществения ред, Закона за движение по пътищата, извършени престъпления и случаи, за които е необходима намесата на други компетентни институции. Графикът за тези срещи предварително се оповестява на интернет страницата на Областната дирекция на МВР в старата столица и на видно място в съответното населено място. От началото на тази година на територията на Областната дирекция на МВР са проведени 34 такива срещи, при които са получени 2 сигнала, касаещи нарушения на Закона за движение по пътищата и два сигнала за извършени престъпления, като по всички е взето отношение. Случаи на нарушаване на обществения ред няма. Получени са и 8 сигнала, чието разрешаване е от компетенцията на други институции. Подателите на тези сигнали са били подробно информирани към кого трябва да се обърнат, като в същото време полицейски служители от съответното полицейско управление са изпратили сигнално писмо до съответните институции с конкретния проблем. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.20", "title": " Мобилни полицейски екипи ще решават проблеми в малките населени места в Търновско\t\t\t"}
{"url": "https://trud.bg/%d0%b0%d0%bb%d0%b5%d0%ba%d1%81%d0%b0%d0%bd%d0%b4%d1%8a%d1%80-%d0%b2%d0%b0%d0%ba%d0%bb%d0%b8%d0%bd-%d0%b5-%d0%b8%d0%b7%d0%bd%d1%83%d0%b4%d0%b2%d0%b0%d0%bd%d0%b8%d1%8f%d1%82-%d0%b1%d0%b8%d0%b7%d0%bd/", "text": "Изнудваният бизнесмен от кметицата на „Младост“, Десислава Иванчева е Александър Ваклин. Той е собственик на фирмата „Ваклин груп“. През стъклената клетка в Специализираниея съд, в който Иванчева и Биляна Петрова чакаха началото на заседанието, съобщиха името на фирмата. Още в сряда репортер на „Труд“ се свърза с Александър Ваклин, но той категорично отрече да е бил изнудван за подкуп. Предприемачът работи с партньори от Великобритания и миналата година е закупил терен в „Младост“. Очаквайте подробности", "date": "2018.04.20", "title": " Александър Ваклин е изнудваният бизнесмен от Иванчева\t\t\t"}
{"url": "https://trud.bg/%d0%b3%d0%b5%d0%bd%d0%b5%d1%80%d0%b0%d0%bb%d0%bd%d0%b8%d1%8f%d1%82-%d1%81%d0%b5%d0%ba%d1%80%d0%b5%d1%82%d0%b0%d1%80-%d0%bd%d0%b0-%d0%bd%d0%b0%d1%82%d0%be-%d0%b3%d1%8a%d1%80%d1%86%d0%b8%d1%8f-%d0%b8/", "text": "Гърция и Турция трябва да разрешат различията си на двустранно ниво и в духа на добросъседските отношения. Това заяви генералният секретар на НАТО Йенс Столтенберг по време на официална визита в Хага, цитиран от Екathimerini. „НАТО е отговорът на много проблеми, но не и на всички проблеми“, заяви Столтенберг, като обясни, че Алиансът е създаден, за да се справя с външни проблеми.  „Недоразуменията, които са възникнали между тях, трябва да бъдат разгледани в добри отношения. Зарадвах се, когато разбрах, че министър-председателите на двете страни по време на последния им телефонен разговор са се съгласили проблемите да се решат чрез диалог“, заяви Столтенберг. Утре генералният секретар ще посети Турция, за да се подготви за предстоящата среща на високо равнище на НАТО в Брюксел през юли. Столтенберг добави, че с турския президент Реджеп Тайип Ердоган, външният министър Мевлют Чавушоглу и министърът на отбраната Нуретин Чанаклъ ще обсъди и други регионални и глобални теми.", "date": "2018.04.20", "title": " Генералният секретар на НАТО: Гърция и Турция трябва сами да разрешат различията си"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%bd%d0%b5-%d0%bf%d1%80%d0%be%d0%b2%d0%b5%d1%80%d1%8f%d0%b2%d0%b0%d0%bc%d0%b5-%d0%b4%d0%b5%d0%b9%d1%81%d1%82%d0%b2/", "text": "В прокуратурата не е разпоредена и не се извършва каквато и да е проверка на действията на наблюдаващите прокурори и разследващите органи по досъдебното производство, по което обвиняема е кметът на Район “Младост” – Десислава Иванчева. Това съобщиха от пресцентъра на прокуратурата. Тази сутрин  , че такава проверка ще има. Тя отбеляза, че всяка институция носи отговорност за действията си и добави, че ако е имало варианти операцията да не се случва в центъра на София, би било по-добре. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.20", "title": " Прокуратурата: Не проверяваме действията на разследващите по досъдебното производство срещу Иванчева"}
{"url": "https://trud.bg/%d0%bc%d0%b2%d1%80-%d0%b8-%d0%b2%d0%be%d0%b5%d0%bd%d0%bd%d0%b0%d1%82%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%be%d0%bf%d0%b0%d1%81/", "text": "МВР и военната полиция в Сливен задържаха опасни “терористи” на съвместна тренировка, съобщиха от ОД на МВР в града. Целта на занятието бе да се повиши нивото на съвместимост в действията на силите на реда и институциите при евентуална подобна криза. Симулацията бе извършена на военния полигон “Ново село”. Според сценария, на 19 април вечерта е бил получен сигнал в полицията за безразборна стрелба срещу цивилни граждани в центъра на Сливен. Драматичните събития са станали след постановка в драматичния театър. Наизлизане срещу публиката е била открита стрелба от две маскирани лица, които крещели на развален български език. Имало е много ранени. В тази ситуация директорът на ОД на МВР-Сливен ст.комисар Димитър Величков пое ръководството на временния оперативен щаб при терористична заплаха и разпореди необходимите действия. Един от патрулните екипи на полицията, под прикритие, отвлече вниманието на стрелците, за да бъде преустановена стрелбата срещу невинните граждани. В това време “Пожарна безопасност и защита на населението” осигури специализирана техника за евакуация на гражданите. Бе създадено и безопасно трасе за линейките, които да откарат ранените в болница. Терористите успяха да избягат с лек автомобил. Колата им бе засечена от Тактическото звено за бързи действия към ОД на МВР. Оказана им бе въоръжена съпротива, полицай бе ранен. Престъпниците продължиха с автомобила извън територията на града. От Областното пътно управление преградиха пътя с товарни машини. В преследването с бронирана техника се включи Групата за предотвратяване и пресичане на терористични атаки към РС “Военна полиция”. Колата с опасните терористи бе блокирана. Бандитите бяха задържани. “Решението за провеждането на тази тренировка бе взето на заседание на Областния съвет за сигурност”, съобщи областният управител на Сливен Чавдар Божурски. Подобно учение, на регионално ниво, се провежда за първи път в страната. Бригаден ген.Борислав Сертов бе гост на събитието и поздрави двете структури – на МВР и военната полиция – които извършиха “преследването, блокирането и задържането на терористите”. Сливен е една от четирите области в страната, на чиято територия има военна полиция. Тя е подготвена да подпомага и участва заедно със служителите на МВР в кризисни ситуации, като разиграната на състоялото се учение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.20", "title": " МВР и военната полиция задържаха “опасни терористи” на тренировка в Сливен"}
{"url": "https://trud.bg/%d0%b8%d0%ba%d0%be%d0%bd%d0%b0-%d0%bd%d0%b0-%d1%81%d0%b2%d0%b5%d1%82%d0%b8-%d0%b3%d0%b5%d0%be%d1%80%d0%b3%d0%b8-%d0%bf%d0%be%d0%b4%d0%b0%d1%80%d0%b8-%d1%81%d0%b5%d0%bc%d0%b5%d0%b9%d1%81%d1%82%d0%b2/", "text": "Президентски подаръци – картина, бутилка отлежало вино и сладки за децата, подари Румен Радев на семейството на Иво Богданов от Монтана. В петък рано сутринта държавният глава пристигна в града край река Огоста, за да гостува  на 45-годишния мъж, който прекара 7 години от живота си в гръцки затвор, осъден за убийство, което не е извършил. С помощта на президента през юли миналата година Иво Богданов бе освободен от килията в Атина, след като още преди година бе станало ясно, че е невинен, а полякът, обявен за негова жертва, е починал години по-късно в болница. „Много съм благодарен на президента за застъпничеството пред гръцките власти, след което се върнах в България при семейството си. С него поддържаме оттогава връзка, имам телефона му, чуваме се!”, сподели развълнуван Иво. Румен Радев се разходи с охраната си из центъра на Монтана, разговаря по пътя с граждани, даде автографи и се качи на седмия етаж в апартамента  на Богданов, където той живее със съпругата си Снежана и двете си деца – 15 годишната Лина и 22 годишния Патрик. „Имам покана от г-н Иво Богданов отдавна, още когато се прибра от Гърция и я уважавам. Това е уважение и към всички жители на Монтана!”, отбеляза президентът. Той и домакините хапнали сладки от фирмата, в която от година Иво е назначен и си поговорили за нещата от живота –  работата, децата и ежедневните грижи, споделиха Богданови. Огромната тревога на семейството е, че делото за пълното оневиняване на Иво в Гърция още не е насрочено,а брат му Костадин все още е в Гърция, на свобода, но без право да напуска страната. „Ако не беше президентът вероятно още щях да съм далеч от близките си!”, каза Богданов. Семейството му подари на държавния глава сребърна икона на Свети Георги – закрилника на Българската армия. „Много хора търсят късмет и хляб в чужбина. Там може да се печелят пари, но времето е загубено. Бих искал да им кажа да се върнат в България. Тук е щастието!” заяви Иво Богданов. Преди  гостуването си в дома на монтанското семейството Румен Радев се срещна с кмета на областния град Златко Живков. Двамата обсъдиха регионалната политика и необходимостта от реална децентрализация на местните власти. „Общините трябва да получават допълнителни стимули, в тях да остават част от подоходно облагане и корпоративния данък, за да се активизират гражданите и бизнеса да променят  сами населените места!”, коментира президентът. „Има много стратегии за възраждане на Северозапада, но те катастрофираха една след друга. Аз съм против непрекъснато да се повтаря, че това е най-бедния район в Европа. Той е богат духовно със своите хора, но държавата и всички ние трябва да направим така, че хората тук да достигнат по-висок стандарт!”, заяви Румен Радев.", "date": "2018.04.20", "title": " Икона на свети Георги подари семейство от Монтана на президента Радев\t\t\t"}
{"url": "https://trud.bg/%d0%b1%d0%b0%d0%ba%d0%b1-%d0%bd%d0%b0%d0%b3%d1%80%d0%b0%d0%b4%d0%b8-%d0%b7%d0%b5%d0%bb%d0%b5%d0%bd%d0%b8-%d0%bf%d1%80%d0%be%d0%b5%d0%ba%d1%82%d0%b8-%d1%81-25-%d1%85%d0%b8%d0%bb-%d0%bb%d0%b2/", "text": "Българо-американска кредитна банка награди три зелени проекта с 25 хил. лв. в рамките на програмата “БАКБ предизвикателството”. Тя е разработена съвместно от банката и Център “Ринкър” към фондация Bcause. 12 финалисти представиха своите бизнес концепции в пет категории: устойчива градска среда; зелени продукти, процеси, технологии; ефективно използване на суровини или материали и рециклиране; устойчиво земеделие; устойчив туризъм; зелени иновации. 5-месечното предизвикателство е отсяло най-работещите бизнес проекти, а жури в лицето на БАКБ избра най-жизнеспособните идеи на зелените предприемачи. Иновативна стойка за велосипеди, която заключва автоматично рамка, предна и задна капла на колелото, спечели първата награда на стойност 20 хил. лв. Проектът Streebl на Божидар Христов, цели да улесни колоездачите в столицата и да предотврати кражбите на велосипеди по улиците. Втората награда в размер на 3000 лв. спечели проектът “Зера”, който разработва решения, които да заменят еднократните пластмасови чаши, чинии и кутии с такива за многократна употреба. На трето място се класира Заралийската занаятчийска работилница за млечни продукти, която ще върне ръчното производство на кашкавал, сирене и мляко.", "date": "2018.04.20", "title": " БАКБ награди зелени проекти с 25 хил. лв.\t\t\t"}
{"url": "https://trud.bg/%d0%bf%d1%80%d0%b5%d0%b7-%d0%be%d0%ba%d1%82%d0%be%d0%bc%d0%b2%d1%80%d0%b8-%d0%bf%d1%80%d0%b8%d1%81%d1%82%d0%b8%d0%b3%d0%b0%d1%82-%d0%bf%d1%8a%d1%80%d0%b2%d0%b8%d1%82%d0%b5-20-%d0%b5%d0%bb%d0%b5%d0%ba/", "text": "До края на октомври в София ще пристигнат първите 20 електробуса за градския транспорт, съобщи столичният кмет Йорданка Фандъкова. По думите на кмета, технологията им е с 324 kW батерия с бавен заряд, с която се изминават минимум 300 км с едно зареждане. Електробусите покриват най-високите технологични критерии, достъпни за хора със затруднения в придвижването и са климатизирани, посочи столичният кмет. „Големите градове в световен мащаб се разрастват и наши основни предизвикателства са климатичните промени и опазването на околната среда и чистотата на атмосферния въздух, което е една от най-важните теми. В тази връзка Столична община от няколко години изпълнява много ясна стратегия за развитие на София като зелен и иновативен град и тази наша визия намира ясно отражение в проектите, които изпълняваме“, каза Фандъкова преди месец. Един от най-важните приоритети в тази насока е развитието на градския транспорт и неговото модернизиране чрез по-екологични превозни средства, разширяване на метрото, на електротранспорта, подмяната на трамваите, тролеите и автобусите. Наша цел е да модернизираме градския транспорт и да го направим по-привлекателен и удобен за хората”, каза кметът на София АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.20", "title": " През октомври пристигат първите 20 електробуса за градския транспорт в София"}
{"url": "https://trud.bg/%d1%82%d1%83%d1%80%d1%86%d0%b8%d1%8f-%d0%bf%d1%80%d0%b8%d0%b1%d1%80%d0%b0-%d0%b7%d0%bb%d0%b0%d1%82%d0%be%d1%82%d0%be-%d1%81%d0%b8-%d0%be%d1%82-%d1%81%d0%b0%d1%89/", "text": "Турската централна банка е прибрала своя златен резерв, който е стоял на съхранение във Федералния резерв на САЩ. Това показва данните от годишния отчет на банката, публикувани на нейния сайт, информира  . В документа се отбелязва, че в края на 2016 г. Турция е съхранявала 28,689 тона злато във ФЕД, докато в края на 2017 г. в тази графа не фигурира нищо. Своите златни резерви от чужбина са изтеглили и най-големите частни турски банки, които по този начин са изпълнили призива на президента Реджеп Тайип Ердоган „да се избавим от натиска на валутния курс и да използват против долара злато“. Банка „Халк“ е прибрала 29 тона злато, общо от чужбина в страната са се завърнали 220 тона от благородния метал. Отношенията между Турция и САЩ се изостриха на фона на американската подкрепа за Силите за самоотбрана на сирийските кюрди, които Анкара смята за терористична групировка, свързана с ПКК. Вашингтон обяснява своите действия с борбата срещу “Ислямска държава”. Освен това върху отношенията между двете държави оказа влияние и ареста в САЩ на заместник-генералния директор на турската „Халкбанк“ Мехмет Хакан Атила и турски иранския бизнесмен Реза Зараб. Те са обвинени, че са реализирали многомилионни транзакции в полза на Иран, като по този начин са заобиколили наложените санкции. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.20", "title": " Турция прибра златото си от САЩ"}
{"url": "https://trud.bg/%d0%b8%d0%b7%d0%bd%d1%83%d0%b4%d0%b2%d0%b0%d0%bd%d0%b8%d1%8f%d1%82-%d0%be%d1%82-%d0%b8%d0%b2%d0%b0%d0%bd%d1%87%d0%b5%d0%b2%d0%b0-%d0%b1%d0%b8%d0%b7%d0%bd%d0%b5%d1%81%d0%bc%d0%b5%d0%bd-%d0%b8%d0%bc/", "text": "Фирма “Ваклин груп”, която е собственост на изнудвания от Десислава Иванчева предприемач Александър Ваклин, разработва нов луксозен проект до Бизнес Парк, на 200 метра от спирката на метрото, в местност “Камбаните”. Това става ясно от сайта на компанията. Проектът предвижда уникалната локация с гледка към планината да се превърне в две огледални жилищни сгради, разположени на площ от 3 800 кв.м., изпълнени със зеленина и комфорт. “Практика на дружеството, в партньорство с инвеститори от Обединеното кралство Великобритания, е да осигурява изцяло финансирането за всеки проект преди той да бъде стартиран – по този начин ние гарантираме завършването на сградите и спазването на срока за въвеждането им в експлоатация”, се казва още на сайта на фирмата.", "date": "2018.04.20", "title": " Изнудваният от Иванчева бизнесмен имал проект за луксозен комплекс до Бизнес Парка"}
{"url": "https://trud.bg/8-%d0%bc%d0%b5%d1%81%d0%b5%d1%86%d0%b0-%d1%83%d1%81%d0%bb%d0%be%d0%b2%d0%bd%d0%be-%d0%b7%d0%b0-%d1%83%d0%bb%d1%82%d1%80%d0%b0%d1%81-%d0%b7%d0%b0%d0%bf%d0%bb%d1%8e%d0%bb-%d0%b8-%d0%be%d0%b1%d0%b8/", "text": "Футболен фен от София получи 8-месечна условна присъда за непристойни действия срещу полицаи. На 15 октомври 2016 г., около 18:30 ч. на Национален стадион „Васил Левски“, сектор „В“,той  е извършил непристойни действия, грубо нарушаващи обществения ред и изразяващи явно неуважение към обществото; като на висок глас отправял репликите: „Айде бе, вижте тия колко са малко! Ще ги пометем, ще ги смажем!“ и сочел с пръст  полицейски служители. След това Йорданов се изплюл на визьора на каската на единия от униформените и хвърлил запалена цигара по негов колега. В отговор на разпореждане да преустанови действията си, Йорданов отправил цинични реплики към полицейските служители, след което отново плюл по тях. Извършеното от Йорданов деяние  по своето съдържание се отличава с изключителен цинизъм и  дързост, посочват от прокуратурата. На Йорданов е наложено наказание „лишаване от свобода“ за срок от осем месеца, изпълнението на което е отложено за срок от три години, като към момента на извършване на престъплението той е бил неосъждан. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.20", "title": " 8 месеца условно за ултрас, заплюл и обиждал полицаи"}
{"url": "https://trud.bg/%d0%bf%d0%b8%d1%8f%d0%bd-%d1%81-%d0%ba%d0%b0%d0%bc%d0%b8%d0%be%d0%bd-%d1%83%d0%b4%d0%b0%d1%80%d0%b8-%d1%88%d1%83%d0%bc%d0%b5%d0%bd%d0%b5%d1%86-%d0%bd%d0%b0-%d0%b7%d0%b5%d0%b1%d1%80%d0%b0/", "text": "Лек автомобил пропусна мъж на пешеходна пътека в Шумен, но камиона след него го блъсна. Инцидентът с 61-годишния пешеходец стана на ул. “Марица“ в Шумен в четвъртък след 10 часа сутринта, съобщават от полицията. А.А. пресичал по пешеходната пътека срещу зала „Арена Шумен“, водач на лек автомобил “Шкода” спрял за да го пропусне, но в това време шофьор на товарен „Ман“ предприел маневра изпреварване и ударил пресичащия мъж. В болницата било установено, че има фрактура на палец на левия крак. Обработен е и е освободен за домашно лечение. Водачът на камиона С.С. /45г./ е тестван с дрегер, който отчел 2,98 промила алкохол в издишания въздух. Задържан е за срок до 24 часа в полицейското управление в Шумен, а по случая е образувано досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.20", "title": " Пиян с камион удари шуменец на зебра"}
{"url": "https://trud.bg/%d0%be%d1%84%d0%b8%d1%86%d0%b8%d0%b0%d0%bb%d0%bd%d0%be-%d1%80%d0%b5%d0%b2%d0%b0%d0%bd%d1%88%d1%8a%d1%82-%d0%bb%d0%b5%d0%b2%d1%81%d0%ba%d0%b8-%d1%86%d1%81%d0%ba%d0%b0-%d1%81-%d0%bf%d1%83%d0%b1/", "text": "Полуфиналната среща реванш между “Левски” и ЦСКА за купата на България на 25 април ще се играе пред публика. Това обявиха от Дисциплинарната комисия към БФС след свое заседание. За хвърлената бомба, която рани двама униформени служители, “Левски” ще бъде глобен с общо 11 300 лв. и ще играе един мач пред празни трибуни. Става въпрос за предстоящият двубой с “Верея” утре. “Фенът беше отишъл на стадиона с тази бомба, за да убива”, заявиха от централата. В първият полуфинал “Левски” победи ЦСКА с 2:0.", "date": "2018.04.20", "title": " Официално: Реваншът “Левски” – ЦСКА с публика!"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%bf%d0%be%d0%b8%d1%81%d0%ba%d0%b0-%d0%bf%d0%be%d1%81%d1%82%d0%be%d1%8f%d0%bd%d0%b5%d0%bd-%d0%b0%d1%80%d0%b5%d1%81-5/", "text": "Специализираната прокуратура поиска постоянен арест за кметицата на “Младост” Десислава Иванчева, заместничката й Биляна Петрова и посредника Петко Дюлгеров. Обвинителите твърдят, че имат достатъчно доказателства, които уличават тримата в корупционна схема. Прокурорите се позоваха на свидетелски показания на изнудвания бизнесмен, без нито веднъж да споменат името му. Освен това показания като свидетели са дали агенти на “Антикорупция”, които са обяснили механизма на извършеното престъпление. Според прокуратурата тези действия са уронили престижа на местната власт и на държавата. Прокурорите посочиха още, че България оглавява мегдународните класации по корупционни схеми. След кратко заседание в Специализирания съд предстоят пледоариите на адвокатите на тримата обвинени. Името на Александър Ваклин бе споменато само от Десислава Иванчева и заместничката й. Двете твърдят, че става дума за постановка от фирмата му “Ваклин груп”.", "date": "2018.04.20", "title": " Прокуратурата поиска постоянен арест за Десислава Иванчева"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%b8%d0%b7%d0%b4%d0%b5%d0%b9%d1%81%d1%82%d0%b2%d0%b0-%d0%b4%d0%be%d0%b6%d0%b8%d0%b2%d0%be%d1%82%d0%b5%d0%bd-%d0%b7/", "text": "Доживотна присъда получи 37-годишен мъж за убийство след повторно дело, до което се стигна след протести на прокурорите от Разград и Варна. Според последната присъда, произнесена от Апелативния съд във Варна, Димитър Петров ще остане зад решетките до края на живота си, а не както гласеше предното решение за период от 20 години. Това уточниха от Апелативна прокуратура във Варна. От там припомнят, че убийството е станало на 11 април 2015 г  в района на местността Пчелина край Разград. Преди трагедията  Димитър бил на заведение, където попаднал на 38-годишният Борислав Бориславов, с когото се познавали бегло. Завързали приказка и се черпили с алкохол. Решили да отидат в хижата на Пчелина, за да продължат купона. Качили се в джипа на Петров, но по пътя се скарали и шофьорът наръгал поне 17 пъти с нож Борислав. После Димитър изхвърлил тялото, като прерязал гърлото на жертвата, смята обвинението. И до днес не е ясна причината за скарването и последвалото убийство. Има версия, че Петров се е занимавал с иманярство и може Борислав да му е посочил място, за което е чувал, че има някакви ценности под земята. Какво е станало няма как да се разбере, защото даденият на съд за убийство твърдял през цялото време, че е невинен. Първоначално Окръжният съд в Разград е постановил 20 години затвор за Петров. Присъдата, въпреки протестите на прокуратурата, е потвърдена от Апелативния във Варна. След обжалване от всички страни – на прокуратура, обвиняем и близки на убития, ВКС връща делото за ново гледане, заради процесуални нарушения. Присъдата, произнесена от новия състав на съда във Варна, също подлежи на обжалване пред ВКС, уточняват от Апелативна прокуратура във Варна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.20", "title": " Прокуратурата издейства доживотен затвор за убийство на мъж от Разград"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d0%b4%d0%b8%d0%bc%d0%b8%d1%82%d1%80%d0%be%d0%b2-%d0%be%d1%82%d0%bd%d0%be%d0%b2%d0%be-%d0%b1%d0%b8-%d0%b3%d0%be%d1%84%d0%b5%d0%bd-%d1%87%d0%b0%d0%ba%d0%b0-%d0%bd/", "text": "Григор Димитров се класира за полуфиналите на турнира на червени кортове от сериите “Мастърс” в Монте Карло с награден фонд 4,87 милиона евро. Димитров се наложи над Давид Гофен (Белгия) с 6:4, 7:6(5). Българинът преодоля пасив от 1:5 във втория сет, за да стигне до успеха. Гришо вече води със 7:1 победи в преките си мачове срещу белгиеца. Димитров си осигури 230 830 евро и 360 точки за световната ранглиста, в която заема петото място в момента. За място на финала той ще се изправи срещу победителя от двубоя между номер 1 в схемата и десеткратен шампион Рафаел Надал (Испания) и Доминик Тийм (Австрия). По-късно днес Димитров и Гофен ще играят на четвъртфиналите на двойки срещу поставените под номер 3 Оливер Марах (Австрия) и Мате Павич (Хърватия).", "date": "2018.04.20", "title": " Григор Димитров отново би Гофен, чака на полуфинала Надал или Тийм"}
{"url": "https://trud.bg/%d0%b7%d0%b0%d0%bb%d0%be%d0%b2%d0%b8%d1%85%d0%b0-%d0%bc%d0%b0%d0%b9%d0%ba%d0%b0-%d0%b8-%d0%b4%d1%8a%d1%89%d0%b5%d1%80%d1%8f-%d0%ba%d1%80%d0%b0%d0%b4%d0%bb%d0%b8-%d0%bd%d0%b0-%d0%b4%d1%80%d0%b5%d1%85/", "text": "Бургаската полиция залови майка и дъщеря, крали дрехи от магазини в центъра на Бургас. Гюлсевен Ш., заедно с дъщеря си Филиз е обвинена в това, че на 27.04.2017 г., в Бургас, от магазин за кожени облекла, отмъкнала дамско яке от естествена кожа на стойност 350 лв. Гюлсевен Ш. е обвинена и за това, че десет дни преди това, в търговски обект, пак в морския град, откраднала две рокли на обща стойност 400 лв., съобщиха от прокуратурата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.20", "title": " Заловиха майка и дъщеря – крадли на дрехи"}
{"url": "https://trud.bg/%d0%b0%d0%ba%d1%83%d0%bb%d0%b0-%d0%bd%d0%b0%d0%bf%d0%b0%d0%b4%d0%bd%d0%b0-%d1%81%d1%8a%d1%80%d1%84%d0%b8%d1%81%d1%82-%d0%bd%d0%b0-%d1%85%d0%b0%d0%b2%d0%b0%d0%b8%d1%82%d0%b5/", "text": "Акула е нападнала 29-годишен сърфист на хавайския остров Кауаи, съобщава Eturbonews.com. Според изданието сърфистът е откаран в болница с наранявания, но без опасност за живота. Той е карал сърф в залив, на който е имало предупредителни надписи за опасност от акули и че е забранено къпането. След инцидента властите са затворили плажа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.20", "title": " Акула нападна сърфист на Хаваите"}
{"url": "https://trud.bg/%d0%bf%d0%b5%d1%82%d1%80%d0%be%d0%bb%d0%bd%d0%b8%d1%8f%d1%82-%d0%b1%d1%80%d0%b0%d0%bd%d1%88-%d0%bf%d1%80%d0%b5%d0%b4%d1%81%d1%82%d0%b0%d0%b2%d0%b8-%d0%b2%d0%b8%d0%b7%d0%b8%d1%8f-2050-%d0%b7%d0%b0/", "text": "На 18 и 19 април в София се проведе конференцията „Стратегия на рафиниращата индустрия до 2050 г.: преход за течните горива и възможности пред сектора”, част от официалния календар на българското председателство. Събитието бе домакинствано от Европейската петролна асоциация (FuelsEurope)  и Българската петролна и газова асоциация. Форумът беше открит от министъра на енергетиката г-жа Теменужка Петкова и г-н Валентин Златев, председател на Българската петролна и газова асоциация. Сред панелистите в дискусията бяха и г-н Тудор Константинеску, Главен съветник, Главна дирекция „Енергетика“, Европейска комисия, както и заместник-министърът на енергетиката Жечо Станков. Пред 100 делегати – представители на европейските и българските институции, депутати, експерти и представители на нефтената индустрия, Бела Келемен – президент, и Джон Купър – генерален директор на Европейската петролна асоциация, представиха Визия 2050 за развитието на европейската петролна индустрия. В работата по разработването на визията участваха и компании, членове на FuelsEurope, които са част и от БПГА чрез своите поделения в България. Целите от визията са отправна точка и за разработването и внедряването на добри практики за повишаване на качеството на продуктите и за българските потребители. Водещи европейски експерти дискутираха бъдещето на течните горива, както и внедряването на нови технологии за производството на биогорива и използването на алтернативни източници на енергия. „Ние вярваме, че търсенето на течни горива няма да секне в дългосрочен план и има бъдеще за тях. Съвременните предизвикателства пред околната среда обаче повдигат множество въпроси, които трябва да бъдат адресирани своевременно от нефтената индустрия, правителствата и европейските институции. Декарбонизацията на транспортния сектор е например голямо предизвикателство и липсата на технологични алтернативи в авиацията, водния и тежкотоварния транспорт отново откроява съществената роля на течните горива в съвременния свят.”, подчерта Валентин Златев. Членовете на FuelsEurope и БПГА – Шел и Лукойл, представиха добри практики в развитието на нисковъглеродни технологии за течни горива и други петролни продукти – внедряването на най-големия в света завод да водородна електролиза в рафинерията на Шел в Райнланд, Германия, както и технологиите за нисковъглеродни горива и намаляване на емисиите в Лукойл Нефтохим Бургас. Програмата на събитието продължи с официална вечеря за постоянните представители по енергетика на страните-членки на ЕС.   Европейската петролна асоциация обединява 41 нефтени компании – на практика 100% от рафинериите в Европа и 75% от търговците на горива на континента. Членове на FuelsEurope членуват и в БПГА чрез своите поделения в България. Българската организация е единствената представителна за българския пазар като 16 членове имат общ пазарен дял около 75%.", "date": "2018.04.20", "title": " Петролният бранш представи визия 2050 за развитие на сектора"}
{"url": "https://trud.bg/%d1%84%d1%80%d0%b0%d0%bd%d1%86%d0%b8%d1%8f-%d0%bd%d0%b8-%d0%b2%d1%8a%d1%80%d0%bd%d0%b0-%d0%b1%d0%b5%d0%b3%d0%bb%d0%b5%d1%86-%d0%be%d1%82-%d0%bf%d1%80%d0%b0%d0%b2%d0%be%d1%81%d1%8a%d0%b4%d0%b8%d0%b5/", "text": "Лъчезар Георгиев/44г./ от Шумен е бил приведен в затвора в Ловеч преди седмица, след като почти 5 години се укривал, а имал влязла в сила присъда. Първо бил открит във Великобритания, но там още се точи производство за връщането му. При пътуване до Франция Лъчезар извадил лош късмет, заловили го и го върнали у нас. Сагата започнала с обвинителен акт на Районната прокуратура в Шумен, с който Георгиев бил предаден на съд за причинена средна телесна повреда на свой роднина. С последвалата присъда е приведено в изпълнение и предишно условно наказание на Георгиев за изнудване, за което бил осъден на 1 г. лишаване от свобода. Съдът определил да търпи общо наказание от 3 г. затвор. Докато делото срещу Георгиев се разглежда и от втора съдебна инстанция – Шуменския окръжен съд, той напуснал България. На 12 юли 2013 г. Районната прокуратура в Шумен издала европейска заповед за арест, за да бъде установено местонахождението му. На 16 септември 2014 г. бил установен във Великобритания. Започнало производство за връщането му у нас, което продължило няколко години. Властите във Великобритания поискали уверения от България за условията в местата за лишаване от свобода, като кореспонденцията между съдебните власти на двете страни стигнала до там да се коментират площ и квадратни метри на затворническите килии. Делото все още не е приключило. Междувременно Лъчезар Георгиев пътувал до Франция и там на 21 февруари т.г. е задържан от френските власти, които го предали на 12 април в България. Влязлата в сила присъда вече е приведена в изпълнение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.20", "title": " Франция ни върна беглец от правосъдие\t\t\t"}
{"url": "https://trud.bg/%d0%b1%d0%bd%d0%b1-%d0%bf%d1%83%d1%81%d0%ba%d0%b0-%d1%81%d1%80%d0%b5%d0%b1%d1%8a%d1%80%d0%bd%d0%b0-%d0%b2%d1%8a%d0%b7%d0%bf%d0%be%d0%bc%d0%b5%d0%bd%d0%b0%d1%82%d0%b5%d0%bb%d0%bd%d0%b0-%d0%bc%d0%be/", "text": "От 23 април 2018 г. Българската народна банка пуска в обращение сребърна възпоменателна монета „Старият бряст в Сливен“.  Цената на монетата е 78 (седемдесет и осем) лева, съобщиха от централната банка. Монетата ще се продава в Българската народна банка – на две каси на пл. „Княз Александър I“ № 1 и на четири каси в Касов център на БНБ на ул. „Михаил Тенев“ № 10, както и в офиси и клонове на Първа инвестиционна банка АД, Райфайзенбанк (България) АД и Тексим Банк АД. В периода от 23 април до 25 април 2018 г., включително, всеки клиент (физическо или юридическо лице) ще може да закупи от Българската народна банка до 2 броя монети, след което възпоменателната монета „Старият бряст в Сливен“ ще се продава без ограничения. Списък на офиси и клонове на банки, в които ще се продава новата възпоменателна монета –  ", "date": "2018.04.20", "title": " БНБ пуска сребърна възпоменателна монета „Старият бряст в Сливен“"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b2%d0%b0%d0%bb%d0%b5%d0%bd%d1%82%d0%b8%d0%bd-%d1%80%d0%b0%d0%b4%d0%b5%d0%b2-%d0%bf%d0%be%d1%81%d0%b5%d1%82%d0%b8-%d0%bf%d0%be%d0%bb%d0%b8%d1%86/", "text": "Вътрешният министър Валентин Радев, главният секретар на МВР гл. комисар Младен Маринов и заместник-директорът на Дирекция „Жандармерия“ комисар Петър Антиев посетиха в болницата полицай Гергана Зашева – Методиева, съобщиха от МВР. От лекарския екип те се осведомиха за състоянието и лечението на пациентката, благодариха на медиците за бързата реакция и професионална грижа. Министър Радев пожела на Гергана бързо възстановяване. В разговор с пострадалата полицайка той сподели категоричната подкрепа на ръководството на вътрешното министерство за приемане на възможно най-ефективни мерки с цел недопускане на подобни инциденти по време на футболни срещи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.20", "title": " Министър Валентин Радев посети полицай Гергана Зашева (СНИМКИ)"}
{"url": "https://trud.bg/%d0%b8%d0%b7%d0%bd%d1%83%d0%b4%d0%b2%d0%b0%d0%bd%d0%b8%d1%8f%d1%82-%d0%b1%d0%b8%d0%b7%d0%bd%d0%b5%d1%81%d0%bc%d0%b5%d0%bd-%d0%b0%d0%bb%d0%b5%d0%ba%d1%81%d0%b0%d0%bd%d0%b4%d1%8a%d1%80-%d0%b2%d0%b0/", "text": "– Надявам се правото да възтържествува. Това, което Иванчева правеше е много неприятно… – Разберете ме. Звънят ми от час от непознати номера и ми задават въпроси, на които не бих отговорил на непознати хора. – За съжаление, днес ми е доста натоварен ден. На вас работата ви е да търсите новини, пък моята е друга. – Тези сгради не са на одобрителен режим при нея. Те са на съобщителен режим при нея и прокурорите бяха доста изчерпателни по темата. Дори се учудих, че са толкова изчерпателни. – Когато Столична община издаде един документ, примерно, искате да си направите магазинче някъде, минавате през ДАГ, а оттам ви издават виза за проектиране. Всеки документ, издаден от Столична община се праща в района по местонахождение, за съобщаване. Има двуседмичен срок за въпросното съобщаване. Ако този срок не се спази, за съжаление, законът е такъв, че няма санкции. Може да мине и една година. И една година вие чакате някой да съобщи, че главният архитект на София ви е издал виза. Това е нещо съвсем тривиално, което може да ви спъне проект. Вие сте си купил земята, плащате банков кредит… Всеки месец банката не ви пита дали някой се подиграва с вас, като не ви съобщава документа, който е издаден от Столична община. – Главният архитект е разрешил РУП (работен устройствен план) е издал заповед за влизане в сила на РУП от юни месец 2017 г. От юни месец това не се съобщава. Нищо. В същото време текат банкови лихви. Как се оправяха другите колеги, не знам. Ние пуснахме жалба до съда, административният съд се забави. Пуснахме жалба чрез главния архитект до столичния общински съвет. Заедно с още няколко колеги пуснахме жалба. Общинският съвет привика Иванчева, попитаха я защо. Тя меко казано ги псуваше… И нищо не се промени. Тази жалба беше пусната през ноември. В административния съд жалбата ни е пусната още през август. Явно е имало защо да се бавят преписките. Когато хората помислят, че са над закона се получава нещо, към което ние, надявам се, че не искаме да се връщаме. В случая един човек си беше помислил че е над закона, над всичко… – Смятайте сумата пари, която ваши колеги бяха публикували. Към нея има и една хубава лихва… Може ли това да не се отрази на отношенията ми с партньорите? Достатъчно много, за да са болезнени лихвите. – Аз се надявам, че това, което се случи ще подейства отрезвяващо. Защото откакто тази жена стана самодържец в един район на София, за мое най-голямо съжаление и общински служители в други райони на столична община подеха леко полека нейната политика. – 1 млн. евро и върху тази сума текат лихви всеки месец. Съжалявам, не исках да се разчува за изнудването… – Всичко е много банално и грозно. Четох какви ли не коментари. Няма нищо конспиративно. Историята е банална, но се надявам да подейства отрезвяващо за всички, които са тръгнали по пътя на Иванчева. – За щастие, в други райони нямам такива проблеми. Но усещането за безнаказаност в администрацията се засилва и води след себе си до лоши, порочни практики. За цялата ми кариера за първи път ми се случва такова нещо. – Не. Не мога да си позволя да им кажа, защото те веднага ще се изтеглят.", "date": "2018.04.20", "title": " Изнудваният бизнесмен Александър Ваклин:   Иванчева се беше превърнала в самодържец"}
{"url": "https://trud.bg/%d0%b1%d0%bb%d0%b0%d0%b3%d0%be%d1%83%d1%81%d1%82%d1%80%d0%be%d1%8f%d0%b2%d0%b0%d1%82-%d1%81%d0%b5%d0%bb%d0%b0-%d1%81%d1%8a%d1%81-%d1%81%d1%80%d0%b5%d0%b4%d1%81%d1%82%d0%b2%d0%b0-%d0%be%d1%82-%d0%bf/", "text": "По 10 000 лв. ще получат кметствата в две търговищки села, след като проектите им са одобрени от ПУДООС за извършване на благоустрояване и озеленяване. С финансова подкрепа по същата линия ще се обновяват игрища и кътове в три детски градини и едно училище. При тях средствата са в размер на по 5000 лв. Това съобщиха от Общината в Търговище. Кметствата, които са показали активност, са в селата Макариополско и Голямо Ново. В първото е планирано реновиране на парка, като ще се извърши укрепване и ремонт на оградата, ще бъдат монтирани нови пейки, беседка и кошчета за отпадъци. Предвидено е възстановяване и обновяване на зоната за спорт, както и засаждане на нови широколистни и иглолистни фиданки. В село Голямо Ново ще бъде поставена нова ограда около зелената площ в центъра на селото. Там ще бъдат монтирани пейки и детски съоръжения, а вече съществуващата беседка ще бъде ремонтирана. Всичко това трябва да бъде изпълнено до края на ноември тази година. С месец по-малко е времето за реализиране на планираните дейности в детските градини и училището, чиито проекти са одобрени. От Общината в Търговище припомнят, че през 2017 г. също бяха реализирани 6 проекта по ПУДООС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.20", "title": " Благоустрояват села със средства от ПУДООС"}
{"url": "https://trud.bg/%d0%bf%d0%be%d0%bb%d1%83%d1%84%d0%b8%d0%bd%d0%b0%d0%bb%d1%8a%d1%82-%d0%bd%d0%b0-%d0%b3%d1%80%d0%b8%d0%b3%d0%be%d1%80-%d0%b4%d0%b8%d0%bc%d0%b8%d1%82%d1%80%d0%be%d0%b2-%d0%b2-%d0%bc%d0%be%d0%bd%d1%82/", "text": "Футбол, поредният кръг от MotoGP, UFC битки и плейофите в NHL на живо през уикенда по спортните канали на Мтел Полуфиналният двубой на Григор Димитров от ATP Masters 1000 турнира в Монте Карло в събота ще бъде предаван пряко в ефира на Mtel Sport 1 от 14:30 часа, както и като pay-per-view на платформата ppv.mtel.bg. Съперник на българската звезда ще е победителят от сблъсъка между Рафаел Надал и Доминик Тийм. Голямата битка за титлата в Княжеството пък е в неделя от 15:30 часа и отново ще се излъчва на живо по Mtel Sport 1 и на ppv.mtel.bg. Футболният акцент през уикенда ще е финалният двубой за Купата на Холандия между АЗ Алкмаар и Фейенорд. Това е единственият шанс за трофей и за двата отбора, което гарантира истинска битка и много страст. Финалът за Купата на Холандия е в неделя от 19:00 часа и ще се излъчи пряко по Mtel Sport 1. След лудото състезание на пистата в Аржентина и триумфа на Кал Кръчлоу, керванът на MotoGP вече е в Северна Америка за третия кръг на шампионата. Надпреварата за Гран при на САЩ обещава много екшън по завоите на Circuit of the Americas в Остин, Тексас. Всичко най-интересно от състезателния уикенд в MotoGP ще бъде излъчено директно по Mtel Sport 1 – квалификациите в събота от 20:30 часа и старта на състезанието в MotoGP в неделя от 22:00 часа. Основният мач в поредното UFC събитие е сблъсъкът в лека категория между Едсон Барбоса и Кевин Лий, а преди тях на октагона ще излязат за реванш Франки Едгар и Къб Суонсън. Първият мач между двамата бе спечелен от Едгар, но сега Суонсън е готов за победа. Всичко най-интересно от UFC Fight Night в Атлантик Сити можете да се проследи пряко по Mtel Sport 2 на 22 aприл от 5:00 часа. Ранните часове на почивните дни ще бъдат изпълнени с емоции и за феновете на хокея. Спортните канали на Мтел ще предават пряко цели три решителни битки от плейофите за Купа Стенли. В събота от 2:30 ч. Уинипег Джетс играе с Минесота Уайлд, като Уинипег има преднина от 3:1 успеха. Два часа по-късно, от 4:30 ч, по Mtel Sport 1, шампионът от редовния сезон Нашвил Предатърс ще се опита да затвори серията срещу Колорадо Аваланш. В неделя от 3:00 часа по Mtel Sport 1 е време за битката от Източната конференция между Бостън Бруинс и Торонто Мейпъл Лийфс, в която американският отбор също има преднина от 3:1 успеха.", "date": "2018.04.20", "title": " Полуфиналът на Григор Димитров в Монте Карло пряко по Mtel Sport 1"}
{"url": "https://trud.bg/%d0%b4%d0%b5%d1%81%d0%b8%d1%81%d0%bb%d0%b0%d0%b2%d0%b0-%d0%b8%d0%b2%d0%b0%d0%bd%d1%87%d0%b5%d0%b2%d0%b0-%d0%bf%d1%80%d0%b8%d1%87%d0%b8%d0%bd%d0%b0%d1%82%d0%b0-%d0%b7%d0%b0-%d0%b0%d0%ba%d1%86%d0%b8/", "text": "Причината за акцията срещу мен е да бъде заменена със служебен кмет на име Румен Русев, който в момента е зам.-кмет в община “Младост”. Това обясни пред медиите кметът на “Младост” Десислава Иванчева на влизане в съдебната зала преди разглеждането на мярката й за неотклонение от Специализирания съд. Иванчева, зам.-кметът на “Младост” Биляна Петрова, както и Петко Дюлгеров бяха задържани при акция на спецпрокуратурата и КПКОНПИ преди дни по направление корупция. По думите на Иванчева фирмата, която е подала сигнала срещу нея, който е довел до операцията по задържането й, се казва “Ваклин Груп”. Иванчева каза още, че не знае как парите, открити при задържането й в колата, в която се е возила, са попаднали там. По пръстите й не са открити следи от маркера, с който са били белязани парите, а само малко отстрани на дланта, попаднал случайно там, добави тя. В момента се провежда съдебното заседание, на което трябва да стане ясно каква мярка ще бъде наложена на тримата обвиняеми. Иванчева и Петрова отрекоха да са изнудвали Ваклинов. Двете бяха държани зад специално стъкло в съдебната зала, което рядко се използва от спецсъда. Провиквайки се, за да бъде чута от журналистите, Иванчева обясни, че парите не били в нея, а под седалката на колата и били подхвърлени. Пари не сме искали, не сме пипали, не сме вземали и не сме получавали, обясни тя. В този час Спецсъдът решава дали да остави в ареста Иванчева, Петрова и Дюлгеров. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.20", "title": " Десислава Иванчева: Причината за акцията срещу мен е да бъда заменена със служебен кмет"}
{"url": "https://trud.bg/%d0%ba%d1%80%d0%b0%d0%bb%d0%b8%d1%86%d0%b0-%d0%b5%d0%bb%d0%b8%d0%b7%d0%b0%d0%b1%d0%b5%d1%82-ii-%d1%89%d0%b5-%d0%be%d1%82%d0%b1%d0%b5%d0%bb%d0%b5%d0%b6%d0%b8-%d1%81%d0%b2%d0%be%d1%8f-92-%d1%80%d0%b8/", "text": "Британската кралица Елизабет Втора ще присъства на специален концерт в събота във връзка с нейния 92-ри рожден ден, като сред изпълнителите ще фигурират Том Джоунс, Кайли Миноуг, Стинг, Шаги и др., предава Ройтерс. Гастролите ще преминат под мотото “Парти за рождения ден на кралицата” и ще се състоят в лондонския “Роял Албърт хол”. Концертът донякъде нарушава традицията, тъй като обикновено Нейно Величество чества рождения си ден в тесен семеен кръг. Проявата идва в края на една седмица, в която ръководители и представители на 53 държави присъстваха в Лондон на Срещата на високо равнище на правителствените ръководители от Общността на нациите. В концерта в чест на кралицата ще се включат и изпълнители от бившите британски колонии. Както е известно, Елизабет Втора е глава на Общността на нациите. Елизабет Втора е родена на 21 април 1926 г. и се възкачи на престола през 1952 г. на 25-годишна възраст, припомня агенцията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.20", "title": " Кралица Елизабет II ще отбележи своя 92-ри рожден ден с концерт"}
{"url": "https://trud.bg/%d0%bd%d0%b5%d0%b7%d0%b0%d0%ba%d0%be%d0%bd%d0%bd%d0%b8-%d1%80%d0%be%d0%b3%d0%b0-%d0%b8-%d0%b7%d1%8a%d0%b1%d0%b8-%d0%ba%d0%be%d0%bd%d1%84%d0%b8%d1%81%d0%ba%d1%83%d0%b2%d0%b0%d1%85%d0%b0-%d0%be%d1%82/", "text": "Полицаи и горски влязоха в дома на жител на Чипровци и прибраха нерегистрирани трофеи на диви животни. В четвъртък служители на МВР от полицейския участък в балканското градче и специалисти от Дирекцията по горите в Берковица извършили проверка в къщата на 44 годишния Коста К. и открили 8 трофеи от сръндак и трофей от диво прасе, които не са регистрирани според изискванията на закона. Трофеите са иззети, а на мъжа са съставени два акта по закона за лова и закона за оръжията, взривните вещества и пиротехническите изделия. „Коста е ловец от над 20 години, но най-вероятно е пропуснал да узакони рогата и глигите на отстреляните животни. Пък и това е свързано с доста документи и парични разходи! Дано му дадат възможност да поправи пропуска си”, коментираха балкански ловци. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.20", "title": " Незаконни рога и зъби конфискуваха от ловец в Чипровци"}
{"url": "https://trud.bg/%d0%be%d1%81%d1%8a%d0%b4%d0%b8%d1%85%d0%b0-%d0%b0%d0%bd%d0%b3%d0%bb%d0%b8%d1%87%d0%b0%d0%bd%d0%b8%d0%bd-%d0%b1%d0%bb%d1%83%d0%b4%d1%81%d1%82%d0%b2%d0%b0%d0%bb-%d1%81-11-%d0%b3%d0%be%d0%b4%d0%b8%d1%88/", "text": "Съдът в Несебър осъди англичанина Филип Робъртсън, на 59 години, обвинен в блудство спрямо 11-годишна шведка. Робъртсън трябва да изтърпи 10 месеца и 10 дни зад решетките заради деянието си. Той остава в затвора в Бургас, съобщиха от прокуратурата. Инцидентът с момиченцето, дошло да летува у нас, стана миналото лято в курорта Слънчев бряг.  Скандалното блудство е било извършено на 25 юни 2017 г. Тогава, в асансьора на хотел, където детето било отседнало с родителите си, британецът останал сам с него и извършил блудствени действия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.20", "title": " Осъдиха англичанин, блудствал с 11 годишна шведка у нас"}
{"url": "https://trud.bg/%d0%b5%d0%ba%d1%81%d0%bf%d0%b5%d1%80%d1%82%d0%b8%d1%82%d0%b5-%d0%be%d1%82-%d0%be%d0%b7%d1%85%d0%be-%d0%b2%d1%81%d0%b5-%d0%be%d1%89%d0%b5-%d0%bd%d0%b5-%d1%81%d0%b0-%d0%bf%d0%be%d1%81%d0%b5%d1%82%d0%b8/", "text": "Експертите от Организацията за забрана на химическите оръжия (ОЗХО) все още не са могли да посетят сирийския град Дума. В момента те са в Дамаск, съобщи в петък на брифинг официалният представител на отделението на ООН в Женева Алесандра Велучи, цитирана от ТАСС. Отговаряйки на въпрос, дали експертите от ОЗХО са пристигнали на мястото на предполагаемата химическа атака в град Дума, Велучи каза: „Съгласно последните новини, които имам, до снощи (четвъртък) те още са пристигнали там. Те са в Дамаск“. Велучи напомни, че сътрудниците на ООН в момента оценяват нивото на безопасност. „Водят се дискусии и те (експертите от ОЗХО) ще отидат (в Дума), веднага щом това стане възможно на практика“, заключи дипломатическият представител. ТАСС припомня, че на 7 април в Дума, както твърдят от неправителствената организация „Белите каски“, е използвано химическо оръжие. От Министерството на отбраната на Русия съобщиха, че тази организация не е достоверен източник на информация. Представители на руския Център за примиряване на враждуващите страни в Сирия са провели разследване в Дума, но не са намерили следи от химически оръжия. Решението да се изпрати Мисия за установяване на фактите от ОЗХО на мястото на инцидента беше взето на 10 април, а след четири дни експертите пристигнаха в Дамаск. На 17 април, пише руската агенция, група сътрудници на службата за сигурност на ООН отиде в Дума, за да проучи обстановката на мястото на предполагаемата химическа атака преди там да отидат инспекторите от ОЗХО. Автомобилната колона беше подложена на обстрел и принудена да се върне в Дамаск. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.20", "title": " Експертите от ОЗХО все още не са посетили сирийския град Дума"}
{"url": "https://trud.bg/%d0%b7%d0%b0%d0%bc-%d0%b3%d0%bb%d0%b0%d0%b2%d0%bd%d0%b8%d1%8f-%d0%bf%d1%80%d0%be%d0%ba%d1%83%d1%80%d0%be%d1%80-%d0%b0%d1%81%d1%8f-%d0%bf%d0%b5%d1%82%d1%80%d0%be%d0%b2%d0%b0-%d0%be%d1%81%d1%8a%d0%b4/", "text": "Наказаният с доживотна присъда бивш бизнесмен Георги Вълев не е единствен от осъдените по делото „Килърите”, който води множество дела срещу институции и отделни хора. Това обяви в петък във Велико Търново зам.главният прокурор Ася Петрова. “Петър Стоянов, известен с прякора Сумиста е завел над 50-60 , а може и повече граждански дела срещу магистрати, срещу свидетели по делото, срещу служители на МВР, срещу вещи лица, депозирали експертни заключения по процеса. Важно е да се уточни, че по всички тези дела той е освободен от заплащане на държавна такса, което му развързва ръцете да предявява граждански искове в по-големи размери, защото не плаща такса върху исканите суми.  В същото време му е назначена и служебна защита. Аз категорично заявявам, че това е злоупотреба с право и ми се иска малко по-бързо да се преценява от съда и той да се произнася по-експедитивно по въпроса за допустимостта на исковете”, коментира Петрова. Тя сподели, че лично срещу нея са били заведени поне три за по 100 000 лева.Но не и е известно дали има предявени претенции от Георги Вълев. “Въпрос на преценка от съда е дали заявеното от лицето, което води дела, действително не разполага  с парични средства. Защото, доколкото ми е известно запорът върху част от имуществото на Георги Вълев е бил вдигнат, както и други обезпечителни мерки, които бяха наложени назад във времето от  Комисията за отнемане на незаконно придобито имущество /КОНПИ/”, обясни Ася Петрова. На въпрос дали е изчислявано колко струва на държавата воденето на такива дела и разходки на затворници из страната, зам.главният прокурор заяви, че не и е известно . Тя добави, че е направила опит да изчисли на каква сума възлизат разходите на държавата, за да плаща за служебни защитници на осъдените по част от заведените от тях дела. “В един момент се отказах, защото сумата надхвърляше 100 000 лева. И тъй като нямам точна информация за броя на всички такива дела, няма как да имам и точна сума на целия похарчен ресурс”, каза още Ася Петрова. Запитана дали, докато осъдени лица обикалят по съдилищата в страната, за да водят дела, това не е евентуална подготовка за тяхното бягство от затвора, Ася Петрова коментира, че като прокурор не е редно да прави предположения, а да говори с факти. “Фактът е, че имаше реализирано бягство от лишен от свобода от затвора в София, където е и един от осъдените по делото “Килърите” и това е Петър Стоянов”, каза Ася Петрова. На въпрос дали е възможно да се поръча убийство от затвора, както се заговори по повод разстрела на бизнесмена Петър Христов, Петрова изтъкна, че не може да коментира дело, по което тя не работи.  “Би следвало да се обсъдят всички възможни хипотези”, категорична е Петрова. Тя присъства на честване на 20-годишнината от създаването на Апелативната прокуратура във Велико Търново. Проявата се проведе в Музей “Възраждане и Учредително събрание”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.20", "title": " Зам.главния прокурор Ася Петрова: Осъденият от “Килърите” Петър Стоянов-Сумиста води над 60 дела срещу магистрати, свидетели, вещи лица\t\t\t"}
{"url": "https://trud.bg/2600-%d1%81%d0%bf%d0%b8%d1%80%d0%ba%d0%b8-%d0%b2-%d1%81%d0%be%d1%84%d0%b8%d1%8f-%d0%be%d1%82%d0%b8%d0%b2%d0%b0%d1%82-%d0%bd%d0%b0-%d0%ba%d0%be%d0%bd%d1%86%d0%b5%d1%81%d0%b8%d1%8f/", "text": "Спирките в София ще бъдат дадени на концесия, а дизайнът им ще бъде еднакъв. „Очакваните инвестиции са 18 млн. лв.“, съобщи зам.-председателят на транспортната комисия към Столичния общински съвет Зафир Зарков. Ако процедурата бъде осъществена, ще освободи този финансов ресурс на общината за подобряване на инфраструктурата на града. Идната седмица докладът за процедурата ще бъде внесен в СОС. 2610 спирки ще бъдат отдадени за 15 години. Концесионерите ще трябва да се съобразят с изисквания, изработени от главният архитект Здравко Здравков за визията на спирките, материалите и цветовете им. Обектите ще бъдат разделени на 4 пакета. Концесионерите ще могат да кандидатстват най-много за 2 от тях, за да се избегне монопол. Предвиждат се различни типове съоръжения – от навеси, кошче и информационно табела до такива със знак, кошче, информационна табела, рекламен елемент, павилион и навес. Спирките с навеси, които в момента са 1100, ще станат поне 1498. По обектите ще бъдат разположени 400 рекламни пана и 300 павилиона. При избора на концесионер най-голяма тежест ще имат инвестиционното предложение и размерът на концесионното плащане – по 40%, а 20% ще носи срокът по който кандидатите ще подменят всички спирки. Той ще е най-много 2 г. и половина. „Обновяването и постоянната поддръжка на спирките на публичния градски транспорт е от съществено значение както за подобряване на градската среда, така и за комфорта на пътниците. Това е част от общата политика на Столична община за насърчаване на гражданите да използват все повече обществения транспорт. Сигурни сме, че отдаването на спирките на концесия е начин това да стане бързо, качествено и без публични средства средства, да се отделят от общината, а в партньорство с бизнеса“, коментира Зафир Зарков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.20", "title": " 2600 спирки в София отиват на концесия\t\t\t"}
{"url": "https://trud.bg/%d0%b0%d0%ba%d1%82%d1%80%d0%b8%d1%81%d0%b0%d1%82%d0%b0-%d0%bd%d0%b0%d1%82%d0%b0%d0%bb%d0%b8-%d0%bf%d0%be%d1%80%d1%82%d0%bc%d0%b0%d0%bd-%d1%81%d0%b5-%d0%be%d1%82%d0%ba%d0%b0%d0%b7%d0%b0-%d0%be%d1%82/", "text": "Холивудската звезда Натали Портман се отказа от присъдената й престижна израелска награда “Генезис” “по политически причини”, съобщиха световните агенции. Церемонията по връчването на приза, известен още като “Еврейската нобелова награда”, беше предвидена за месец юни, но беше отменена. Актрисата Натали Портман спечели “Генезис” за 2018 г.,  като признание за ангажираността й със социални каузи и дълбоките й връзки с еврейските й корени. Според организаторите Натали Портман им е заявила, че последните политически събития в Израел са се оказали много стресиращи за нея и тя не се чувствала комфортно да участва в каквито и да е публични прояви в страната. Поради тази причина тя не можела да присъства с чиста съвест на церемонията по награждаването й. Седемдесетата годишнина от основаването на държавата Израел беше белязана с масови протести на палестинци в ивицата Газа, където 35 души бяха убити и стотица бяха ранени от израелски войници. Наградата “Генезис” е с паричен еквивалент от 1 милион щатски долара. Тя се присъжда ежегодно на личност, призната за вдъхновител на следващото поколение евреи чрез професионални постижения и отдаденост на еврейските ценности. Натали Портман е родена в Израел. Тя се преселва в САЩ като момиче, а след това от дете-звезда става първокласна актриса с широко признание. За играта си в “Черният лебед” от 2011 г. Натали Портман спечели награда “Оскар” за най-добра актриса, а през 2015 г. режисира филма “История за любов и мрак” по романа на Амоз Оз. Филмът е на иврит и беше заснет в Израел. Натали Портман е първата жена, на която беше присъдена наградата “Генезис”. Досега са я получили четирима лауреати – кметът на Ню Йорк Майкъл Блумбърг, актьорът Майкъл Дъглас, цигуларят Ицхак Пърлман и скулпторът Аниш Капур. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.20", "title": " Актрисата Натали Портман се отказа от израелската си награда “Генезис” по политически причини"}
{"url": "https://trud.bg/%d0%b1%d0%b4%d0%b6-%d0%b2%d1%8a%d0%b2%d0%b5%d0%b6%d0%b4%d0%b0-%d0%bf%d1%80%d0%b5%d0%b4%d0%b2%d0%b0%d1%80%d0%b8%d1%82%d0%b5%d0%bb%d0%bd%d0%b0-%d0%bf%d1%80%d0%be%d0%b4%d0%b0%d0%b6%d0%b1%d0%b0-%d0%bd/", "text": "От 23-и април (понеделник) „БДЖ-Пътнически превози” ЕООД въвежда предварителна продажба на билети за всички бързи влакове през периода на почивните дни по повод Деня на храбростта (Гергьовден). С цел осигуряване на комфортно пътуване за пътниците през празничните дни, ще бъде въведена организация за повече влакове по основните направления в страната да се извършва задължително закупуване на запазено място, съобщиха от превозвача. Обичайният срок за предварителната продажба на билети и седящи места за бързите влакове е 5 дни, но националният железопътен превозвач има практиката да удължава този срок, в случаите когато предстоят по-дълги празнични периоди. По този начин се дава възможност на клиентите да планират предварително своите пътувания, както и своевременно да закупят билет и резервация за седящо място за предпочитания от тях влак в срок от 15 дни преди самото пътуване. Предварителната продажба на билети, която железопътният превозвач стартира, ще се извършва във всички гари и железопътни бюра в страната през периода от 23-и април до 7-и май. Информация за изчерпаните места във влаковете ще се подава постоянно на място на билетните каси и по високоговорителната уредба в гарите, както и на официалната интернет страница на БДЖ (www.bdz.bg). Пътниците ще бъдат информирани на билетните каси в случаите, когато са изчерпани седящите места и ще им бъде издаван билет за правостоящ само след изричното им съгласие. В обявените влакове със задължителна резервация на седящи места ще се продават билети за правостоящи до 20 пътника в купейните вагони и до 10 пътника в безкупейните вагони. При изчерпване на допустимите правостоящи места, на клиентите ще бъде предложен вариант за пътуване с влак в друг час. Бързите влакове, за които задължително ще се закупува запазено място за определени дати през празничните дни са: За 4-и май:  Бърз влак № 1623 от София за Свиленград, който заминава в 15:28 ч.;  Бърз влак № 2610/4651 от Варна и Русе разпределителна за София, който тръгва от Варна в 05:05 ч. и от Русе разпределителна в 06:10 ч.;  Бърз влак № 2611 от София за Варна, който заминава в 10:30 ч.;  Бърз влак № 2612 от Варна за София, който тръгва в 10:55 ч.;  Бърз влак № 2613 от София за Варна, който заминава в 12:55 ч.;  Бърз влак № 2615/4652 от София за Варна и Русе разпределителна, който тръгва в 16:00 ч.;  Бърз влак № 8601 от София за Варна, който заминава в 10:28 ч.;  Бърз влак № 8613 от София за Бургас, който тръгва в 14:28 ч.;  Бърз влак № 8631 от Пловдив за Варна, който заминава в 07:35 ч.;  Бърз влак № 8632 от Варна за Пловдив, който тръгва в 16:35 ч.;  Бърз влак № 8641 от София за Стара Загора, който заминава в 17:28 ч. За 5-и май:  Бърз влак № 1621 от София за Свиленград, който тръгва в 08:28 ч.;  Бърз влак № 2610/4651 от Варна и Русе разпределителна за София, който тръгва от Варна в 05:05 ч. и от Русе разпределителна в 06:10 ч.;  Бърз влак № 2611 от София за Варна, който тръгва в 10:30 ч.;  Бърз влак № 2612 от Варна за София, който заминава в 10:55 ч.;  Бърз влак № 3621 от София за Бургас, който тръгва в 07:20 ч.,;  Бърз влак № 8601 от София за Варна, който тръгва в 10:28 ч.;  Бърз влак № 8613 от София за Бургас, който заминава в 14:28 ч.;  Бърз влак № 8631 от Пловдив за Варна, който тръгва в 07:35 ч.;  Бърз влак № 8632 от Варна за Пловдив, който заминава в 16:35 ч. За 7-и май:  Бърз влак № 1624 от Свиленград за София, който тръгва в 16:05 ч.;  Бърз влак № 2610/4651 от Варна и Русе разпределителна за София, който тръгва от Варна в 05:05 ч. и от Русе разпределителна в 06:10 ч.;  Бърз влак № 2611 от София за Варна, който тръгва в 10:30 ч.;  Бърз влак № 2612 от Варна за София, който заминава в 10:55 ч.;  Бърз влак № 2613 от София за Варна, който тръгва в 12:55 ч.;  Бърз влак № 2615/4652 от София за Варна и Русе разпределителна, който тръгва в 16:00 ч.;  Бърз влак № 3622 от Бургас за София, който тръгва в 08:40 ч.;  Бърз влак № 3624 от Бургас за София, който заминава в 15:00 ч.;  Бърз влак № 8601 от София за Варна, който тръгва в 10:28 ч.;  Бърз влак № 8602 от Варна за София, който заминава в 08:50 ч.;  Бърз влак № 8613 от София за Бургас, който тръгва в 14:28 ч.;  Бърз влак № 8631 от Пловдив за Варна, който заминава в 07:35 ч.;  Бърз влак № 8632 от Варна за Пловдив, който тръгва в 16:35 ч. Националният железопътен превозвач напомня на своите клиенти, че за определени влакове могат да закупят онлайн билет за своето пътуване. Системата за онлайн резервации и продажба на билети предлага бърз, лесен и модерен начин за закупуване на железопътни билети, независимо от местонахождението на клиента, като позволява и възможност за визуален избор на спални и седящи места, съгласно композицията на всеки влак. Разплащането се осъществява по електронен път с най-масово разпространените кредитни и дебитни карти. Билетът се получава на електронната поща на регистрирания клиент, след което се разпечатва на хартиен носител. Особено удобна за клиентите е възможността да се закупуват билети от таблети и смартфони. По този начин не е задължително билетът да се разпечатва на принтер, тъй като той се валидира от кондуктора във влака директно от мобилното устройство. Системата е достъпна на официалната интернет страница на „Холдинг БДЖ” ЕАД – www.bdz.bg, както и на електронен адрес –  . АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.20", "title": " БДЖ въвежда предварителна продажба на билети за майските празници"}
{"url": "https://trud.bg/%d0%bb%d0%b5%d0%b2%d1%81%d0%ba%d0%b8-%d0%b8%d1%81%d0%ba%d0%b0-%d0%b3%d0%b5%d0%be%d1%80%d0%b3%d0%b8-%d0%b1%d1%80%d0%b0%d1%82%d0%be%d0%b5%d0%b2/", "text": "Волейболният „Левски“ ще се опита да си върне разпределителя Георги Братоев, който в момента играе за шампиона „Нефтохимик 2010“. Президентът и треньор на „сините“ Владо Николов разчита, че ако играчът не си намери отбор в чужбина, може да се появи в родния клуб. Николов посети строежа на новата зала „София Парк“, която ще приема мачовете на „Левски“ заедно с министъра на младежта и спорта Красен Кралев. „Изключително важно е, че сред бизнес и жилищните сгради има място за едно прекрасно спортно съоръжение, което ще осигурява добри възможности за младите софиянци да тренират любимите си спортове“, заяви министърът.", "date": "2018.04.20", "title": " „Левски“ иска Георги Братоев"}
{"url": "https://trud.bg/%d0%b3%d0%b8%d0%bc%d0%bd%d0%b0%d1%81%d1%82%d0%b8%d1%87%d0%ba%d0%b8-%d1%82%d1%8a%d1%80%d1%81%d1%8f%d1%82-%d1%81%d0%bf%d0%be%d0%bd%d1%81%d0%be%d1%80-%d0%b7%d0%b0-6000-%d0%bb%d0%b2/", "text": "Националният отбор по естетическа гимнастика търси спонсор, за да отиде на европейското първенство през май в Талин (Естония). С призив във Фейсбук състезателките молят всеки, който би могъл, да помогне за набирането на 6000 лв., които са необходими за пътуването и настаняването на тима. Федерацията не получава финансиране от ММС и момичетата се готвят без пари. Те предоставят подробен отчет за какво ще бъдат изхарчени средствата. При добро представяне тимът може да се класира за световното първенство в Будапеща през юни. Гимнастичките отбелязват, че спортът им има шанс да влезе в олимпийската програма за летните игри в Париж през 2024-а.", "date": "2018.04.20", "title": " Гимнастички търсят спонсор за 6000 лв."}
{"url": "https://trud.bg/%d0%b0%d1%80%d0%bc%d1%81%d1%82%d1%80%d0%be%d0%bd%d0%b3-%d1%81%d0%b5-%d0%be%d1%82%d1%8a%d1%80%d0%b2%d0%b0-%d1%81%d1%80%d0%b5%d1%89%d1%83-5-%d0%bc%d0%bb%d0%bd/", "text": "Низвергнатата легенда на колоезденето Ланс Армстронг ще се раздели „само“ с 5 милиона долара, за да се отърве от съдебните действия срещу себе си. Такава е цената на извънсъдебното споразумение, което сложи край на продължилото близо 7 години дело от страна на федералните власти на САЩ. Железният тексасец бе обвинен в измама от американските пощи, които бяха спонсор на отбора му, а общата стойност на исковете беше над $100 млн. „Доволен съм, че този случай е приключен и мога да продължа с живота си – заяви Армстронг, чиито 7 титли от Тур дьо Франс бяха отнети. – След признанието през 2013-а се опитвам да поема отговорност за всичките си грешки. Имам пет деца, съпруга, водя предаване и имам няколко проекта за филми.“", "date": "2018.04.20", "title": " Армстронг се отърва срещу $5 млн."}
{"url": "https://trud.bg/%d0%bd%d0%be%d0%b2%d0%b0-%d0%b5%d1%80%d0%b0-%d0%b2-%d0%b0%d1%80%d1%81%d0%b5%d0%bd%d0%b0%d0%bb-%d0%be%d1%82-%d0%bb%d1%8f%d1%82%d0%be%d1%82%d0%be/", "text": "Краят на една ера е към своя край. Арсен Венгер обяви дългоочакваната новина – оттеглянето си от „Арсенал“. Това ще се случи в края на настоящия сезон, който е и един от най-разочароващите под ръководство на французина. Новината дойде лично от опитния мениджър, обявил я първо в съблекалнята на тима, а след това и пред клубния сайт.  „След внимателно обмисляне и обсъждане с клуба, смятам, че точният момент да се оттегля е в края на сезона – каза Венгер. – Благодарен съм, че имах привилегията да работя за отбора толкова много запомнящи се години. Правих го с отдаденост и почтеност. Искам да благодаря на екипа, играчите, директорите и феновете, които правят този клуб толкова специален. Приканвам привържениците ни да застанат зад отбора, за да завършим по най-добрия начин. Искам да кажа на всички, които обичат „Арсенал“, да ценят ценностите на тима. Имате моята любов и подкрепа завинаги.“  По този начин феновете на „артилеристите“ получиха това, което искаха през последните няколко сезона. Заключителните години на Венгер на „Емирейтс“ донякъде бяха помрачени от непрестанните протести срещу мениджъра от страна на привържениците. Те минаваха под мотото „Wenger out” (б.а Венгер вън). Но французинът направи много повече през тези 22 години в клуба и това не трябва да бъде омаловажавано. Наставникът влиза в историята на Висшата лига като единственият мениджър без загуба в един сезон (2003-04). А серията продължи в общо 49 последователни срещи. Венгер е и мениджърът, водил отбор в най-много срещи в историята на Англия (823), както и треньорът, спечелил най-много пъти ФА Къп (7). През годините той се е изправил срещу 124 различни съперника като едва 5 от тях не е успявал да победи – „Фиорентина“, ПАОК, ПСЖ, „Порт Вейл“ и „Родъръм“.  Не успя в Европа, където така и не спечели трофей, но това може да се промени в края на неговата кариера, ако завоюва Лига Европа.  А въпреки обявеното оттегляне, на Острова все още няма изявен фаворит за неговия пост. Сред спряганите имена са тези на Йоаким Льов, Карло Анчелоти, Масимилиано Алегри, Еди Хауи… Но според букмейкърите други трима са с един гърди напред – Томас Тухел, голямата цел на ПСЖ, Брендън Роджърс („Селтик“) и Патрик Виера. Последният е възпитаник на Венгер и има най-малък стаж на този пост. Французинът е водил единствено „Ню Йорк Сити“ и резервите на „Манчестър Сити“.", "date": "2018.04.20", "title": " Нова ера в „Арсенал“ от лятото"}
{"url": "https://trud.bg/%d1%80%d0%be%d1%81%d0%b5%d0%bd-%d0%bf%d0%bb%d0%b5%d0%b2%d0%bd%d0%b5%d0%bb%d0%b8%d0%b5%d0%b2-%d1%80%d0%b0%d0%b4%d0%b5%d0%b2-%d1%81%d0%b5-%d0%b4%d1%8a%d1%80%d0%b6%d0%b8-%d0%ba%d0%b0%d1%82%d0%be-%d0%b3/", "text": "Държавният глава да чуе, да се поучи и да промени подхода си. За това призова Румен Радев предшсетвеникът му Росен Плевнелиев. Всичко което се случи след Консултативния съвет, включително и днешните изключително обидни думи от българския държавен глава по отношение на български депутат, шеф на парламентарна група Цветан Цветанов, най-малкото не правят чест на български държавен глава. Той продължи с всички средства да бъде популист, да разделя вместо да обединява, коментира Плевнелиев. Според него това не било за първи път да се отправят обидни думи и това не помага за развитието на демократичната държава. “Държавният глава дотук нарече Народното събрание нотариат,каза за институциите,че са разградени, изгони Цветанов от едно патриотично събитие и не го допусна, а днес обиди по един популистки и крайно неприемлив начин господин Цветанов, каза още Росен Плевнелиев. Според него това са действия на генерал, който още не е разбрал,че е държавен глава. Много ще се радвам той да се промени, искрено му го желая,но нямам към момента илюзията,допълни още Плевнелиев. Той бе в Благоевград на среща на поколенията в математическата гимназия, която е завършил. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.20", "title": " Росен Плевнелиев: Радев се държи като генерал, който още не е разбрал, че е държавен глава"}
{"url": "https://trud.bg/%d0%ba%d0%bc%d0%b5%d1%82%d0%be%d0%b2%d0%b5%d1%82%d0%b5-%d0%b2-%d1%88%d1%83%d0%bc%d0%b5%d0%bd%d1%81%d0%ba%d0%be-%d1%81-%d0%b4%d0%b5%d0%bd%d0%be%d0%bd%d0%be%d1%89%d0%bd%d0%b8-%d0%b4%d0%b5%d0%b6%d1%83/", "text": "Кметът на община Шумен Любомир Христов издаде заповед, с която се забранява изгарянето на стърнища и други растителни отпадъци. Забранено е паленето на открит огън в площите с посеви и в непосредствена близост до тях. В заповедта се посочва, че не се позволява използването на сигнални ракети в районите на житните масиви и фуражните площадки. В указанията се посочва още, че собствениците и ползвателите на земеделски земи трябва да осигурят денонощно наблюдение на земеделските посеви, а кметовете и кметските наместници да организират денонощно дежурство на телефонен пост в кметствата. Изисква се да се създаде организация за своевременно разораване на необходимите минерализовани ивици край пътищата и на местата, където земеделската земя граничи с горския фонд, да се осигурят средства за ефективни гасителни действия.  Паленето на огън в горите и земите от горския фонд трябва да става само на определените за това места, се казва още в заповедта и се обръща особено внимание на туристите, които често посещават Шуменското плато. От общината напомнят на институциите, които поддържат пътната и железопътната мрежа в близост до житни масиви, че трябва да почистват терените от сухи треви и горими отпадъци. Не се разрешава паркирането на автомобили и струпването на материали на по-малко от 5 метра от пожарните хидранти. От общинската администрация призовават гражданите да сигнализират своевременно при наличието на пожар в стърнищата на тел. 112 или в най-близкото кметство и лесничейство. Гражданите могат да сигнализират и на денонощен телефонен пост: 054 857 651 и 0882885758 в Община Шумен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.20", "title": " Кметовете в Шуменско с денонощни дежурства срещу пожари\t\t\t"}
{"url": "https://trud.bg/%d0%b4%d1%8a%d1%80%d0%b6%d0%b0%d0%b2%d0%b0%d1%82%d0%b0-%d0%be%d1%82%d0%b4%d0%b5%d0%bb%d1%8f-25-%d0%bc%d0%bb%d0%bd-%d0%bb%d0%b5%d0%b2%d0%b0-%d0%b7%d0%b0-%d0%b8%d0%b7%d0%b2%d1%8a%d0%bd%d0%ba%d0%bb/", "text": "Близо 25 милиона лева са заложени в средносрочната бюджетна прогноза за финансиране на извънкласни дейности в училищата след приключването на проекта „Твоят час“ по оперативна програма „Наука и образование за интелигентен растеж“. Това съобщи министърът на образованието и науката Красимир Вълчев в Разград, информират от МОН. Министърът разгледа Ученическата спортна школа в града, запозна се с дейностите на Центъра за работа с деца и Центъра за подкрепа на личностно развитие. Чрез дейностите по интереси ние можем да насърчаваме спорта, различни дейности в областта на техниката, на моделирането, каза Вълчев. Министърът посети панорамата на средното образование и разгледа щандовете на 14 професионални и профилирани училища. Той прави химични опити с учениците от ПГХТБТ “Мария Кюри”, присъства и на демонстрации с роботи на възпитаници на НПТГ “Шандор Петьофи”. Министър Вълчев посети техническата гимназия и изрази надежда в нея успешно да се реализира проект, с който ще се модернизира материалната база. Радвам се, че „Шандор Петьофи“ е национална гимназия, припозната като национална от учениците и техните родители далеч извън границите на областта, каза министърът. Вълчев изрази удовлетворение, че и в профилираната, и в техническата гимназия в града се разкриват специалности, свързани с компютърно моделиране. Министърът коментира, че европейската конференция на Българското председателство на Съвета на ЕС „Обучение за създаване: от дигитални ползватели към дигитални създатели“ в София е посветена на необходимостта от развиване на дигиталните умения заедно с креативността. Това са най-важните умения на 21 век. Трябват ни дигитални създатели, не само ползватели. В бъдеще ще има повече инвестиции в местата, където има хора с компютърни умения, умения за моделиране. Затова от трети клас ще бъде въведен предметът „Компютърно моделиране“, каза министърът. Красимир Вълчев поздрави екипа на РУО, общината и областния управител за организирането на панорамата, с която дават възможност за информиран избор на учениците и техните родители. В Разград министър Вълчев посети детска градина „Васил Левски“ и проведе работна среща с директори, учители, представители на местната власт и синдикалисти. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.20", "title": " Държавата отделя 25 млн. лева за извънкласни дейности в училищата"}
{"url": "https://trud.bg/%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d0%be%d0%b3%d0%bb%d0%b0%d0%b2%d0%b8-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b8%d1%8f-%d0%ba%d0%be%d0%bc%d0%b8/", "text": "Ние, българите, сме европейци от момента, в който сме побили първия камък на нашата държава. Европа съществува благодарение на двама европейски владетели, единият от които е именно кан Тервел. С тези думи министърът на отбраната Красимир Каракачанов и председател на Националния комитет за честване на 1300 години от победата на кан Тервел над арабите при Константинопол откри пресконференцията по повод учредяването на комитета, съобщиха от МО. Министър Каракачанов посочи, че Европа е спасена от арабското нашествие благодарение на България и българския владетел кан Тервел, който в битката при Константинопол буквално унищожава арабските войски, които се опитват да завладяват континента. Следващите поколения трябва да бъдат запознати с важните събития от българската история, с ролята на този велик български владетел, каза министър Каракачанов. Той поясни, че във връзка с годишнината от битката при Константинопол са възникнали различни инициативи, продиктувани от искрен патриотизъм, които новоучреденият комитет обединява. Те включват изграждане на паметници на кан Тервел в София, в Стара Загора и Св. Влас, организирането на 24 май в Тетевен на изложба и научна конференция за великия български владетел, предложение до Светия синод на Българската православна църква за канонизиране на кан Тервел (Тривелий), представяне на книгата на професор Пламен Павлов и Георги Атанасов „Кан Тервел – Спасителят на Европа“, чествания на годишнината от победата на кан Тервел в едноименния град Тервел и на 9 юни в град Камено, както и изграждане на българска църква в Мадрид, която да се казва Св. Тривелий Български. Кулминацията на честванията се очаква да бъде на 3 септември 2018 г. в София с полагането на основен камък на паметника на кан Тервел в района на НДК, организиране на изложба и научна конференция с международно участие за приноса на българския владетел за спасяването на християнска Европа от нашествието на арабите и издаване на двуезичен сборник с докладите от конференцията, както и на младежко лятно училище във Военната академия и тържествен концерт пред Националната художествена галерия на ансамбъл „Българе“. Комитетът планира също да бъде открита изложба в Европейския парламент за кан Тервел и да съдейства за проучването на писмени извори за българския владетел в архивите на Ватикана и апостолическата църква. Подробности за събитията, които са предвидени, представиха проф. д. ик. н. инж. Николай Михайлов, акад. Антон Дончев и Христо Димитров. „Тервел е кауза. Ние сме тези, които трябва да върнем дължимото уважение и признателност към стратега, към дипломата, към владетеля Тервел“, отбеляза проф. Николай Михайлов. Академик Антон Дончев подчерта, че отбелязването на това значимо събитие от историята на България обединява учени и общественици и е радостно, че вицепремиерът и министър на отбраната Красимир Каракачанов се ангажира с тази кауза, която има за цел да възроди духа на нацията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.20", "title": " Каракачанов оглави Националния комитет за честване на 1300 години от победата на кан Тервел при Константинопол"}
{"url": "https://trud.bg/%d1%80%d0%b5%d0%bc%d0%be%d0%bd%d1%82%d0%b8-%d0%b7%d0%b0-86-%d0%bc%d0%bb%d0%bd-%d0%bb%d0%b5%d0%b2%d0%b0-%d0%bd%d0%b0-%d0%b2-%d0%b8-%d0%ba-%d0%bc%d1%80%d0%b5%d0%b6%d0%b0%d1%82%d0%b0-%d0%be%d1%87/", "text": "Ремонти на “ВиК”-мрежата в общините Сливен и Нова Загора, на стойност 86 млн.лева ще бъдат извършени от водоснабдителното дружество в Сливен, съобщиха от там.  Средствата са осигурени по европейски проект, със съфинансиране от бенефициента. Идейните проекти ще бъдат готови най-късно до края на май.След това ще бъдат обявени обществените  поръчки. В Сливен се предвижда изграждането на довеждащ водопровод, който ще свърже новата, но все още неработеща, пречиствателна станция за питейни вода с градската мрежа, подмяна на 26 км водопроводи, както и изграждането на 35 км канализация с помпена станция и тласкател в кв.”Речица”. Петхилядният квартал е без канализация, жилищните сгради ползват септични ями, подпочвените води са високи и при падането на най-слабия дъжд, целият квартал остава под вода. Ремонтите в Нова Загора включват подмяна на 17,5 км водопроводи. Определени са средства за изграждане на общо 16 км канализация в сливенския кв.”Даме Груев” и  в Нова Загора, реконструция на пречиствателните станции за отпадни води в двата града. На снимката: Във “В и К”-Сливен бе на работно посещение част от екипа, който извършва регионални прединвестиционни проучвания. Инженерите Пенка Теодосиева, Мери Станкова и Мария Макавеева работят над идейните проекти. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.20", "title": " Ремонти за 86 млн. лева на “В и К”-мрежата очакват Сливен и Нова Загора"}
{"url": "https://trud.bg/%d1%81%d1%82%d0%be%d0%b9%d0%bd%d0%b5-%d0%bc%d0%b0%d0%bd%d0%be%d0%bb%d0%be%d0%b2-%d1%81%d0%be%d0%b1%d1%81%d1%82%d0%b2%d0%b5%d0%bd%d0%b8%d0%ba-%d0%bd%d0%b0-%d0%bb%d0%b8%d0%b4%d0%b5%d1%80%d0%b0-%d0%b2/", "text": "„ „ Манолов е категоричен, че „Царско село“ няма да участва в схеми с никого, ако влезе в Първа лига. Бизнесменът е известен привърженик на ЦСКА, на който помага многократно през годините. „Фен съм на „червените“ още от преди да сте чули за „Царско село“ – рече Манолов. – Бил съм част от ръководството на ЦСКА, често ходя на мачове. Но когато играе моят „Царско село“, нямам съмнение – това е футболната ми любов.“ Манолов се радва, че все повече фенове се запалват по тима. При загубата с 1:2 от „Ботев“ (Враца) имаше около 1000 души. „Нормално е децата от школата ни, техните родители и приятели да ни симпатизират – продължи босът. – С всяка година очаквам все повече фенове. Не е фикс идея да влезем сега в Първа лига. Може да стане догодина или след две. Важното е проектът да се развива. Забранил съм на себе си и всички в клуба да се включват в словесни войни.“", "date": "2018.04.20", "title": " Стойне Манолов, собственик на лидера във Втора професионална лига:  „Царско село“ не е проект за един ден"}
{"url": "https://trud.bg/232-%d0%bd%d0%b0%d1%80%d1%83%d1%88%d0%b5%d0%bd%d0%b8%d1%8f-%d0%bd%d0%b0-%d1%81%d0%ba%d0%be%d1%80%d0%be%d1%81%d1%82%d1%82%d0%b0-%d0%b7%d0%b0-%d0%b4%d0%b5%d0%bd-%d0%b2-%d1%82%d1%8a%d1%80%d0%b3%d0%be/", "text": "С 64 км над допустимите е засечен автомобил в рамките на населено място в Търговищко, съобщиха от Областната дирекция на полицията. Само за денонощие са установени 232 нарушения на скоростта, като е засичано в 8 точки на областта. 2/3 от нарушенията са засечени с новата камера на тринога, посочиха от полицията. От началото на 2018 г. досега на територията на област Търговище са регистрирани 13 тежки катастрофи с 5 загинали и 14 ранени граждани. Значителна част от тези пътни инциденти са причинени именно от управление на превозни средства с превишена или несъобразена скорост. За първите три месеца  тази година са издадени 3 754 електронни фиша на водачи на за нарушения на скоростните режими, като наложените с тях глоби са на обща стойност 442 369 лв., посочват още от полицията АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.20", "title": " 232 нарушения на скоростта за ден в Търговищко"}
{"url": "https://trud.bg/%d0%bf%d1%80%d0%b0%d0%b2%d1%8f%d1%82-%d0%b8%d0%bd%d1%82%d0%b5%d1%80%d0%b0%d0%ba%d1%82%d0%b8%d0%b2%d0%bd%d0%b0-%d0%ba%d0%b0%d1%80%d1%82%d0%b0-%d0%bd%d0%b0-%d0%b1%d0%b8%d0%b7%d0%bd%d0%b5%d1%81%d0%b0/", "text": "Интерактивна карта на бизнеса в България ще правят съвместно Българската търговско промишлена палата и фондация „Интерактивна България“. Идеята е по този начин бизнесът да стане по-конкурентноспособен и откриваем от партньори в интернет и в частност в социалните мрежи, обясниха инициаторите на проекта. На самата карта ще се показват 360-градусови панорами на офисите и производствените площи на компаниите, както и на отделни продукти. Освен това ще бъдат включени статистически и финансови данни за фирмите. По този начин на едно място ще може да бъде събрана достоверна информация за родния бизнес, категоричен бе председателят на БТПП Цветан Симеонов. Според проучване на организацията българските компании са склонни да платят до 500 лева за подобен тип промоция на своя бизнеса, като 60 на сто от фирмите са заявили, че са готови да отделят средства за реклама. Подобни 3650-градусови видеопанорами са изключително важни, защото са гаранция за достоверност и неизкривяване на информацията, подчерта Симеонов. И даде пример, че ако подобни технология се ползваше на дербите Левски-ЦСКА щяха да се спестят много средства, за да се открие извършителя на нападението срещу полицайката, тъй като той щеше да е запечатан на камера. Самото включване в интерактивната карта ще е безплатно за бизнеса. Те ще плащат единствено за техническата част като видеозаснемане. На най-малките компании това ще струва между 100 и 300 лева. На по-късен етап фирмите ще могат и сами да изготвят и качват тези данни безплатно. От фондация „Интерактивна България“ обявиха и нова инициатива към кампанията „Сподели България“, която развиват от 2015 г. насам. Във фейсбук страницата всеки ще може да предложи за 360-градусово заснемане интересни забележителности у нас. Идеята е да се прибавят нови 24 обекта към вече заснетите от фондацията над 1000 културни, археологически и природни атракции у нас. Кои ще са новите 24 ще стане ясно чрез гласуване в социалните мрежи, но идеи ще може да предложи всеки. Фондацията показа и проект за интерактивно образование и как заснетите видеопанорами на родните атракции могат да помогнат при обучението в училище.", "date": "2018.04.20", "title": " Правят интерактивна карта на бизнеса в България\t\t\t"}
{"url": "https://trud.bg/106-%d0%b1%d0%b5%d0%b7%d1%80%d0%b0%d0%b1%d0%be%d1%82%d0%bd%d0%b8-%d1%81%d1%82%d0%b0%d0%b2%d0%b0%d1%82-%d1%87%d0%b8%d1%81%d1%82%d0%b0%d1%87%d0%b8-%d0%b8-%d0%bf%d0%b0%d0%b7%d0%b0%d1%87%d0%b8/", "text": "Работа и заплати за шест месеца ще бъдат осигурени на 106 трайно безработни в Шуменско по Регионалната програма за заетост. Над 380 000 лв. ще бъдат осигурени за възнаграждения, от тях 12 240 лв. са осигурени от областната администратиция и от десетте общини в региона, останалите са от държавния бюджет. По-голяма част от хората стават пазачи, някои ще отговарят за хигиена на улици, други за поддръжка на общински сгради, ще има и такива, които ще чистят гробищни паркове и зони за отдих. Областна управа в Шумен ще наеме трима души за поддържане и опазване на имоти държавна собственост. Община Шумен ще осигури работа на 8 човека, които ще извършват комунално-битово обслужване, почистване и поддържане на траурния парк в града. По 11 души ще наемат общините Венец, Каолиново и Никола Козлево.  Община Смядово ще повери на 9 души опазване на общинска и държавна собственост, ще назначи някои в Домашния социален патронаж, други ще  поддържат архивната база. Най-много безработни – 18, ще намерят работа в община Хитрино, но те ще бъдат на 4-часов работен ден. Целта на регионалната програма е да бъдат наети хора с увреждания, младежи до 29 г., които не се обучават, също и безработни над 50-годишна възраст, които трудно намират работа. Държавата е отпуснала 7,920 млн.лв. за реализация на програмата в страната. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.20", "title": " 106 безработни стават чистачи и пазачи"}
{"url": "https://trud.bg/fibank-%d0%b1%d0%b5%d1%88%d0%b5-%d0%be%d1%82%d0%bb%d0%b8%d1%87%d0%b5%d0%bd%d0%b0-%d0%ba%d0%b0%d1%82%d0%be-%d0%ba%d0%be%d0%bc%d0%bf%d0%b0%d0%bd%d0%b8%d1%8f-%d0%bd%d0%b0-%d0%b3%d0%be%d0%b4%d0%b8%d0%bd/", "text": "Fibank беше отличена с награда по време на четвъртото издание на бизнес форума „Компания на годината – Успехът на фокус”. Събитието, организирано от сп. Bulgaria Business Review, сп. Business Lady и Business Lady Club, се проведе в хотел „Маринела” под патронажа на вицепремиера по икономическата и демографска политика Валери Симеонов. Присъстваха също заместник-министри от правителството и представители на компании от различни сфери на бизнеса. Призът на Fibank бе присъден в категория „Финансов сектор” за „Иновации и непрекъснато повишаване качеството на предлаганите продукти и услуги”. Наградата получи г-жа Севдалина Василева, Изпълнителен директор и член на УС на Fibank. Тя благодари за признанието и доверието на клиентите. През март тази година Fibank представи специалната програма Smart Lady, насочена към жени предприемачи и управители на бизнес, които заемат ключови позиции в своя бранш. Програмата включва не само възможности за кредитиране, а и редица други финансови и нефинансови решения, които да предложат на дамите подкрепа, сигурност и спокойствие.", "date": "2018.04.20", "title": " Fibank беше отличена като компания на годината"}
{"url": "https://trud.bg/%d0%b8%d0%b7%d0%bb%d0%be%d0%b6%d0%b1%d0%b0-%d1%81%d1%82%d0%b0%d0%b8%d1%87%d0%ba%d0%b8-%d0%be%d1%82%d0%b2%d0%be%d1%80%d0%b8-%d0%b2%d1%80%d0%b0%d1%82%d0%b8-%d0%b7%d0%b0-%d1%86%d0%b5%d0%bd%d0%b8/", "text": "Националната изложба “Стаички” отвори гостоприемно врати за всички ценители на съвременното изкуство в Благоевград. Творбите са подредени в галерията “Свети Лука” и в още две от възрожденските къщи на квартал “Вароша”. Посетителите могат да видят вдъхновенията, багрите и творческите хрумвания на Борис Колев, Васко Славков, Георги Георгиев – Jorras, Десислава Христова-Тошева, Ивайло Стоянов, Лъчезар Бояджиев и Спартак Дерменджиев.  Куратор на изложбата е Сашо Стоицов. “Това е четвъртото издание на изложбата “Стаички”, която вече има запазено място в културния календар на Благоевград.  Няма нищо по-вдъхновяващо и интригуващо от това да представим творби на съвременното изкуство сред възрожденската архитектура на квартал “Вароша”, каза директорът на Градската художествена галерия – Иван Милушев, който откри изложбата. Изкуствоведът Надежда Джакова също оцени необичайния формат на изложбата. “Съчетаването на съвременното изкуство и възрожденския дух на стария квартал е истинско предизвикателство. Разхождайки се из тези стаички, посетителите сякаш трябва да открият изкуството – измежду пианото, старинните мебели и завеси. Тази нетрадиционна обстановка дава допълнителен заряд на изложбата”, подчерта Надежда Джакова. Експозицията съчетава различни стилове – живопис, фотография, графика. Ценителите на изкуството със сигурност ще се задържат пред творбите на Борис Колев, който търси съврменен и нестандартен прочит на историята. В своите работи той смесва сегашната епоха със старата, като преплита образите от историята със символите на съвремието. Изложбата “Стаички” ще остане отворена до 8 май. Пролетният фестивал на съвременното изкуство представя и още една изложба – на Национална галерия “Музей за съвременно изкуство-Самси, Арсенал”. Тя ще бъде открита днес от 18:00 часа в Градската художествена галерия с музикален пърформанс на Ивайло Стоянов по произведенията от изложбата. Участниците, които ще представят своите трудове в експозицията, са Аделина Попнеделева, Боряна Росса, Rassim®, Людмил Лазаров, Сашо Стоицов, Станислав Памукчиев. Куратор на изложбата е Надежда Джакова. Картините ще бъдат изложени в Градската  художествена галерия до 20 май 2018 година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.20", "title": " Изложба “Стаички” отвори врати за ценителитe на съвременното изкуство"}
