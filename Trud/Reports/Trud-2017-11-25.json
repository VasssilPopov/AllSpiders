{"url": "https://trud.bg/%d0%bf%d1%80%d0%be%d1%84-%d0%bd%d0%b8%d0%ba%d0%be%d0%bb%d0%b0-%d0%b3%d0%b5%d0%be%d1%80%d0%b3%d0%b8%d0%b5%d0%b2-%d0%bf%d0%be%d0%b2%d0%b5%d0%bb%d0%b8%d1%82%d0%b5%d0%bb%d1%8f%d1%82-%d0%bd%d0%b0-%d0%b5/", "text": "Литературоведът професор Никола Георгиев – един от най-забележителните интелектуалци на днешното българско време, стана на 80 години. Повече от 45 години той е преподавател по теория на литературата в Алма Матер. Вдъхновил е толкова много учители, любимец е на поколения филолози в Софийския университет „Св. Климент Охридски”, които слушат лекциите му с истинско благоговение в препълнените зали. А тези лекции са като спектакли. Наричат професора-литературовед Бога, Господа, малкия Аристотел, ироникът на българското. Има и такива, които го смятат за чудак, ексцентрик и анархист. Бюрото му в кабинет 155 на Ректората все още е Неговото запазено място. Мнозина искат да се докоснат до бляскавия му и пъргав ум, който пробягва по хилядолетията, “хваща” убедителни аргументи, за да хвърли светлина по въпроси от основно значение. Без съмнение, той е сред най-блестящите умове в България. И може би най-големият български литературен теоретик. Вдъхновил множество от учителското войнство, което още ползва методологията му за изследване на литературното произведение. Винаги несъгласен с властта, неудобен за нея, но затова пък обичан безрезервно от студентите си през годините. Заклеймен от комунистите като дисидент и структуралист, а от демократите като “човека, който не ни подкрепи”. Когато го питат за книгите, казва: “Не помня какво съм прочел. Май всичко съм забравил, но нещо остана и което остана, наричам култура.” Сигурно, за съвременните млади, 80-годишният професор е абсолютен чудак с всичките си странности. Дори смята живота си за напълно безинтересен за околните. “Това е лично пространство”, и толкоз. Ръководил е Катедрата по теория на литературата към Факултета по славянски филологии от 1991 г. Лектор по български език и литература в университетите в Прага, Санкт Петербург, Залцбург, Кардиф, Лондон, Киев, Пенсилвания… Автор е на над 20 книги, изследванията му са издавани в множество чуждестранни издания на немски, полски, словашки, чешки, съброхърватски език. Доктор хонорис кауза на Пловдивския университет “Паисий Хилендарски”, носител е на Хердеровата награда за литература през 2000 година. През годините след 1989-а са му предлагали какво ли не – да стане посланик, културно аташе, дори е канен за президент. И винаги е отказвал. “Някои от колегите ми станаха народни представители, посланици, министри, но аз като магарето от “Чифлика на животните”, който и да дойде да обещава, и каквото и да прави, то знае, че ще влачи, че нищо трайно добро няма да стане.” Така обяснява той решенията си. И притурва, че това не бива да ни прави пасивни и дори отрицателно настроени към революциите. “Преживяването на революциите е голямо преживяване”, убеден е професорът. През август 1990 г. публикува статия във вестник “Култура”, в която недвусмислено говори, че особено значителни промени в България няма да има. Според него няма как, защото всяка революция и всяка подобна промяна завършва с разочарование. Самият той го преживява в края на 40-те години. Отначало е вярващ в идеите и промените – толкова много, че през 1953-та училището го изключва от младежката комунистическа организация, тогава името й е ДСНМ. Изключват го заради приказки против идеите на комунизма и властта. Напуска училището и върху него остава отпечатъка на подозрението. Намират се хора, които му помагат да постъпи в университета, въпреки препятствията. Там е в курса, който на събрание подкрепя Унгарското въстание през 1956-а. Никола Георгиев е убеден, че човек не бива да се поддава на ценности и да се прекланя пред тях. Каквито и да са те. Смята, че трябва да търси независимост. Като преподавател, е преживял два незавършени опита да го уволнят през 60-те и 70 -те години. На няколко пъти му заповядват какво да не преподава – “разни буржоазни идеи”. Отказва и да стане член на комунистическата партия. “Добре, друг път”, му казва тогава насаме партийният секретар. Стреми се да отстоява своето верую и при тоталитарната, и при “демократичната” диктатура, както той я нарича. Няма мобилен телефон и не ползва електронна поща. “Не съм имал, нямам и няма да сложа джобен телефон. Когато изляза от къщи на самотна разходка или приятелски разговор, не желая да нося със себе си въже, искам да съм свободен. Телефонът отчуждава. Днешното време загуби самотата си. А самотата е вид свобода.” Това признание на 80-годишния проф. Никола Георгиев не е бунт. А разбиране за живота.   Професорът държи непременно студентите да се явяват на изпит официално облечени. Дори поставя бележка с предупреждение към тях за това на вратата на кабинет № 155, в който изпитва. Случвало се да връща студенти, защото са си позволили да дойдат по къси панталонки или потници. Самият той винаги впечатлява с изискания си вид. На лекциите му се ходи по-рано, за да се заемат добри места, в аудиторията не се влиза след него, спазва се желязна дисциплина. Изисква студентите да мислят – никога не очаква лекциите му да бъдат наизустени и повторени, а държи да види прочетени и осмислени знания.   Никола Георгиев на 80? Та той е въплъщение на самия Дух на младостта (Валери Петров). Ако търсим всеобхватния образ на учения, това е той – бунтар, новатор, енциклопедист, любим професор. Той въплъщава диалектиката на крайната толерантност към младите творци и безапелационната твърдост срещу посредствеността и наглата фарисейщина. На многая лета, Учителю!   Той излъчва особен финес, който не се връзва със злободневните ни страсти. Още, когато го видях като студент, разбрах, че това момче – какъвто той беше тогава, ще даде нещо, ако не на света, то на Европа. За мен е чест, че го познавам, въпреки че никога не съм бил на неговото високо ниво.   В Софийския университет все по-рядко се срещат професори от мащаба на Никола Георгиев. Имам щастието да съм негова ученичка, да работя в същия кабинет, в който беше и той, и почти всеки ден ми се налага да си давам сметка колко се промени всичко, откакто Никола Георгиев се пенсионира. Само допреди десетина години 155-и кабинет в Ректората беше кабинетът на Никола Георгиев. Той приемаше всички и щедро раздаваше идеи, говореше за книги, които е прочел, от него научавахме имена, за които не подозирахме колко важни са. Все още избягваме да използваме неговото бюро в кабинета, защото знаем, че то е неговото запазено място в Катедрата по теория на литературата на Софийския университет.", "date": "2017.11.25", "title": " Проф. Никола Георгиев – Повелителят на езика"}
{"url": "https://trud.bg/%d1%88%d0%b0%d0%bb%d0%ba%d0%b5-%d0%bd%d0%b0%d0%b2%d0%b0%d0%ba%d1%81%d0%b2%d0%b0-4-%d0%b3%d0%be%d0%bb%d0%b0-%d1%81%d1%80%d0%b5%d1%89%d1%83-%d0%b1%d0%be%d1%80%d1%83%d1%81/", "text": "„Шалке“ стигна до 4:4 в луд мач при гостуването си срещу „Борусия“. „Кралско сините“ губеха с 0:4 до 25-ата минута след светкавични попадения на Пиер-Емерик Обамеянг, Марио Гьотце и Рафаел Герейро. Бенжамен Стамбули пък си вкара автогол. „Шалке“ обаче оцеля на „Сигнал Идуна Парк“. Точката донесоха Гуидо Бургщалер, Амин Арит, Даниел Кaлиджури и Налдо. Изравнителното попадение падна в добавеното 7-минутно продължение. В 72-ата минута Абумеянг бе изгонен след втори жълт картон в рамките на четвърт час. В другите срещи „Байер“ победи „Айнтрахт“ с 1:0, „Лайпциг“ записа успех над „Вердер“ с 2:0, а „Аугсбург“ надделя над „Волфсбург“ с 2:1. Със същият резултат „Фрайбург“ се наложи над „Майнц“.", "date": "2017.11.25", "title": " „Шалке“ наваксва 4 гола срещу „Борусия“"}
{"url": "https://trud.bg/%d1%81%d0%b5%d1%80%d0%b2%d0%b8%d1%81%d1%8a%d1%82-%d1%81%d0%b8%d0%bb%d0%bd%d0%be%d1%82%d0%be-%d0%be%d1%80%d1%8a%d0%b6%d0%b8%d0%b5-%d0%bd%d0%b0-%d0%b3%d1%80%d0%b8%d0%b3%d0%be%d1%80/", "text": "Силната игра на Григор Димитров през този сезон продължава да вълнува любителите и анализаторите в тениса. Специалистите от „Tennis World“ направиха детайлна разработка на ударите на вече третия в световната ранглиста. А статистиката показва, че българинът драстично е подобрил най-важния си удар – първия сервис. „И този факт е ключов за успешния сезон на Димитров“, смятат анализаторите. Досега 2014-а се считаше най-добрата година за Димитров. Тогава той има 61 порцента успешен първи сервис и е спечелил 77 % от точките в него. Направил е и 520 аса. През 2017-а обаче показателите вече са впечатляващи. Първият сервис е бил успешен в 64% от случаите, асовете са 563.  Силата също е вдигната. Скоростта на подаването е средно 193,2 км/ч, което е с над 8 километра в час повече от средната скорост за 2016 г. (185 км/ч). Любопитно е, че двойните му грешки също са повече от последните 4 години – 254 сега, в сравнение с 217 през 2016-а, 153 през 2015-а, 216 през 2014-а и 164 през 2013-а.  По традиция Димитров ще започне 2018-а на турнира в Бризбейн (Австралия) от 1 януари. Именно там той спечели титлата през изминалия сезон, което постави началото на феноменалните му постижения до момента. От звездите участие са заявили още Рафаел Надал, Милош Районич и вероятно Анди Мъри, ако е възстановен от травмата. А японецът Кей Нишикори с още три месеца ще отложи връщането си, заради болки в китката.", "date": "2017.11.25", "title": " Сервисът – силното оръжие на Григор"}
{"url": "https://trud.bg/%d0%ba%d0%b0%d0%bf%d0%b8%d1%82%d0%b0%d0%bd%d1%8a%d1%82-%d0%bd%d0%b0-%d0%b1%d0%b0%d1%81%d0%ba%d0%b5%d1%82%d0%b1%d0%be%d0%bb%d0%b8%d1%81%d1%82%d0%b8%d1%82%d0%b5-%d0%b8%d0%b7%d0%bf%d0%b8%d1%82%d0%b2/", "text": "Не влязохме с баскетболен ритъм в мача – призна капитанът Павел Маринов след загуба на националите от Финландия (80:88). – Изпитвахме трудности да дишаме. Изгубихме страшно много енергия да стигнем до равенство.  „Не бях добър – откровен бе и Александър Везенков. – Но не търся оправдание. След осмата минута все едно ми свърши въздухът в апарата, свърши бензинът. Тази загуба ще ни коства много.“  Все пак селекционерът Любомир Минчев не бе краен песимист от случилото се. „С един мач нищо не е приключило – смята той. – Трябва да се преборим за втория двубой, за да не влезем в негативно настроение. И да търсим проблемите в нашата игра.“  В понеделник трикольорите гостуват на Ирландия. А срещата в „Арена Ботевград“ бе изгледана от Патрик Бауман, президент на ФИБА. „Всеки би искал да види такава битка във ФИБА – заяви доволен швейцарецът. – Беше много интересен мач. Българският отбор има и ще има възможности по-нататък.“  Същевременно общото събрание на родната федерация прие оставката на вицепрезидента Иван Ценов. До извънредния изборен форум управата ще е от 10 души. Именития треньор Петко Маринов се завръща в щаба на „Лукойл Академик“. Специалистът ще изпълнява функциите на съветник на президента Валентин Златев. Но и ще помага с опит, мъдрост и знания на новоизбрания наставник Георги Давидов и на всички момчета от състава, се казва в официално съобщение на клуба.  Баскетболният шампион е без треньор от 18 ноември, когато Шарон Друкер напусна поста.  Под ръководството на Петко Маринов тимът печели шампионската титла, два пъти ликува с Купата на България и извежда отбора до триумф в Купата на ФИБА Южна Конференция през 2003 г. За последно наставникът водеше женския тим на „Нефтохимик“ (Бургас). А на пейката на шампионите ще седне на 2 декември, когато „Лукойл“ играе с „Ямбол“ в Правец.  В щаба остава и младият специалист Йордан Янков.  „Лукойл“ на практика загуби шансове да продължи за купата на ФИБА Европа, след като записа трета загуба от пет мача до момента.", "date": "2017.11.25", "title": " Капитанът на баскетболистите: Изпитвахме трудности да дишаме"}
{"url": "https://trud.bg/%d0%b2%d1%82%d0%be%d1%80%d0%b8-%d0%bc%d0%b5%d0%b4%d0%b0%d0%bb-%d0%b7%d0%b0-%d0%b1%d0%be%d1%80%d0%b1%d0%b0%d1%82%d0%b0-%d0%be%d1%82-%d0%bc%d0%be%d0%bd%d0%b4%d0%b8%d0%b0%d0%bb%d0%b0/", "text": "Българската борба вече има два медала от световното до 23 г. в полския град Бидгошч. Микяй Наим стигна финала при най-леките до 57 кг на свободния стил, с което си осигури поне сребро. А късно тази вечер ще атакува златото срещу кубинеца Ортега. Националът, който до момента има 5 медала от европейски първенства, но за първи път взема отличие от мондиал, записа три победи преди това. На старта се справи с канадеца Капелан с 8:2 , надви инфарктно китаеца Зу с 5:5, а на полуфинала прегази и турчина Сюлейман Атли – 11:4. Три дни по-рано Росиан Дермански взе бронз в кат. до 80 кг на класическия стил. Девойките обаче останаха на крачка от отличията. Трикратната еврошампионка Миглена Селишка загуби битката за бронза след 0:10 от китайката Чжу и приключи пета в кат. до 48 кг.  А утре на световното дебют за България ще направи чеченецът с наш паспорт Али Умарпашаев, който ще се бори в кат. до 70 кг на свободния стил. В неделя за Франция пътува сборен отбор, воден от Армен Назарян, Иван Цонов и Петър Касабов. Тимът ще има двустранна среща с домакините, а битките ще са в … „Сирк д’ Ивер Булион“. Във всеки стил ще има по трима представители от всяка страна.", "date": "2017.11.25", "title": " Втори медал за  борбата от мондиала"}
{"url": "https://trud.bg/%d1%83%d0%b2%d0%b5%d0%bb%d0%b8%d1%87%d0%b0%d0%b2%d0%b0%d1%82-%d1%89%d0%b0%d1%82%d0%b0-%d0%bd%d0%b0-%d0%b7%d0%b2%d0%b5%d0%bd%d0%be%d1%82%d0%be-%d0%b7%d0%b0-%d1%83%d1%81%d0%bb%d1%83%d0%b3%d0%b8-%d0%b2/", "text": "С три щатни бройки да бъде увеличен екипът на Звеното за услуги в домашна среда към Домашния социален патронаж във Велико Търново одобриха съветниците от постоянната социална и здравна комисия към Великотърновския общински съвет. Те ще са за специалист по социални дейности, медицинска сестра и психолог на осемчасов работен ден. Звеното беше създадено през 2012 година по проект „За по-добър живот”, изпълняван от Община Велико Търново по Оперативна програма „Развитие на човешките ресурси”. Дейността на Звено за услуги в домашна среда от 1 май 2014 година се финансира със средства от общинския бюджет, припомниха от дирекция „Социални дейности и здравеопазване” на заседанието на комисията. „ Министерството на труда и социалната политика направи промени в параметрите за осигуряване на устойчивост на услугите за социално включване в общността, предоставяни по процедура „Независим живот” на Оперативна програма „Развитие на човешките ресурси” 2014-2020 година. Според тях финансирането на социалните услуги личен асистент и домашен помощник през 2018 година ще бъде осигурено със средства от държавния бюджет, а общините следва да осигурят устойчиво финансиране на административните екипи по предоставяне на интегрирани социално-здравни услуги и психологическо консултиране”, коментира д-р Диляна Вачкова – директор на дирекция „Социални дейности и здравеопазване”. Тя уточни, че за издръжката на трите щатни бройки за Звено за услуги в домашна среда към Домашния социален патронаж във Велико Търново ще са необходими 27 887 лева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.25", "title": " Увеличават щата на Звеното за услуги в домашна среда във Велико Търново"}
{"url": "https://trud.bg/%d0%b1%d1%8e%d1%80%d0%be%d0%ba%d1%80%d0%b0%d1%86%d0%b8%d1%8f-%d0%b7%d0%b0%d1%82%d1%80%d1%83%d0%b4%d0%bd%d1%8f%d0%b2%d0%b0-%d1%87%d1%83%d0%b6%d0%b4%d0%b5%d0%bd%d1%86%d0%b8%d1%82%d0%b5-%d0%b6%d0%b5/", "text": "Тежки бюрократични процедури затрудняват чужденците, желаещи да следват у нас. Приетите в български университети чакат по половин година и повече за одобрение и виза. За разлика от нас в страните от Евросъюза от Източния блок като Литва, Латвия и Полша срокът е 2 до 3 месеца, информира  . Много чужденци са принудени да започнат обучението си след началото на учебната година заради тромавите процедури. Рикардо е от Гватемала. След като е приет в наш университет, заради липсата на наше посолство, пътува до Мексико. За самолетни билети и престоя си в Мексико е похарчил толкова, колкото е едногодишната му такса за обучение, обяснява Рикардо. Често стават и грешки. „От Министерството на образованието бяха сгрешили рождената ми дата, наложи се да подавам документите отново и да чакам нови 40 работни дни за удостоверение”, обясни Олга Карнаухова, студент от Русия. След приемането на учащ от страна извън ЕС, той трябва да изпрати документи в Министерството на образованието. Сред най-големите проблеми е двумесечното чакане на удостоверение оттам. Още месец се чака за виза. Приемането на повече чужди студенти ще помогне за решаването на проблемите с полупразните аудитории и с „изтичането“ на мозъци, ще донесе приходи в университетите. „Привличането на чуждестранни студенти повишава интернационализацията на българското висше образование, отваря го към глобалния образователен пазар. Подпомага за смекчаване на ефектите от демографската криза, каза проф. Станислав Иванов, зам.-ректор на Висшето училище по мениджмънт. Според доц. Маргрета Василева, зам.-ректор на Техническия университет във Варна, държавата може да се намеси като облекчи процедурите за приемане на чуждестранни студенти. От просветното ведомство коментираха единствено, че това са сроковете по закон. Университетите обаче настояват за реклама на българското висше образование в чужбина и за държавна политика за привличане на чужди студенти. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.25", "title": " Бюрокрация затруднява чужденците, желаещи да учат у нас"}
{"url": "https://trud.bg/%d0%b1%d0%be%d1%82%d0%b0%d1%81-%d0%b8%d0%b7%d0%bd%d0%b5%d0%bd%d0%b0%d0%b4%d0%b0-%d1%85%d0%b0%d0%bc%d0%b8%d0%bb%d1%82%d1%8a%d0%bd-%d0%b2-%d0%b0%d0%b1%d1%83-%d0%b4%d0%b0%d0%b1%d0%b8/", "text": "Пилот на „Мерцедес“ все пак ще потегли първи в последния старт за сезона във Формула 1. Но това няма да е Люис Хамилтън, предсрочно осигурил си титлата, а съотборникът му Валтери Ботас. Финландецът бе най-бърз в квалификацията за Гран при на Абу Даби в неделя, като под носа на Люис грабна победата. За Ботас това е четвърти полпъзишън в кариерата. Трети на стартовата решетка ще застане Себастиан Фетел.  “Тук е доста трудно да се изпреварва, но не и незвъзможно – заяви пилотът на „Ферари“. – Очаква ни интересен старт.”", "date": "2017.11.25", "title": " Ботас изненада Хамилтън в Абу Даби"}
{"url": "https://trud.bg/20-%d0%bc%d0%bb%d0%bd-%d0%b5%d0%b2%d1%80%d0%be-%d1%81%d0%b0-%d0%b8%d0%bd%d0%b2%d0%b5%d1%81%d1%82%d0%b8%d1%80%d0%b0%d0%bd%d0%b8-%d0%b2-%d0%bf%d0%be%d0%b3%d1%80%d0%b0%d0%bd%d0%b8%d1%87%d0%bd%d0%b8/", "text": "Инвестиции за над 20 млн. евро са предвидени в пограничния регион между България и Македония в програмния период до 2020 г. само по изпълняваната от Министерството на регионалното развитие и благоустройството програма за трансгранично сътрудничество. Към момента 50% от ресурса е договорен, като се изпълняват 48 проекта. В началото на следващата година ще бъде обявена втора покана за набиране на проекти, с което трансграничните региони от двете страни на границата ще имат достъп до целия ресурс на европейската програма. Новите проекти ще могат да се подават по електронен път, което ще спести време и усилия на бенефициентите. Това обяви в Кюстендил заместник-министърът на регионалното развитие и благоустройството Деница Николова при участието си в трансгранична кръгла маса на тема: „Българо-македонските отношения: приоритети, общи перспективи и предизвикателства“,  съобщиха от МРРБ. Близо 100 са реализираните съвместни проекти между двете държави в периода 2007-2013 г., като в пограничните области са вложени над 20 млн. евро в дейности като рехабилитация на пътища, системи за управление и защита на околната среда, трансгранични бизнес инфраструктури, интегрирани туристически продукти и услуги, образование и обучение. Деница Николова определи, че един от най-важните проекти между двете страни е реализацията на транспортен коридор номер 8. Тя подчерта, че проектът е свързан с редица дейности по определяне на обхвата и осигуряване на нужното финансиране. „Това е комплексен и интегриран проект. Той включва в себе си компоненти за изграждане на летища, пристанища , транспортни интермодални терминали, жп и пътен коридор, които осигуряват геостратигечска свързаност по оста Тирана – Скопие – София – Бургас – Варна – Североизток и тази на юг към Близкия и среден Изток“, изтъкна Николова. Тя посочи, че до момента България е направила не малко за реализацията на международния коридор, визирайки строителството на АМ „Струма“, пограничния път от Петрич до ГКПП – Златарево, АМ „Тракия“ и др. „Пред нас стои предизвикателството за търсене на възможности за реализация на АМ „Черно море“ и скоростния път Рила, за които търсим стратегически инвеститор“, каза Николова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.25", "title": " 20 млн. евро са инвестирани в пограничния регион между България и Македония"}
{"url": "https://trud.bg/%d1%87%d0%b5%d1%88%d0%ba%d0%be-%d1%80%d0%b0%d0%bc%d0%be-%d1%81%d0%bf%d0%b0%d1%81%d0%b8-%d0%bb%d0%b5%d0%b2%d1%81%d0%ba%d0%b8-%d0%be%d1%82-%d1%80%d0%b5%d0%b7%d0%b8%d0%bb/", "text": "Чешко рамо спаси „Левски“ от резил при домакинството си на „Верея“. В добавеното време на мача Давид Яблонски засече центриране във вратата на Георги Аргилашки за успеха с 1:0. При попадението гостите имаха претенции за игра с ръка на бранителя. Заради бурните си протести изигралият отличен мач страж на „Верея“ беше изгонен. А Яблонски вкара седмия си гол от началото на шампионата. Чехът за пореден път отсрами нападателите на „Левски“. Серджио Буш и в този мач направи всичко, за да отбележи. Неговите удари обаче бяха спасени от Аргилашки. Вратарят на „Верея“ спря шутове и на Габриел Обертан. В средата на второто полувреме удар от разстояние на Яблонски срещна страничната греда. От своя страна Валери Домовчийски и Илиян Йорданов се отчетоха с пропуски пред Божидар Митрев. „Верея“ продължава да се тресе от финансови проблеми. Ръководството дължи заплати и премии на играчите. Към този момент Илиан Илиев, треньор на тима от Стара Загора, овладява положението. „Получихме една заплата, но ситуацията продължава да е тежка – призна Аргилашки. – Дължат се не малко пари. Шефовете обаче обещават, че всичко ще е наред.“ Делио Роси, треньорът на „Левски“, остана доволен от победата, която доближи тима на три точки от втория ЦСКА.", "date": "2017.11.25", "title": " Чешко рамо спаси „Левски“ от резил"}
{"url": "https://trud.bg/%d0%bf%d0%b8%d0%b2%d0%be%d0%b2%d0%b0%d1%80%d0%bd%d0%b0-%d0%ba%d0%be%d0%bc%d0%bf%d0%b0%d0%bd%d0%b8%d1%8f-%d0%b7%d0%b0%d0%bf%d0%be%d1%87%d0%b2%d0%b0-%d0%bf%d1%80%d0%be%d0%b8%d0%b7%d0%b2%d0%be%d0%b4/", "text": "Въпреки че все още не сме стъпвали на Марс, когато го направим, там може да ни чака бира. През март пивоварната компания „Анхойзер-Буш“ съобщи за амбициозната цел за създаване на пиво в Космоса, в кампания, която звучеше по-скоро като част от научно-фантастичен роман. Въпреки това тази цел може да бъде осъществена доста по-рано, пише  . Работейки в партньорство с Международната космическа станция, компанията ще създаде „микрогравитационна пивоварна“ – и това започва през декември. „Анхойзер-Буш“ работи с Центъра за напредък на науката в Космоса (CASIS), която управлява две подходящи търговски изследователски съоръжения. Понастоящем планът за SpaceX да транспортира стоките до Mеждународната космическа станция 20 барела семена и други ключови компоненти на „Будвайзер“ на 4 декември по време на мисията CRS-13. Щом семената на ечемика пристигат безопасно в техния временен извънземен дом, те ще бъдат пуснати в употреба. Те ще останат там около месец и ще бъдат върнати на Земята за анализ. И преди някой да критикува необходимостта от бира в Космоса, пенсионираният астронавт Клейтън Андерсън направи важно уточнение. Говорейки за потенциалното й значение за психиката на космонавтите, той защити микробиологичната подготовка, като заяви: „Успешната мисия ще включва много ключови компоненти, включително необходимостта да се осигурят на членовете на екипажа стоки, които да им напомнят за дома“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.25", "title": " Пивоварна компания започва производство на бира в Космоса\t\t\t"}
{"url": "https://trud.bg/%d0%ba%d0%b8%d0%bb%d0%be%d0%bc%d0%b5%d1%82%d1%80%d0%b8%d1%87%d0%bd%d0%b8-%d0%be%d0%bf%d0%b0%d1%88%d0%ba%d0%b8-%d0%be%d1%82-%d1%82%d0%b8%d1%80%d0%be%d1%82%d0%b5-%d0%bf%d0%be-%d1%82%d1%83%d1%80%d1%81/", "text": "Дълги опашки от ТИР-ове са се образували от турска страна на граничните пунктове с България Капъкуле-Капитан Андреево и Хамзабейли-Лесово, съобщава  . АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.25", "title": " Километрични опашки от тирове на турската граница"}
{"url": "https://trud.bg/%d1%80%d0%b8%d0%ba%d0%be%d1%88%d0%b5%d1%82-%d0%b8%d0%b7%d0%bc%d1%8a%d0%ba%d0%bd%d0%b0-%d1%8e%d0%bd%d0%b0%d0%b9%d1%82%d0%b5%d0%b4-%d1%81%d1%80%d0%b5%d1%89%d1%83-%d0%bd%d0%be%d0%b2%d0%b0%d0%ba/", "text": "„Манчестър Юнайтед“ победи новака във Висшата лига „Брайтън“ с минималното 1:0. Голът отбеляза Ашли Йънг след рикошет. „Червените дяволи“ отново не очароваха с играта си. Гостите пък създадоха доста положения, които обаче не успяха да реализират. Успехът пък приближи воденият от Жозе Моуриньо тим на 5 точки от лидера „Манчестър Сити“. Гражданите посрещат днес „Хъдърсфийлд“, друг новак във Висшата лига. Ерик Кантона, бивш играч на „Юнайтед“, заяви, че не иска португалецът за мениджър на тима, а Пеп Гуардиола. „Обичам Жозе, но футболът, който играе любимият ми отбор не е този, който искам да виждам“, каза френската легенда. За разлика от „Юнайтед“, „Тотнъм“ нямаше късмет в своето домакинство. „Шпорите“ се издъниха срещу „Уест Бромич“ и стигнаха само до 1:1. В другите срещи от кръга във Висшата лига „Уотфорд“ разгроми „Нюкасъл“ с 3:0, „Кристъл Палас“ победи „Стоук“ с 2:1, а „Суонзи“ и „Борнемут“ завършиха 0:0.", "date": "2017.11.25", "title": " Рикошет измъкна „Юнайтед“ срещу новак"}
{"url": "https://trud.bg/%d0%ba%d0%b7%d0%bf-%d0%b7%d0%b0%d1%81%d1%8f%d0%ba%d0%bb%d0%b0-25-%d0%bd%d0%b0%d1%80%d1%83%d1%88%d0%b5%d0%bd%d0%b8%d1%8f-%d0%bf%d0%be-%d0%b2%d1%80%d0%b5%d0%bc%d0%b5-%d0%bd%d0%b0-%d1%87%d0%b5%d1%80/", "text": "Комисията за защита на потребителите е засякла 25 нарушения по време на Черния петък в България. Проверени са над 170 търговски центрове и онлайн магазини. Основно става въпрос за изкуствено завишаване на цените непосредствено преди кампанията. Инспекторите са попаднали и на случай, в който е обявена старата, по-висока цена и процент намаление, без да е посочена новата. В хода на проверката обаче става ясно, че преди да бъде извършена сделката, потребителят е информиран от продавача за реалната цена, която ще заплати. „Съществува известна логика в това, защото ако тази промоция трае само един или два дни, дори по-голям риск би се създал, ако смените етикетите на абсолютно всички стоки с нови цени и на следващия ден трябва пак да ги смените, отколкото ако обявите коректно процента и информирате клиента за точната сума, която трябва да плати”, коментира председателят на Димитър Маргаритов по Канал 3, съобщиха от КЗП „В някои случаи, въпреки че се анонсира процент намаление и нова по-ниска цена, на касата се таксува старата цена”, даде друг пример председателят и каза, че това са отделни случаи, които показват, че макар и не масово, все пак има опити за подвеждане на потребителите. „Когато установим такива нарушения, издаваме заповеди, с които забраняваме по-нататъшното им практикуване и налагаме санкции”, добави председателят и посочи, че в последните години произнасянията на Комисията за нелоялни практики са се увеличили, като за цялата минала година те са около 300 и засягат практики в търговските, туристическите обекти и онлайн пространството. Според него това не означава, че търговците са станали по-недисциплинирани, а се дължи на по-затегнат контрол и специално внимание върху нелоялните търговски практики, тъй като засягат неограничен кръг потребители. Продължават усилията на КЗП за ограничаване на нелоялните практики и в сферата на телекомуникациите. По силата на съдебни спогодби два от мобилните оператори намалиха на до три месечни такси неустойките при предсрочно прекратяване на срочен договор, като съвсем скоро се очаква тази постановка да бъде възприета и от третия. Съдът е потвърдил и произнасянето на Комисията, че не може да бъде спирана услугата по договор, по който потребителят е изряден платец, заради задължения по друг, припомни още председателят. В последните 2-3 години постъпващите в комисията жалби срещу доставчиците на услуги в сектора е намалял в процентно съотношение – от 50% на 30%. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.25", "title": " КЗП засякла 25 нарушения по време на Черния петък"}
{"url": "https://trud.bg/%d0%b2%d0%be-%d1%81%d1%82%d1%80%d1%83%d0%bc%d0%b8%d1%86%d0%b0-%d0%bd%d0%b0-%d1%83%d0%bb%d0%b8%d1%86%d0%b0-%d0%bf%d1%80%d0%b5%d0%b4-%d1%82%d0%b5%d0%b1%d0%b5-%d0%b8%d0%b7%d0%bb%d0%b5%d0%b7%d0%bd%d0%b0/", "text": "Така пееше незабравимата Йорданка Костадинова, трагично загинала на едно кръстовище в центъра на Скопие, блъсната от поредния автомобилен безумец. Тази песен за Струмица и трагичната любов на младо момиче, чийто възлюблен й обръща гръб, беше една от най-добрите й. Преди това дойде „Майсторе, майсторе…“, победител на фестивала във Валандово, родното място на сегашния президент Георге Иванов. Великата Йорданка Костадинова от Струмица. Харесвах и сега харесвам песните й. Впрочем, във всички съобщения на официалните институции на двете държави тази масова министерска среща се определяше като първа, даже се акцентира на това. Може и така да е, ако не се брои онзи несръчно организиран разговор между премиерите Никола Груевски и Пламен Орешарски, и двамата вече бивши, в Кюстендил. Малко преди нея Никола Груевски шумно и медийно бе завел в Белград десетина свои министри на първа проява от този род, без нито един министър – албанец, разбира се, та идеята да направи подобна среща с колегата си Орешарски изглеждаше компенсационно. Но нито Груевски взе солиден екип министри със себе си, нито поиска да отиде по-далече от пограничния Кюстендил- имал много работа, бил зает, София била далече. И така се стигна до това недоносче, което после беше определено от един министър-албанец от кабинета на самия Груевски само като някаква форма на двустранен диалог, въпреки че от македонска страна бе афиширана като съвместно заседание на двете правителства. Груевски срещу Орешарски, и толкова. Пък и от срещата не произлязоха никакви сериозни последствия за връзките между двете страни. Видяха се, поприказваха си, май че и хапнаха заедно нещо в Кюстендил, и кой откъде е… Та, казвам, че има някаква митология около тази Струмица. И тя напълно се вписва в символния характер на сегашния етап от македонско-българските отношения, стартирали с посещението на премиера Зоран Заев на 20 юни в София. Тогава двамата с колегата си Бойко Борисов положиха цветя пред паметника на цар Самуил в София, предизвикали един истински шок сред македонските медии, но пък дали знак, че оттук нататък нещата ще вървят по един друг коловоз. Същите двама на 1 август подписаха Договора за добросъседство, сътрудничество и приятелство между Македония и България, направиха го в Скопие, а на следващия ден, 2 август, държавния празник на Македония, положиха цветя пред саркофага с костите на Гоце Делчев в църквата „Свети Спас“, давайки още един знак, че независимо за коя епоха и за кой герой от общата ни история става дума- цар Самуил от края на 10-и и началото на 11-и век, или за кукушанеца Гоце Делчев от края на 19-и и началото на 20-и век, те повече няма да са основа за подялба и караници чии са, наши или техни… И сега – Струмица. Родното място на премиера Зоран Заев, където той беше успешен кмет в продължение на колко? Дванадесет години, значи, три мандата. Този факт никак не е случаен – за мене той означава, че личното приятелство между двамата премиери и тяхната комуникация вече е на ново ниво на доверие, щом като Заев ги кани в родния си дом и им оказва своето най-широко гостоприемство… Знаете ли, от моето детство и юношество е останал споменът за вечното вглеждане едни други между Петрич и Струмица кой от тях върви по-бързо напред и кой се развива по-добре. И къде е „по-добре”- при Струмица в държавата Югославия на Тито или в Петрич в държавата България на Тодор Живков. Тези вглеждания и сравнения ги правеха възрастните, които се засилиха особено след като в началото на 60-те години на миналия век границите се поотвориха и хората можеха да отиват в Струмица и с очите си да виждат има ли там промени или… има. И Петрич се разви, макар че му пречеха ограниченията на граничната зона, но Струмица през всички последвали години дръпна напред и сега е това, което е. Един мой вече покоен вуйчо казваше – ако не са Ванга и „Беласица”/имаше предвид местния футболен отбор/, в България съвсем ще ни забравят. Тя, и Вангелия Гущерова, пророчицата леля Ванга, за петричани „гледачката Ванга“, е от Струмица, но прекара по-голямата част от живота си в Петрич, там намери и смъртта си, там сега са нейният музей в къщата й в града и църквата на Рупите. И още нещо – Струмица и нейната околия е онази част от Македония, която по силата на Ньойския договор се присъедини последна към Кралството на сърби, хървати и словенци, заедно с Цариброд, Босилеград и части от Кулско, които ние сега с горест наричаме Западни покрайнини. Чувал съм някои от Скопие, за да обидят струмичани, да ги наричан „онези, българите”… И сякаш да поддържат мита за тази особеност и символност на Струмица, двамата премиери започнаха своята среща пред входа на манастира „Свети Леонтий“ във Водоча. Малко преди това Бойко Борисов бе кацнал с хеликоптер в градския парк, което, без съмнение, впечатли местните хора. Ако не се лъжа, досега май само бившият хърватски президент Стипе Месич бе идвал в Македония с вертолет, та помня, тогава македонците бяха потресени от стила на хърватина, от възможностите, които Загреб има да гарантира сигурността и представителността на своите държавници… Малко след като Борисов влезе в манастира и целуна ръка на владиката Наум и се поздрави с останалите свещеници, все членове на Светия синод на Македонската православна църква, моят колега и приятел от Скопие, журналистът Боби Илиевски написа на стената си във Фейсбук: Ура, Бойко Борисов призна Македонската църква. Е, малко по-късно някогашната журналистка, семейна приятелка на покойния президент Киро Глигоров и поради това в един момент посланик на Македония в Албания, сега съпруга на американски дипломат Елеонора Кармфиловска-Ратклиф се възмути как така Борисов целува ръка на Наум от непризната все още църква и как така Наум му позволява да направи това, как така политици се срещат в църква, нали държавите им са секуларни, откъде- накъде… Малко по-късно и Заев, и Борисов на въпрос за писмото на Синода на МПЦ до Синода на БПЦ, което тези дни вълнува българската общественост, отговориха, че те и двамата нямат намерение да нарушават принципа на секуларност и отделеност на църквата от държавата, но като християни окуражават двата синода да развиват отношенията си… Казано на място- и като политици, и като миряни. Ако Стипе Месич бе стигнал в Македония с един хеликоптер, българското правителство отиде в Струмица с два. Нямаше как – толкова многобройна бе делегацията ни. Колко пъти броих министрите от българска страна, все ги изкарвах различна бройка, накрая реших да броя подписаните и договорени двустранни документи. Горе-долу се падна по един на всеки министър. Продължава да ме държи усещането, че въпреки новата динамика на отношенията ни, има още много да се наваксва в международно – правната база на връзките ни, че заедно с модерността на прагматизма, която сега се демонстрира- какво друго, освен това е усилието да се намали цената на роуминга между двете държави, та, освен тези нови форми на комуникации и на конкретно икономическо сътрудничество, все още има какво да допълваме в договорната основа на нашите взаимни отношения. Няма съмнение- толкова години бяха пропуснати, толкова наноси бяха нахвърляни, че сега освен динамика ни трябва и допълнителна воля да запълним празнините. Иначе пакетът документи, който се подписа, уплътнява клаузите на Договора, подписан на 1 август. Друг е въпросът, и той бе един от най-важните, който интересуваше журналистите от двете страни- кога Договорът ще бъде ратифициран от македонска страна. Заев отговори, че това ще стане до края на тази година., документът е вече внесен в Собранието и трябва да мине тамошните процедури . Предполагам, че умишлено дебатът върху Договора е оставен за времето след срещата в Струмица, която със своята плодотворност и плодовитост на двустранни договорки да бъде допълнителен аргумент за подкрепа при гласуването в парламента. Ето, Договорът вече дава своите добри плодове, той е израз на подкрепата на България за евроатлантическия стратегически път на Македония, хайде да го ратифицираме. От друга страна, препоръчвам да се следи движението в македонския парламент на Закона за езиците, който вече мина първо четене и бе приет с добро мнозинство- 66 към 41 гласа. Сега е в една от комисиите, но членовете й се оплакаха от големия брой предложения за промени, които са постъпили. Правя тази препоръка защото си мисля, че Заев тактически изчаква първо да мине Законът за езиците, и след това да бъде подложен на обсъждане Договорът с България, за да може „нашият” документ да получи подкрепата на пратениците от албанските партии. Нали Законът за езиците решава „техния въпрос” за употребата на албанския като втори служебен език хоризонтално и вертикално на цялата територия и в институциите на държавата. Не искам да кажа, че става въпрос на някакъв пазарлък, просто хипотеза… Иначе не се осмелявам да кажа нищо за обещанията за Коридор № 8. За двадесет и повече години се нагледах и наслушах на обещания, от които нищо не излезе. Сега ще мълча, пък дано това да отключи добрите вести за проектите по Коридора.", "date": "2017.11.25", "title": " Во Струмица, на улица, пред тебе излезнах…\t\t\t"}
{"url": "https://trud.bg/%d1%80%d0%b0%d0%b7%d0%b5%d0%b4%d0%b8%d0%bd%d0%b5%d0%bd%d0%b8%d1%8f%d1%82-%d0%be%d1%82%d0%b1%d0%be%d1%80-%d0%bd%d0%b0-%d0%bd%d0%b0%d1%86%d0%b8%d1%8f%d1%82%d0%b0/", "text": "Около голямата народна еуфория от последната победа на българският тенисист Григор Димитров и странният „скандал” разразил се около изказаното персонално  , в социалната мрежа „Фейсбук” – виртуалният тепих на родните политически и обществени дразги – някой написа „Григор в Лондон = България в САЩ `94”. Последното, добавено към първите две, ме наведе за пореден път на една констатация, колко спортните ни успехи са симптоматични за единството ни като нация. Да погледнем сериозно назад – в началото на 1990-те, с възприемането на демокрацията „по български”, преследвахме някакви общи цели, бяхме относително сплотен народ, горди с възможностите си и перспективите, които стоят пред нас. Държахме се възпитано и с уважение едни към други. Поздравявахме се непознати по улиците. Абе като цяло, по това време които и непознати помежду им българи да събереш и им сложиш еднакви униформи/фланелки, имат ли достатъчно умения в конкретната област, за която ги търсиш, винаги ще направиш от тях „отбор”. Под което разбирам общоприетото значение, за „група от хора, работещи или спортуващи заедно, обединени около изпълнението на задача или постигането на цел”. И така дойде четвъртото място на националния отбор по футбол на световното първенство в САЩ през 1994 г., многохилядните шествия, голямата гордост и всичко, което си спомняте от онези години. Със задълбочаването на „Прехода”, към края на века и началото на следващия, вече бяхме бая поизстрадали от кривото си разбиране за … практически всичко, което ни дава правото на свободен избор. От политиката, до грижата за собственото си здраве. И от натрупващата се с годините на юнашки провиквания и безразборна стрелба във въздуха материална и оттам духовна нищета, започна да никне онова масово хищническо недоверие в безкористните намерения на ближния. Което е възможно някои от читателите на този коментар вече да изпитват на този етап. Било то и подсъзнателно, то си е задължителна мярка за съвременния българин. Дори и наивно като мен да вярваш, че в България винаги „добрите” хора, ще са повече от „лошите”, постоянно трябва да имаш едно на ум. Това, колкото и профански да звучи като теория, започна да се отразява сериозно на умението ни да се обединяваме „около изпълнението на задача или постигането на цел”, във всякакво отношение. Говорихме си много през първото десетилетие на ХХІ век за „националните ни каузи” като приемането на България в НАТО, след това и в ЕС. Докато не възприехме във второто десетилетие на същия век, че и двете събития в крайна сметка са се случили по волята Божия, за награда или нещо подобно, но категорично не и с каквито и да е обединени усилия (и/или жертви) от страна на целокупния български народ. Който в голямата с част се състоял от …, нали?! В зависимост от това коя от по-популярните публични трактовки от последните години за „същината на българина”, предпочитате – по министър-председателя Бойко Борисов („прости”) или по президентския съветник Иво Христов („дебили”). Или по журналиста Петър Волгин. Който дори и да избягва обидните квалификации, е явно презрението което чистосърдечно изпитва към хората, които искрено се радват на победите на тенисиста Григор Димитров. И за себе си сигурно смята тази им радост за фалшива и преекспонирана. Чувал съм го и от други: „Аре бе – преди няколко години така изведнъж всички започнаха да разбират от волейбол, сега са големите тенис-експерти.” Така е дами и господа! Но това е следствие! Не ще да е тайна за някого в републиката, че „родният” футбол е в отчайващо състояние и потъва все по-дълбоко. А от любовта си към този спорт, българинът няма да се откаже скоро. Заради което и неуспехите на националния отбор по европейските и световните терени последните близо две десетилетия му горчат много. Без да се хващаме за всички причини, футболът ни (и всичко друго) да е на този хал, но изразът „четвъртите в света” вече предизвиква само иронично-носталгична усмивка у всеки. А народът е скромен – за едното световно признание живее! Има обаче една причина, която пренебрегваме за неуспехите ни във футбола на национално ниво напоследък и тя е че просто сме загубили способността си да се разбираме и уважаваме, за да можем да играем в по-голям „отбор”. И спорт, в който 11 българи трябва да се обединят „около изпълнението на задача или постигането на цел”, ни става все по-сложен за организация. На национално ниво. „Лудогорец” затова „успяват в Европа” последните години, защото по време на международен мач пускат средно по един и ? българи на терена. Не защото липсва роден талант, а за да вървят нещата. Разбирате иронията ми, не се съмнявам. Но така стигнахме до волейбола, където националният ни потенциал, и условието че съвременните българи на терена не трябва да са повече от шестима души, играе много в наша полза. Е спортът не е толкова популярен в световен мащаб колкото футбола, но където сме силни се радваме. Не е ли така?! Друг е момент дали следващото поколение национални волейболисти, които не познавам, ще продължи в тази посока. Или ще си останем само с индивидуалните спортове, където все още се опитваме да стоим като „традиционна сила” – борба, щанги, лека атлетика, гимнастика … големият тенис. Защото в крайна сметка всичко опира до онзи пусти български егоцентризъм. Който в дългосрочен план не прави „отбори”.   Разхождала се Червената шапчица из гората и беряла цветя. Изведнъж по пътеката срещу нея се появили в далечина трима души. Когато приближили, Червената шапчица ги попитала: “Кои сте вие?” А те отговорили: “Ние сме Седемте джуджета.” “Защо сте само трима”, учудила се Червената шапчица. “Ами няма хора”, отговорили Седемте джуджета. Вицът важи само на територията на България и работи също така успешно, ако замените “Седемте джуджета” с “Четиридесетте разбойника”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.25", "title": " Разединеният отбор на нацията\t\t\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d0%ba%d0%be%d1%80%d0%b0%d0%b1-%d1%81%d0%bf%d0%b0%d1%81%d0%b8-%d0%b4%d0%b5%d1%81%d0%b5%d1%82%d0%ba%d0%b8-%d0%bf%d1%80%d0%b5%d1%81%d0%b5%d0%bb/", "text": "Български кораб е спасил десетки мигранти от лодка във водите на Егейско море, съобщи МВР. Корабът, участващ в мисия на европейската агенция за гранична охрана „Фронтекс“, е забелязал лодката в териториалните води на Гърция. На борда на лодката, отплавала от бреговете на Турция, е имало 66 души. По информация на изданието, на лодката е намерено и тялото на 10-годишно дете с афганистански произход, което е пътувало към гръцкия бряг заедно със семейството си. Според майката на детето, то е починало, след като е било стъпкано по време на спасителната операция. Българският плавателен съд е транспортирал мигрантите до пристанището в Митилини. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.25", "title": " Български кораб спаси десетки преселници от лодка в Егейско море"}
{"url": "https://trud.bg/%d0%b5%d0%ba%d1%81%d0%bf%d0%b5%d1%80%d1%82%d1%8a%d1%82-%d0%bf%d0%be-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b0-%d1%81%d0%b8%d0%b3%d1%83%d1%80%d0%bd%d0%be%d1%81%d1%82-%d0%bf%d1%80-2/", "text": "– Истината е, че увеличението на бюджета по никакъв начин не е свързано с увеличението на заплатите. Увеличенията са целеви и парите са предварително разпределени. Доколкото разбирам, от тези пари нито стотинка няма да бъде дадена нито за заплати, нито за оборудване и помощни средства. Лошото управление на средствата в МВР вече е хронично. Увеличението се прокламира като решаване на проблема със заплатите, а не може да постигне минималните полицейски изисквания и служителите го възприемат като подхвърлен кокал – като подигравка и опит да се насъска обществото срещу тях. – Протести се правят тогава, когато могат да дадат ефект, а не когато е удобно на правителството. Задължение на профсъюзите е да бранят интересите на членовете си. Управляващите са наясно, че е възможно да се случат по най-неудобно за тях време, но не решават проблема. Ниското заплащане води до много непопълняеми ваканции на низови места, където е необходимо физическо полицейско присъствие. Увеличават се кандидатите, просто търсещи работа, а не с призвание към професията. Нивото им е отчайващо, но се налага още да се снижават критериите, а това води до некачествена дейност и провали. – Можем само да се надяваме, че терористичните организации гледат на страната ни като на транзитна територия. Няколкото нормативни акта, приети напоследък (те не предлагат нови антитерористични мерки, концепции и решения), няма да изплашат терористите. За да отговорим на въпроса, трябва да се заинтересуваме тренират ли активно антитерористичните формирования, колко патрона изстрелва командос на ден, колко снайперски пушки, инфрачервени очила и др. оборудване, определящо тактическата готовност за действия, са закупени последните 5 години; какви са проактивните действия на специалните служби, получава ли се изпреварваща информация. Няма да получим конкретен отговор, а и да го получим, няма да ни хареса. Може само да се надяваме, че има положителни достижения и упорита антитерористична подготовка, чието качество и количество е класифицирана информация. Факт е, че и до днес делото за терористичния акт в Сарафово не може да тръгне, поради редица пропуски на разследването и първоначалните следствени действия. – Трябва да се попълни щатът на охранителната полиция. Светкавично да се оправят заплатите и заплащането на извънредния труд. Да се изготвят планове за подготовка и преподготовка на служителите в много кратки срокове. Да се реализират практически занятия на територията на мероприятията, свързани с председателството. Да се стимулира ползването на информационни мрежи, позволяващи изпреварващи действия спрямо тероризъм и престъпност. Това трябва да е принципно постоянна активна дейност, но тъй като досега тя се демонстрира само по повод на събития от международен характер, то поне трябва да се даде достойно начало. Да започне действителен, а не формален диалог между служителите и ръководството на МВР. – Гостите ще имат специален статут и вероятно ще бъдат превозвани, така че да останат доволни. Гражданите ще трябва да стиснат зъби и да изтърпят поредния транспортен хаос, но те са свикнали. Почти 4-5 месеца от началото на лятото е нeреално да се стигне до някъде за по-малко от час и половина. Така че животът на хората ще продължи по същия напрегнат и пълен с транспортни приключения начин. Мога да препоръчам да си носят книги и да използват пълноценно времето в градския транспорт. – Корупцията започва да се превръща в постоянен фон и хората спират да й обръщат внимание. Трябва да се случи нещо скандално, за да заговорим отново за нея. Може да е пореден доклад на Европа, на Държавния департамент на САЩ или нова гротескна издънка на полицай или държавен чиновник. Още преди 7-8 години Центърът за изследване на демокрацията сигнализира за съвпадане на районите на наркоразпространителите с районите на полицейските управления. Това е знак за сериозен проблем. Вътрешна сигурност е структурата, която трябва да разкрива, предотвратява и пресича престъпна дейност в МВР. Забелязва се известна активност през последните месеци, тя трябва да се приветства и да се стимулира, да е постоянна. Наред с нея е задължително да се извършва прецизна кадрова дейност при подбора на кандидати за работа. За съжаление, и до днес се коментират съмнителни назначения на охранители, обслужвали известни фигури от престъпния свят, като Таки, Къро и др. Кадровото развитие на такива служители е шамар за полицаите с призвание и по същество е заплаха за националната сигурност. – Разбира се. Концепцията, че развитието на полицаите е функция на качествена работа, сериозно страда от непрекъснатите демонстрации на обратното. Общо убеждение е, че трябва да имаш политически гръб, за да се издигнеш. Реполитизацията е очевидна. – Съдете сама – преди 4-5 години регистрираната престъпност беше около 145 000 престъпления годишно, министър Бъчварова успя да ги намали в края на управлението си на 100 000, а настоящият министър декларира около 70 000. За сравнение: във Финландия населението е 6 250 000, регистрираните престъпления са около 400 000 годишно, а хората вярват на полицията. За гражданите е важно да знаят, че всяко престъпление се разследва. Хората спират да заявяват престъпления – това довежда до оптимистична статистика, но колкото по-голяма е ножицата между регистрираната и латентната престъпност, толкова по-ниски са доверието и авторитетът на министерството. Моите предположения на дългогодишен аналитик клонят към една трета регистрирана и две трети латентна престъпност. – МВР не ползва целия възможен инструментариум. Окончателно е загубено изкуството на агентурно-оперативната работа. Това ликвидира всякаква възможност за проактивно противодействие на престъпността. Работи се само по извършени престъпления и то само ако са станали публично известни или има граждански натиск. Няма как само със специални разузнавателни средства да се разкриват, предотвратяват и пресичат престъпления. Когато не се използват някои от инструментите, операторите инстинктивно се опитват да го заменят с друг. Но това е все едно да са ти развалени зъбите от дясната страна, да ядеш няколко години със зъбите от ляво – променя се лицевата мускулатура, променя се физиономията. Така се е променила и физиономията и на МВР. – Възможно е, но е необходимо възраждане на криминалистиката, инвестиране в модерни технологии за разследване – пръстови отпечатъци, ДНК анализ, трасология и др., съвременни сертифицирани информационни системи, съживяване на криминологията – неща като че на доизживяване в днешното МВР. Разбира се, без информационни позиции в престъпните среди ще бъде трудно да се постигне успех. Пряка е връзката между липсата на резултати и липсата на проактивни стратегии и тактики. – Престъпленията са най-многобройни и тежки в големите градове, защото анонимността и съществуващите заможни обекти на посегателство са там. Корупцията е възможна там, където има държавна и общинска администрация. София, Варна и Пловдив са традиционно тежки за обезпечаване. В малките населени места престъпленията изглеждат икономически дребни, но обикновено техни обекти са беззащитни възрастни хора, пребивани и убивани за няколко лева. – Трябва да се притесняваме сериозно, защото граничим със страна със суспендирана демокрация. Страна, в която лекари, учители, инженери и полицаи биват арестувани, измъчвани и съдени за политически убеждения или просто защото не харесват президента. Това, че Турция разполага с агентура, не е новост, тя има над стогодишен опит и традиции. А агентурата за влияние излезе на показ при създаването и придвижването на един от последните политически проекти в страната. По-притеснително е изграждането на турски агентурни мрежи в други страни на ЕС – Германия, Франция – факти, за които свободно говорят ръководители на специалните им служби. Трябва да се притесняваме, защото години наред давахме бежански статут на хора, които реално не отговаряха на условията, а отказахме на политически бегълци, чийто живот бе застрашен. Нещо повече – незаконно, въпреки решението на съда, бяха върнати на един диктаторски режим. Абсолютно неевропейско, азиатско политическо решение! – Мисля, че нищо от показаното и ставащото по границата не е било тайна за управляващите по което и да е време. Трябва да се прави разлика между здравия разум и политическото говорене, което у нас придобива привкуса на откровена лъжа. А в МВР всички са наясно със ситуацията. Служител от Гранична полиция ми каза: „Преди години бяхме с 2000 служители повече, имахме сравнително стегната администрация, обстановката не беше толкова тежка – нямаше я мигрантската вълна и се справяхме отлично. През последните години станахме с 2000 по-малко, зелената граница бе компрометирана, а администрацията се удвои. Не сме в състояние да гарантираме херметичност на границата“. – Министър Радев е компетентен в сферата на сигурността, но мисля че финансовите и управленски рамки, в които е поставен, не му дават възможност да покаже реалните си качества и това видимо го изнервя. – Политиците са искрени, когато казват, че няма да се уплашат от терора. Те имат специална охрана и привилегии, които ги държат далеч от огневата линия. Лицемерността им блесна след случая „Шарли Ебдо“, когато многохилядна манифестация в Париж демонстрира характера на французите. Европейските лидери направиха своя, добре охранявана манифестация на безлюдна и обезопасена улица – символ на „единението“ с европейските граждани срещу тероризма. Терористичната заплаха ще се засилва и само наближаващи избори и ужасът да не бъдат преизбрани може да размърда европейските политици. Специалните служби показват повече хъс и характер, след като се окопитиха след първоначалния ступор от серията терористични актове.   Проф. д-р Николай Радулов е бивш секретар на МВР. В момента преподава в НБУ, ръководител е на департамент „Национална и международна сигурност“. В МВР е работил от 1981 до 1999 г., като започва работа в Първо РПУ-МВР и приключва кариерата си в министерството като секретар на МВР. През 2013 г. е избран за преподавател на годината в НБУ. Автор на 5 книги и стотици статии.", "date": "2017.11.25", "title": " Експертът по национална сигурност проф. Николай Радулов пред „Труд“: Регистрират се само 1/3 от престъпленията в България"}
{"url": "https://trud.bg/37-%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%b8-%d0%b2%d0%be%d0%b9%d0%bd%d0%b8%d1%86%d0%b8-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d0%bf%d0%be-%d0%b2%d1%80%d0%b5%d0%bc/", "text": "Броят на американските войници, загинали по време на полети с невоенна цел, се е увеличил двойно през 2017 г., пише The Hill, като се позовава на данни от проучване на FOX news. Общо 37 военнослужещи са загинали по точи начин тази година, което е с 130% повече в сравнение с 2016 г. Те са загубили живота си вследствие на общо 22 катастрофи на самолети, изпълняващи рутинни задължения. В цифрата на загиналите са включени и тримата все още липсващи войници след катастрофата по-рано тази седмица, при коят самолет зачислен към седми американски флот се разби във Филипинско море. Осем от намиращите се на борда бяха спасени, докато в петък бе прекратено търсенето на останалите трима души. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.25", "title": " 37 американски войници загинали по време на полети с невоенна цел през 2017"}
{"url": "https://trud.bg/%d0%bc%d1%83%d0%bb%d1%82%d0%b8%d0%bc%d0%b5%d0%b4%d0%b8%d1%8f-%d0%b8-3d-%d0%bc%d0%b0%d0%bf%d0%b8%d0%bd%d0%b3-%d0%bd%d0%b0-%d1%87%d0%b5%d1%82%d0%b2%d1%8a%d1%80%d0%b8%d1%8f-%d0%ba%d0%be%d0%bd%d0%b3%d1%80/", "text": "ГЕРБ поставя началото на новаторски и иновативен подход за своите мероприятия – предстоящото Четвърто редовно отчетно-изборно делегатско национално събрание на партията ще бъде запомнено с невиждана досега за политическо събитие мултимедия и 3D мапинг. Тази технология се радва на изключителна популярност по света и за първи път у нас ще бъде специално изградена по време на мероприятието на ПП ГЕРБ. Посланията и речите на силните членове на ГЕРБ, както и приятелските послания на техните европейски гости ще бъдат илюстрирани по впечатляващ и въздействащ начин. Четвърто редовно отчетно-изборно делегатско национално събрание на ГЕРБ ще се проведе утре от 12.00 часа в зала първа изложбена на Интер Експо Център /бул. „Цариградско шосе“ 147/. На събранието ще бъдат проведени избори за председател, заместник-председатели, Изпълнителна комисия и Контролна комисия. На събитието  от цялата страна и над 150 гости от България и чужбина. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.25", "title": " 3D мапинг на конгреса на ГЕРБ"}
{"url": "https://trud.bg/%d0%b5%d1%81%d1%82%d0%b5%d1%81%d1%82%d0%b2%d0%b5%d0%bd%d0%b0%d1%82%d0%b0-%d1%84%d0%b5%d1%80%d0%bc%d0%b5%d0%bd%d1%82%d0%b0%d1%86%d0%b8%d1%8f-%d0%bd%d0%b0-%d1%82%d1%83%d1%80%d1%88%d0%b8%d0%b8%d1%82/", "text": "Суровите, претърпели естествена млечнокисела ферментация и без добавени химикали за пресичане туршии, неслучайно са задължителни за българската трапеза. Много често към общото наименование на туршиите добавяме и консервираните, но в тях липсва най-ценното – живите представители на рода Lactobacillicus, към които спада и придобилият популярност в последно време Lactobacillus plantarum. Същите тези микроорганизми са причинителите и на ферментация при хлебния квас, маслините и др. Предците ни са знаели как да се запазят зеленчуците за дълги периоди от време без използването на фризери или консервиране. Това е било възможно точно чрез процеса на лактоферментация с участието на Lactobacillus plantarum. Чрез него скорбялата и фруктозата в зеленчуците и плодовете се превръщат в млечна киселина. А тя е естествен консервант, унищожител на бактериите на гниенето. Газовете, отделяни при процеса на гниене, са фактор за много заболявания и дори за развитие на рак. За това продуктите на ферментацията са всепризнати при профилактиката срещу опасното заболяване. Подобрявайки дейността на храносмилателната система, млечнокиселите бактерии спомагат и за повишаване на общия имунитет и устойчивостта на организма срещу инфекциите, характерни за есенно-зимния период. Доказано е, че плантарумът спомага и за производството на нервнотрофичен протеин в централната нервна система (хипокамп) – мощно средство срещу депресия и намалената концентрация. За да имат полза на трапезата, туршиите трябва да се приготвят от подбрани зеленчуци от чиста градина или доставени от производител с отговорно отношение към земята и роденото от нея. Не препоръчвам за консервант да се разчита на голяма концентрация на сол. Много семейства, включително и моето, влагат 2,5% едра морска сол в туршиите, вместо препоръчваните в повечето рецепти 4, и дори 8%. С помощта на популярните в недалечното минало вишневи и лозови клонки, хрян, чесън, зърна хвойна, дафинов лист, мед и др., както и на по-новия за нашата трапеза джинджифил, туршията ще стане вкусна, полезна и гарантирано няма да се развали. Наистина ли много солените туршии са вредни? Според дългогодишно изследване на Департамента по селско стопанство на САЩ (USDA) високото съдържание на натрий в туршиите ги прави опасни и неподходящи при хипертония, диабет, бъбречни заболявания, гестационен (на бременните) диабет, затлъстяване. Прекаляването с тази солена и пикантна храна причинява обостряне на гастрит, язви, гастроезофагеална рефлуксна болест, високо кръвно налягане, отоци по тялото. Важно е да се знае, че при допълнителна термична обработка и консервиране полезните вещества от зеленчуците и пробиотиците напълно се губят. Затова не препоръчвам останалото напролет кисело зеле, както и други туршии да се слагат в буркани и да се варят за по-продължително съхранение. В нашите географски ширини, на особена популярност се радва киселото зеле. Количеството на витамин С в него е като това в цитрусовите плодове. Откриват се и витамини от група В, каротин, калций, желязо, както и витамин РР, укрепващ стените на съдовете и намаляващ пропускливостта им. В зелето – сурово и кисело, е наличен Ендол-3 – Карбинолът. Това е мощна антиракова молекула, особено ефикасна за защита срещу рака на дебелото черво. През 2005 г. екип изследователи от Полша и САЩ наблюдават значително по-висока честота на рак на гърдата сред полските жени, които са имигрирали в Съединените щати. Те сравнили полякини от райони в близост до Чикаго и Детройт с жени, които са все още живеят в Полша и констатират, че ракът на гърдата е три пъти по-висок за полските имигранти. Оценяват различните фактори и стигат до заключението, че консумацията на лакто-ферментирало кисело зеле е възможен фактор за различните проценти на рак. Жените в Полша са яли средно 13,600 кг сурово кисело зеле всяка година, докато полските жени в САЩ – около 4,500 кг. Киселото зеле е със специално въздействие върху акнето. Това не е животозастрашаващо заболяване, но за много млади хора е повод за крайно неудобство и притеснение. Справянето с акнето започва с ефективно “прочистване на червата” и създаване на здрава чревна флора. Най-добрият лек за вашия тийнейджър е да яде всеки ден прясно, непастьоризирано традиционно приготвено кисело зеле, чието високо съдържание на сяра е особено ценно при почистване на кожата. Важно е да се знае, че самата туршия преминава през различни етапи по време на естествената си ферментация, където симбиотично се развиват много видове микроорганизми. По тази причина е и добавянето на доста сол, за да се ограничи прекомерното нарастване на популацията на захаромицети и други нежелани микроорганизми, което потиска полезните такива и води до така нареченото “смиване”. Това е и другият важен момент – бульоните и самите зеленчуци от туршиите са много полезни, източник са на безценни естествени пробиотици, витамини, минерали и микроелементи, но употребата им трябва да е в рамките на разумното. Приготвянето на зимнина осигурява на семейната трапеза разнообразие и пренася богатството на есенните зеленчуци в студените дни. Но моят съвет е да не прекаляваме с туршиите, тъй като през късната есен, и дори през зимата имаме богат избор на сурови зеленчуци – зеле, моркови, ряпа, червено цвекло, земна ябълка (гулия), алабаш и др.   200 мл зелев сок  150 г сурово кашу или суров изкиснат белен слънчоглед Поставяме продуктите в блендер и смиламе, докато се получи фина бяла маса с консистенцията на цедено кисело мляко. Получаваме прекрасна основа за направата на здравословна веган салата „Снежанка“ без млечни продукти, ядков таратор след разреждане и въобще всякакви рецепти, изискващи цедено кисело мляко. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.25", "title": " Естествената ферментация на туршиите ги прави полезни"}
{"url": "https://trud.bg/%d0%bf%d1%80%d0%be%d1%84-%d0%b3%d0%b5%d0%bd%d1%87%d0%be-%d0%bd%d0%b0%d1%87%d0%b5%d0%b2-%d0%be%d1%80%d0%b3%d0%b0%d0%bd%d0%b8%d0%b7%d0%b0%d1%86%d0%b8%d1%8f%d1%82%d0%b0-%d0%b2-%d0%b7%d0%b4%d1%80%d0%b0/", "text": "Челното място на България в печалната класация по предотвратима смърт в Европа е с множество причини, като липсата на пари не е основната от тях. Това коментира пред   директорът на болница „Света Екатерина” проф. Генчо Начев. „Организацията не е като хората. Моделът на здравеопазването парите да вървят след пациента не е лош, но изпълнението и реализацията виждаме, че са много лоши и не може да продължават в този дух. Неефективното изразходване на парите е в основата”, посочи той. Според Начев анализи по темата има много през последните години – на Световната банка, на Европейската банка, на СЗО. „Само с пари качествено здравеопазване не се прави, трябва да има правила и контрол“, категоричен беше той. Трябва да се направи един анализ на реалностите. МЗ сега започва анализ на болниците с над 51% държавно участие – дългове, капацитет, екипировка, каква дейност са развивали”, посочи професорът. Според него ще се оформят три групи лечебни заведения – „отличници”; такива, които имат нужда от финанси и преструктуриране и такива, които „нямат шанс да се оправят”. Начев посочи, че с действаща Национална здравна карта при свръхпредлагане НЗОК ще избира с кого да подписва, а не както е в момента – да работи задължително с всички. По думите му демонополизация на касата с административен акт ще доведе до роене и фалити на частни структури, затова трябва да се действа внимателно. Изключително предимство е, че здравният министър е финансист, смята проф. Генчо Начев: „Той не е обременен от мисълта, че като свърши да бъде министър, ще трябва да се върне в съсловието”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.25", "title": " Проф. Генчо Начев: Организацията в здравеопазването не е като хората"}
{"url": "https://trud.bg/%d0%bb%d0%b8%d0%b1%d0%b8%d0%b9%d1%81%d0%ba%d0%b8%d1%8f%d1%82-%d1%84%d0%bb%d0%be%d1%82-%d0%b5-%d1%81%d0%bf%d0%b0%d1%81%d0%b8%d0%bb-200-%d0%bc%d0%b8%d0%b3%d1%80%d0%b0%d0%bd%d1%82%d0%b8-%d0%be%d1%82/", "text": "Либийският флот е спасил 200 мигранти, след като   малко след опит да излязат в открито море и достигнат Европа. Други 31 души не са успели да дочакат помощта. Информацията е съобщена от флота на Либия в събота, предава AFP. Две лодки с общо 200 души на борда са се опитали да тръгнат от брега на около 60 километра източно от Триполи. Патрулът военни е спасил 60 души от едната и 140 от другата лодка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.25", "title": " Либийският флот е спасил 200 мигранти от потъналата лодка\t\t\t"}
{"url": "https://trud.bg/%d0%b3%d0%b5%d0%be%d1%80%d0%b3%d0%b8-%d0%bc%d0%b0%d0%bc%d0%b0%d0%bb%d0%b5%d0%b2-deep-zone-project-%d1%81%d0%b0%d0%bd%d1%82%d1%80%d0%b0-%d0%b8-star-wars-%d0%bf%d0%be%d1%81%d1%80/", "text": "Георги Мамалев, Метин Енимехмедов, Deep Zone Project, Сантра, Кристиян Янкулов и Професионален фолклорен ансамбъл „Искра” ще забавляват великотърновци в новогодишната нощ. Концертната програма на Община Велико Търново започва в 23 часа на 31 декември, а мястото е площадът пред кметската администрация. Водещ и гост-изпълнител тази година ще бъде усмихнатият Георги Мамалев. Танцьорът Mетин Енимехмедов ще представи пред великотърновци и гости своя проект „Star Wars Show”, посветен на новия филм от хитовата сага „Междузвездни войни”. Шоуто е разделено на три части, а в една от тях публиката ще задава темата на танцьорите, сподели пред журналисти Нелина Църова, директор на дирекция „Култура, туризъм и международни дейности” в Община Велико Търново. След изпълненията, публиката ще може да се снима с изпълнителите, преоблечени в костюми от филма. Точно в полунощ „Дунавско хоро” ще се извие в центъра на града, а празнични фойерверки ще осветят зимното небе над Велико Търново. Професионалният фолклорен ансамбъл „Искра” ще бъде музикален домакин, а след това на сцената ще се качат Deep Zone Project, Сантра и Кристиян Янкулов. Янкулов е познат на публиката от музикалния формат „Екс Фактор”. Спонсорите и тази година са осигурили почерпка. „Ще има бира, ще има за хапване, както и сладкиши” уточни Църова. Празничната програма ще продължи до около 2:30 след полунощ на 1 януари 2018 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.25", "title": " Георги Мамалев, Deep Zone Project, Сантра и „STAR WARS” посрещат с великотърновци 2018 година"}
{"url": "https://trud.bg/%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d0%bd%d0%b0%d0%b3%d1%80%d0%b0%d0%b4%d0%b8%d1%85%d0%b0-%d1%83%d1%87%d0%b0%d1%81%d1%82%d0%bd%d0%b8%d1%86%d0%b8%d1%82%d0%b5-%d0%b2-%d1%82%d0%b2%d0%be/", "text": "Кметът на район „Западен” в Пловдив Димитър Колев награди участниците в творческата работилница за таланти, която включваше изложби и концерти. Инициативата на СУ „Свети Свети Кирил и Методий“ даде възможност за изява на ученици в областта на музиката, хореографията и изобразителното изкуство, като право на участие имаха момчета и момичета между 12 и 15 години от всички пловдивски училища. Лично кметът на район „Западен“ Димитър Колев откри официалната част, след което връчи наградите на учителите на всички отличени таланти. Тримата най-добри от всяко направление печелят безплатен едномесечен курс за обучение. Целта на творческата работилница е да се популяризират дейностите в училищата, свързани с откриването и развиването на надарени ученици в областта на изкуствата. Освен това инициативата открива огромни възможности за професионално развитие в трите видове изкуства. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.25", "title": " В Пловдив наградиха участниците в творческа работилница за таланти"}
{"url": "https://trud.bg/8-%d0%bc%d0%b5%d1%81%d0%b5%d1%86%d0%b0-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d1%81%d0%b8%d1%80%d0%b0%d0%ba-%d0%be%d0%b1%d1%80%d0%b0%d0%bb-%d1%86%d1%8a%d1%80%d0%ba%d0%b2%d0%b0/", "text": "Осем месеца затвор ефективно наложи Районният съд във Велики Преслав на 20-годишният Даниел Р., който беше уличен в разбиване на църквата „Св. Архангел Михаил“. Делото срещу него вървя по съкратен ред с признаване на фактите от обвинението. Даниел, който живеел в Център за деца и младежи от семеен тип, е зад решетките от средата на септември, когато беше задържан от полицията. Изтърпяният арест ще му бъде зачетен, става ясно от съдбеното решение. Храмът в центъра на Велики Преслав осъмна с разбит катинар на 2 септември т.г. Отмъкнати бяха към 150 лв. Парите на монети и дребни левчета били в две кутии – едната за дарения, а в другата имало пари от продадени свещи. На мястото наглият обирджия оставил следа от подметка по пода на храма, зарязал и „оръжието“ на посегателството си – малка мотика тип „чапа“. За обира в Преслав Даниел пристигнал от Шумен с велосипед. Може би нямал намерение да обира, защото не си носел инструменти, но на място намерил мотиката и действал с нея. След обира отишъл в детския дом във Велики Преслав, където живеел преди да навърши пълнолетие и поискал да пренощува. Дори предложил на момче да излязат заедно на кафе, защото вече бил богат. Даниел се върнал в Шумен с такси, продал си колелото и похарчил църковните пари до стотинка. Младежът е с предишни осъждания и нямало как магистрати да му опростят решетките. Той има право да обжалва наложеното наказание, но то едва ли ще бъде намалено. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.25", "title": " 8 месеца затвор за сирак, обрал църква"}
{"url": "https://trud.bg/%d0%b1%d0%b5%d0%b7%d0%bf%d0%bb%d0%b0%d1%82%d0%b5%d0%bd-%d0%ba%d0%be%d0%bd%d1%81%d1%83%d0%bb%d1%82%d0%b0%d1%82%d0%b8%d0%b2%d0%b5%d0%bd-%d0%ba%d0%b0%d0%b1%d0%b8%d0%bd%d0%b5%d1%82-%d0%b7%d0%b0-%d0%bd/", "text": "Безплатен консултативен кабинет за наркозависими ще бъде открит в понеделник на територията на район „Южен” в Пловдив. Той ще се намира на улица „Трети март” 26 и услугите му ще могат да се ползват деца и родители. Специализираният кабинет се разкрива по настояване на Местната комисия за борба срещу противообществените прояви на малолетни и непълнолетни с подкрепата на кмета на район „Южен” Борислав Инчев и със съдействието на Първо РУ на МВР-Пловдив и „Миличин център”, съобщи инж. Евтимия Първанова, началник отдел „Екология, здравеопазване, образование и социални дейности” в районната администрация на кметство „Южен”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.25", "title": " Безплатен консултативен кабинет за наркозависими откриват в Пловдив"}
{"url": "https://trud.bg/%d0%bf%d0%bb%d0%be%d0%b2%d0%b4%d0%b8%d0%b2%d1%81%d0%ba%d0%b8-%d1%85%d1%80%d0%b0%d0%bc-%d0%be%d1%82%d0%b1%d0%b5%d0%bb%d1%8f%d0%b7%d0%b0-9-%d0%b3%d0%be%d0%b4%d0%b8%d1%88%d0%bd%d0%b8%d0%bd%d0%b0%d1%82/", "text": "Храмът „Свети Климент Охридски” в Пловдив отбеляза 9-годишнината от създаването си с едночасов камбанен звън и архиерейско богослужение – празнична вечерня с петохлебие, отслужено от Знеполския епископ Арсений, викарий на митрополит Николай. Навръх празника си – 25 ноември, Белоградчишкият епископ Поликарп отслужи архиерейска света литургия. Православният храм „Свети Климент Охридски” е създаден с благословията на митрополит Кирил и бе официално осветен на 25 ноември 2008 г., като тогава празничното богослужение тогава продължи повече от 4 часа, а гости бяха митрополити, епископи и свещеници от България, Гърция, Румъния и Македония. Стотици миряни бяха дошли в църквата да се поклонят пред частица от мощите на свети Климент Охридски, която беше донесена лично от владиката на Охрид Тимотей и бе вградена в олтара. Основните ктитори на църквата „Св. Климент Охридски” са семейство Георги и Вили Гергови, дарили 500 000 лв. за строежа на църквата, която към деня на официалното й откриване бе първата в квартал „Христо Смирненски” на Пловдив от 60 години насам. Според пловдивския митрополит Николай храмът „Свети Климент Охридски” има значение подобно на онова, което е имал Ноевият ковчег „в потока на стихиите, водовъртежите и бездуховността на нашия ден”. Църковната сграда е решена като традиционна кръстокуполна, с височина 11 метра и застроена площ 297.89 кв.м. Камбанарията й се извисява на 14 метра, а биенето на камбаните се управлява с компютърна програма. Дърворезбованият иконостас е дело на родопски майстори резбари. Подът е покрит с мрамор, доставен от Италия. Храмът е оборудван с климатична инсталация и система за отвеждане на дима от свещите. В подземието е направена крипта, която бившият кмет на район „Западен” и настоящ областен управител Здравко Димитров превърна в социална трапезария. Чешмата пред храма е дарение от семейството на губернатора. От създаването му до сега, винаги на 25 ноември пред храма „Свети Климент Охридски” се раздава рибен курбан за вярващите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.25", "title": " Пловдивски храм отбеляза 9-годишнината си с едночасов камбанен звън"}
