{"url": "https://trud.bg/%d1%85%d1%80%d0%b0%d0%bd%d0%b0%d1%82%d0%b0-%d0%b2-%d0%bf%d0%be%d0%bb%d1%88%d0%b0-%d0%b5-%d0%bf%d0%be-%d0%b5%d0%b2%d1%82%d0%b8%d0%bd%d0%b0-%d0%be%d1%82-%d0%bd%d0%b0%d1%88%d0%b0%d1%82%d0%b0/", "text": "Най-изгодни са колите в Словакия Храната в Полша и Румъния е по-евтина, отколкото в България, въпреки че доходите в тези две страни са по-високи отколкото у нас. Като цяло цените в България са най-ниските сред страните от ЕС като нивото им е 48% от средното за общността. Това означава, че с едно и също количество пари българинът може да си купи двойно повече стоки и услуги от средния европеец. Доходите в България обаче са над 5 пъти по-ниски от тези в ЕС. У нас средното заплащане за час работа е 4,9 евро, а средното за ЕС възнаграждение е 26,8 евро, показват данните на Евростат за 2017 г. Затова жизненият ни стандарт е около 50% от този на средния европеец. Освен това се оказва, че има страни от ЕС, в които редица групи стоки са по-евтини отколкото у нас. Най-евтина е храната в Румъния. Там цените на основните храни и безалкохолни са само 62% от средните за ЕС. След това е Полша, където цените на храните са 65% от средните за ЕС. България остава чак на трето място по евтини храни като у нас цените са в размер на 73% от средните за Общността. Оказва се, че в Румъния и Полша човек може да се прехранва доста по-лесно отколкото у нас. Най-скъпа е храната в Дания (с 50% над средното за ЕС ниво), Швеция (+26%) и Австрия (+35%). По отношение на потребителската електроника България се нарежда чак на четвърто място сред страните от ЕС по най-ниски цени, като се класира наравно с богата държава като Великобритания. У нас и във Великобритания цените на потребителската електроника са само със 7% по-ниски от средните за ЕС. Най-евтина е техниката за дома в Ирландия като там цените са с 14% по-ниски от средните. В Полша и Чехия цените също са по-ниски отколкото у нас – съответно с 11% и 8% под средните за ЕС. По отношение на личните транспортни средства България е чак на седмо място в ЕС по ниски цени, като се класираме наравно с Естония. У нас и в Естония колите са с 14% по-евтини от средното ниво. Най-ниски са цените на колите в Словакия – с 19% под средните. В Чехия цените са с 18%, а в Румъния – със 17% под средното ниво. По-евтини са колите и в Полша, Латвия и Литва. В България обаче са най-евтините дрехи, алкохол, цигари, хотели и ресторанти в ЕС. Цените на дрехите в България са с 20% по-ниски от средните в ЕС. Алкохолът и цигарите са с 44% по-евтини от средното ниво, а ресторантите и хотелите са с 55% по-ниски цени.", "date": "2018.06.20", "title": " Храната в Полша е по-евтина от нашата\t\t\t"}
{"url": "https://trud.bg/%d0%bf%d0%be%d0%bd%d0%b5-%d0%bf%d0%be-%d0%b4%d0%b2%d0%b0%d0%bc%d0%b0-%d0%b1%d1%8a%d0%bb%d0%b3%d0%b0%d1%80%d0%b8-%d0%bd%d0%b0-%d1%82%d0%b5%d1%80%d0%b5%d0%bd%d0%b0-%d0%b2-%d0%bd%d0%b1%d0%bb/", "text": "Поне по двама българи във всеки момент от мачовете ще трябва да имат отборите от Националната баскетболна лига през новия сезон. При това играчите не трябва да са придобили българско гражданство по натурализация. Иначе отборите получават право да включват по шестима чужденци, вместо по пет, в групата за мачовете. Според правилника, за изпълнението на правилото по чл. 74, отговорност носи старши-треньора на отбора, а дежурният представител трябва да следи за изпълнението му. През изминалия сезон нарушение на правилото допусна тимът на „Балкан“ като пусна едновременно петима чужденци в домакинството с „Академик Бултекс 99“. Това доведе до служебна загуба, която струва първото място на „зелените“ в редовния сезон.", "date": "2018.06.20", "title": " Поне по двама българи на терена в НБЛ"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d1%81%d0%bb%d0%b5%d0%b4%d0%b2%d0%b0%d1%89%d0%b8%d1%82%d0%b5-%d0%b4%d0%bd%d0%b8-%d1%81%d0%b0-%d1%80%d0%b5%d1%88%d0%b0%d0%b2/", "text": "Точно една година, след като с премиера Заев се поклонихме заедно пред паметника на цар Самуил в София, парламентът на Република Македония ратифицира договора с Република Гърция за решаване на спора за името. Поздравявам нашите съседи за смелата и решителна стъпка. Това написа премиерът Бойко Борисов във фейсбук. “Само една година мина от общото ни честване със Зоран, а регионът вече дава пример за добросъседство, разбирателство и общи действия за по-добро бъдеще. Вдъхновение за всичко това бе и нашият договор за приятелство с Република Македония, който бе ратифициран единодушно в нашия парламент”, пише още министър-председателят. “Следващите няколко дни са решаващи не само за бъдещето на Република Македония, но и за Западните Балкани. Призовавам всички приятели от Европейския съюз да участват в нашите усилия за една по-стабилна и сигурна Европа. Няма друг път за нашите съседи. Нека им покажем, че са част от нашето семейство!”, пише още Борисов.                         АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.20", "title": " Бойко Борисов: Следващите дни са решаващи за бъдещето на Република Македония и Западните Балкани"}
{"url": "https://trud.bg/%d0%b4%d0%b6%d0%be%d0%ba%d0%be%d0%b2%d0%b8%d1%87-%d0%be%d0%b1%d0%b5%d1%89%d0%b0-%d1%82%d1%80%d1%83%d0%b4%d0%b5%d0%bd-%d0%bc%d0%b0%d1%87-%d0%bd%d0%b0-%d0%b3%d1%80%d0%b8%d0%b3%d0%be%d1%80/", "text": "Новак Джокович очаква тежък и равностоен мач с Григор Димитров във втория кръг на турнира на трева в Куинс (Великобритания). Сърбинът участва в надпреварата за пръв път от 8 години и признава, че никога не се е чувствал особено добре на тази настилка, но даде само 3 гейма на Джон Милман (Австралия) в първия кръг. „В момента мисля само за тенис и как да подобря играта си – заяви Джокера. – Мачът с Димитров ще е предизвикателство и за двама ни. Може би този път ще ми е по-трудно, защото не съм играл много в последната година.“ Доста повече проблеми в опита си да се върна в играта има Анди Мъри. Британската звезда загуби с 6:2, 6:7 (4), 5:7 от Ник Кириос (Австралия) първия си мач от близо година. Поражението в Куинс явно разочарова шотландеца, който призна, че може да не играе на „Уимбълдън“. „Не изключвам възможността да играя в Ийстбърн, а да пропусна Ол Ингланд Клъб“, заяви шотландецът. Роджър Федерер пък започна ударно защитата на титлата си в Хале (Германия). Маестрото от Швейцария надигра с 6:3, 6:4 британеца Алияз Бедене. Победата му е 17-а поредна за него на трева с титлата от Щутгарт миналата седмица и миналогодишния „Уимбълдън“. „След толкова много успехи няма как да съм тук за друго освен за нова титла“, заяви Федерер, който трябва отново да стане шампион в Хале и на „Уимбълдън“, за да запази първото си място в ранглистата.", "date": "2018.06.20", "title": " Джокович обеща труден мач на Григор"}
{"url": "https://trud.bg/%d0%b0%d1%80%d0%b0%d1%82%d0%b5-%d0%b8-%d0%b1%d1%80%d0%b0%d1%82%d1%8f-%d0%b0%d1%81%d0%b5%d0%bd%d0%be%d0%b2%d0%b8-%d0%bf%d0%be%d0%b2%d0%b5%d0%b6%d0%b4%d0%b0%d1%82-%d0%bb%d1%8a%d0%b2%d0%be%d0%b2/", "text": "Старши треньорът на националния отбор Жоел Арате ще предвожда отбора на „Лъвовете“ в Националната боксова лига. Първият кръг от надпреварата е в събота в театър „Иван Радоев“ в Плевен, а кубинският специалист ще разчита на тримата братя Асенови – Даниел (категория до 52 кг), Боян (56 кг) и Катин (60 кг). Техен съперник ще е тимът на „Хановете“, чийто треньор ще е помощникът на Арате в националния тим Валентин Поптолев. В редиците му пък ще са националите Тинко Банабаков (52 кг), Кирил Русинов (60 кг) и Иван Мечков (91 кг). „Националната боксова лига „Ефбет“ е най-важният проект на федерацията през тази годината при мъжете, които нямат голямо първенство“, заяви президентът на БФБокс Красимир Инински. Увеличен е и наградният фонд – победителят от всяка среща ще получава по 500 лв., а загубилият – 200 лв.", "date": "2018.06.20", "title": " Арате и братя Асенови повеждат „Лъвовете“"}
{"url": "https://trud.bg/%d1%81-%d1%84%d0%b0%d0%ba%d0%b5%d0%bb%d0%bd%d0%be-%d0%b1%d1%8f%d0%b3%d0%b0%d0%bd%d0%b5-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d1%89%d0%b5-%d0%be%d1%82%d0%b1%d0%b5%d0%bb/", "text": "За поредна година Община Благоевград организира олимпийско бягане. Спортното събитие ще се проведе на 23 юни- Международен олимпийски ден и Деня на българския олимпиец. Старта ще бъде даден в 09:30 часа, около езерото в парк „Бачиново“. Събитието се организира съвместно с Олимпийски клуб Благоевград и Община Благоевград, със съдействието на БОК. Преди старта на факелното бягане ще бъде запален символично олимпийския огън от Мария Киркова, участник в три Зимни олимпийски игри – Ванкувър 2010 г, Сочи 2014 и Пьонгчанг 2018 и Иво Балабанов, участник в Младежките олимпийски игри в Нанджинг 2014 година.  В проявата ще се включат около 100 участника, студенти от специалности „Физическо възпитание и спорт” и „Спорт“ в ЮЗУ „Неофит Рилски”, преподаватели, ученици и деца от спортните клубове в Благоевград. Участниците в кроса ще получат тениски с олимпийския символ, осигурени от БОК и международен олимпийски сертификат, подписан от президента на Международния олимпийски комитет Томас Бах и председателя на Българския олимпийски комитет Стефка Костадинова.  Международният олимпийски ден се чества от януари 1948 г. с Решение на Международния олимпийски комитет /МОК/. През 1987 г МОК насърчава НОК да отбелязват Международният олимпийски ден с различни инициативи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.20", "title": " С факелно бягане Благоевград ще отбележи Деня на българския олимпиец"}
{"url": "https://trud.bg/%d1%81%d0%b2%d1%8a%d1%80%d1%88%d0%b2%d0%b0-%d0%b1%d0%b8%d1%80%d0%b0%d1%82%d0%b0-%d0%b2-%d0%bc%d0%be%d1%81%d0%ba%d0%b2%d0%b0/", "text": "МОСКВА – Русия е във футболен екстаз. За първи път от 32 години „сборная“ се класира на осминафинал на световно първенство, след като разгроми и Египет с 3:1. Икономически триумфът на руснаците носи изключително големи изгоди на ресторантите из страната и особено в столицата Москва. Само че край Червения площад забиха алармата – бирата свършва. Русия не спа след победата от радост, а в нея се включиха и всички чуждестранни фенове. „Не знаехме, че ще искат да пият само бира“, оплака се сервитьор в един от тузарските ресторанти до Кремъл. Повечето от тях работят денонощно, защото напливът на хора е невероятен. „Има толкова много народ по улиците и всички до един пият здраво – продължи сервитьорът. – Горещо е, а футболът е горещ спорт.“ Преди световното от руското правителство предупреждаваха феновете да не пият повече от една бира на ден, като това се отнасяше основно за англичаните. Но нито веднъж от началото на турнира не е имало проблем от криминален характер, а бирата се лее със силата на река Москва. От бар „Гогол“ разказаха с възхищение, че за три дни там са изпити 800 литра бира. Най-големите пиячи се оказаха феновете на Мексико. Победата над Германия с 1:0 очевидно „отвори глътката“ им. Много се харесва местната бира „Жигули“.", "date": "2018.06.20", "title": " Свършва бирата в Москва"}
{"url": "https://trud.bg/%d0%ba%d1%80%d0%b8%d0%b7%d0%b8%d1%81%d0%bd%d0%b0-%d1%81%d0%b1%d0%b8%d1%80%d0%ba%d0%b0-%d0%b2-%d0%b3%d0%b5%d1%80%d0%bc%d0%b0%d0%bd%d0%b8%d1%8f/", "text": "МОСКВА – Крахът на Германия с шокиращо 0:1 срещу Мексико на Мондиал 2018 доведе до кризисна сбирка в отбора. С 50 минути закъсня пресконференцията на Мануел Нойер, преди отборът да отлети за Сочи за втория си двубой с Швеция. „Никога комуникацията сред нас не е била толкова силна – каза вратарят. – Не се нуждаем от втора аларма. Всички следващи мачове са финали за нас и сме готови за тях. Отборът вярва, че ще стигнем до елиминационните кръгове. Лидерите на тима трябва да поемат повече отговорност на терена. Но има и необичайни ситуации, от което Мексико се възползва. Не бяхме готови за този мач. На срещата всички говорихме. Никой не бе сложил лепенка на устата си. Всеки трябва да се запита дали е готов да даде всичко. Мексиканците ни създадоха проблеми, с които не успяхме да се справим. Сигурен съм, че от сега нататък лицето ни ще е друго. Няма разделение в отбора. Момчетата, които спечелиха Купата на конфедерациите, са част от нас.“", "date": "2018.06.20", "title": " Кризисна сбирка в Германия"}
{"url": "https://trud.bg/%d0%bb%d0%b0%d0%bb%d0%be%d0%b2%d0%b0-%d1%81-%d0%bb%d0%b8%d1%87%d0%b5%d0%bd-%d1%80%d0%b5%d0%ba%d0%be%d1%80%d0%b4-%d0%b7%d0%b0-%d1%81%d0%b5%d0%b7%d0%be%d0%bd%d0%b0/", "text": "Ивет Лалова постигна нов личен рекорд за сезона в бягането на 100 метра на турнира в Монтрьо (Франция). Българката взе късия спринт за 11,18 секунди при перфектни условия – попътен вятър със скорост от 1,1 м/с. Така тя свали 9 стотни от най-доброто си постижение от началото на година. Това обаче стигна на Лалова само за трето място в състезанието. Победата грабна световната вицешампионка в дисциплината Мари-Жозе Та Лу (Кот д’Ивоар) с 10,95 сек, а втора с 11,16 сек остана Карол Захи (Франция). При мъжете пък триумфира Сие Чжъние с 9,97 се – нов рекорд на Китай.", "date": "2018.06.20", "title": " Лалова с личен рекорд за сезона"}
{"url": "https://trud.bg/%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0%d1%82-%d0%b8%d0%b7%d1%82%d0%be%d1%87%d0%b2%d0%b0%d0%bd%d0%b5-%d0%bd%d0%b0-%d0%bf%d0%b0%d1%80%d0%b8-%d1%87%d1%80%d0%b5%d0%b7-%d1%83%d1%87%d0%b5/", "text": "Разследват сигнали за източване на държавни пари чрез ученици фантоми и чрез отчитане на мними командировъчни в две училища в Горна Оряховица и в стражишкото село Камен. Проверките се извършват под наблюдението на Районната прокуратура в Горна Оряховица, научи “Труд”. Единият от случаите е в Професионалната техническа гимназия “Васил Левски” в железничарския град. Преди няколко месеца учител от школото алармирал прокуратурата, че в една от вечерните паралелки се водят около двасетина ученика, а реално в час влиза само един. Незабавно започнало разследване и се оказало, че в дневника на класа стриктно са записани двайсетина обучаеми и дори са им писани оценки. Заради това по случая е образувано досъдебно производство за изготвяне на официален документ с невярно съдържание. Престъпната схема била пресечена със съдействието на настоящата директорка на гимназията. “Когато бях назначена за директор, през февруари тази година, направих проверка и установих, че записаните ученици реално не влизат в час. Предприех законовата процедура и паралелката беше разформирована”, обясни директорката на Професионалта гимназия Габриела Данаилова. Парарелно с този случай, се прави разследване и за присвояване на държавни средства чрез фиктивни командировъчни. На 19 учители са били изплащани разходи за пътуване до селското училище с личните им автомобили. Реално обаче преподавателите са се комбинирали по трима-четирима души в една кола. Така за една учебна година са били присвоени около 15 000 лева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.20", "title": " Разследват източване на пари чрез ученици фантоми и мними командировки в две училища\t\t\t"}
{"url": "https://trud.bg/%d1%81%d0%b0%d0%bc%d0%be%d0%bb%d0%b5%d1%82-%d0%b7%d0%b0%d0%b3%d1%83%d0%b1%d0%b8-%d0%b5%d0%b4%d0%bd%d0%b0%d1%82%d0%b0-%d1%81%d0%b8-%d0%b3%d1%83%d0%bc%d0%b0-%d0%bf%d1%80%d0%b8-%d0%ba%d0%b0%d1%86%d0%b0/", "text": "Пътнически самолет на една от нискотарифните авиолинии – Норвегиън Еър, е загубил едно от колелата си, предава  . Инцидентът е станал миналия уикенд. Самолетът, който пътува от Рейкявик към Мадрид, иска аварийно кацане в Бирмингам заради хидравличен проблем. При приземяването гумите на единия колесник се пръскат на парчета. Любителско видео е запечатало драматичния момент и реакцията на аварийните екипи. За щастие всички 152-ма пътници на борда са останали невредими. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.20", "title": " Самолет загуби едната си гума при кацане"}
{"url": "https://trud.bg/%d0%b3%d0%be%d1%82%d0%b2%d0%b0%d1%87%d1%8a%d1%82-%d0%bd%d0%b0-%d0%b4%d0%b0%d0%bd%d0%b8-%d0%b4%d0%b5-%d0%b2%d0%b8%d1%82%d0%be-%d1%82%d0%b2%d0%be%d1%80%d0%b8-%d0%b2-il-siciliano-%d0%bd%d0%be%d0%b2/", "text": ", един от най-добрите майстор готвачи в Лондон, ще пренесе традиционния вкус на Италия на българското Черноморие. Той ще открие в   ресторанта   на 22 и 23 юни. Определени са два дни, защото преди заведението да отвори врати, към него има голям интерес, който надвишава капацитета му от 150 места. Целият кухненски персонал в IL Siciliano ще бъде от италианци, познаващи до основи традиционните специалитети на полуострова. Затова не се изненадвайте от богатия избор на ястия, някои от които типично средиземноморски. Освен фетучини и талиатели, ще има различни видове морска храна. Над 30 вида скариди ще включва менютo на ресторанта. Една от тях е червената. Според познавачи тя е и най-вкусната в света. В IL Siciliano Стефано Стека е предвидил специално карпачо от червени скариди. Менютo е добре замислено, защото майстор готвачът го подготвя със своя екип повече от месец. Ресторантът ще предлага и вечерна програма. Тогава под звуците на лека музика гостите ще могат да се отпуснат, пиейки коктейли. Стефано Стека ще им предложи и наргилета с микс от тютюн, направен по рецепта на известния в Лондон наргиле бар Mamounia Lounge специално за ресторанта му в България. Наргилетата са произведени в Египет, затова и са по-специални от обикновените. В горната им част има специална секция за натрошен лед. Чрез нея димът няма да дразни гърлото ви, защото ще бъде охладен. Заради високото им качество няма разпиляване на дима и има добра тяга. Стефано Стека е световно признат кулинар. Той е готвил в кухнята на на прочутия италиански ресторант “Сан Доменико”, удостоен с две звезди “Мишлен”. Двете звезди са нещо като нобелова награда в ресторантьорството – получават е най-добрите от най-добрите. Съдбата го отвежда в Лондон. Там работи в някои от най-известните ресторанти, докато накрая си отваря собствен. Неговите специалитети са сред любимите и на холивудските звезди. Стека е приготвял храна за комедийният актьор Дани де Вито, Мел Брукс, директора на “Формула 1” Рос Браун и др. Въпреки звездите на готвача ресторант на Стека няма да бъда префърцунено място с малки порции и високи цени, а ресторант, където можеш да хапнеш добре и да изпушиш най-хубавото наргиле в Европейския съюз.", "date": "2018.06.20", "title": " Готвачът на Дани де Вито твори в IL Siciliano – новият ресторант в Свети Влас\t\t\t"}
{"url": "https://trud.bg/%d0%be%d0%b1%d1%89%d0%b8%d0%bd%d1%81%d0%ba%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d0%b8-%d0%b0%d0%b3%d0%b5%d0%bd%d1%86%d0%b8%d1%8f%d1%82%d0%b0-%d0%bf%d0%be-%d1%85%d1%80%d0%b0%d0%bd%d0%b8/", "text": "Общинска полиция и представители на Агенцията по храните удариха нелегална борса за плодове и зеленчуци в квартал “Комлука”. Ромите продавали стоката си направо на тротоара, без разрешителни. “Забелязах нелегалната борса и веднага пратих колегите на мястото”, каза пред “Труд” Веселин Василев, шеф на УКОРС към общината. Продавачите били сварени на мястото и не успели да се изпокрият и да приберат “сергиите си”. Всички до един ще отнесат глоби. По пътя Созопол- Бургас вече се вихри и незаконна търговия на риба. Също роми продават риба със съмнително качество, при положение, че в момента прясна липсва на пазара. Шефът на Агенцията по храните в Бургас д-р Георги Митев заяви, че правят периодични проверки за  залавянето на “търговците”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.20", "title": " Общинска полиция и Агенцията по храните удариха нелегална борса на плодове и зеленчуци"}
{"url": "https://trud.bg/%d0%bf%d0%be%d0%b4%d0%bf%d0%b8%d1%81%d0%b2%d0%b0%d0%bc%d0%b5-%d0%b4%d0%be%d0%ba%d1%83%d0%bc%d0%b5%d0%bd%d1%82%d0%b8-%d0%bf%d1%80%d0%b5%d0%b7-%d1%82%d0%b5%d0%bb%d0%b5%d1%84%d0%be%d0%bd%d0%b0/", "text": "МВР разработва държавна електронна идентификация, която ще се вгради чрез чипове в новите лични карти, стана ясно на конференция за въвеждане на е-услуги. До няколко месеца МВР ще обяви търг за нова система за документи за самоличност. В бъдещите лични карти ще има чип с биометрични данни, електронен идентификатор и електронен подпис. На брифинга бяха представени безплатна платформа за правни документи и мобилно приложение за електронна идентификация. Платформата генерира документи, като молби за отпуск, заявления за напускане и трудови договори, което спестява време и адвокатски такси. Друго приложение пък ни спестява чакането на опашки в банки и общини. “В телефона ви ще имате електронен подпис и ще може да се идентифицирате пред банки, телекоми или общини дистанционно”, каза пред “Труд” проф. Георги Димитров, създател на приложението.", "date": "2018.06.20", "title": " Подписваме документи през телефона"}
{"url": "https://trud.bg/%d0%bf%d0%be%d0%ba%d0%b0%d0%bd%d0%b5%d1%82%d0%b5-%d0%b7%d0%be%d1%80%d0%b0%d0%bd-%d0%b7%d0%b0%d0%b5%d0%b2-%d0%bd%d0%b0-%d0%bf%d0%b5%d1%82%d1%80%d0%be%d0%b2%d0%b0-%d0%bd%d0%b8%d0%b2%d0%b0/", "text": "С доброто начало, което поставиха двамата премиери Бойко Борисов и Зоран Заев – полагането на венци на паметника на Цар Самуил в София и на Гоце Делчев в Скопие, бяха разчупени догматични неистини в отношенията между България и Македония в продължение на повече от 100 години. Всички посрещнахме с удовлетворение дългоочаквания добросъседски договор между нашите страни. И какво по-хубаво продължение на нашата обща история от това македонският премиер Заев да бъде поканен на тържествата на Петрова нива на 17 и 18 август 2018 г., когато се навършват 115 години от Илинденско-Преображенското въстание. Както Борисов подчерта, въстанието не е Илинденско, а е Илинденско-Преображенско. Добре ще е да припомним как се стига до него. То е организирано и ръководено от ВМОРО (Вътрешна македоно-одринска революционна организация), основана под това име от д-р Христо Татарчев, Дамян Груев, Петър Попарсов, Андон Димитров, Иван Хаджиниколов и Христо Батанджиев през 1893 година. В 1894 г. към ВМОРО се включва легендарният Гоце Делчев, който по примера на Раковски разработва четническата тактика. Организацията създава през 1896 година шест революционни окръга: Солунски, Битолски, Скопски, Струмишки, Серски и Одрински. В началото на 1903 г. се взема и решението за всеобщо въстание, а в края на юни на Петрова нива в Странджа делегатите от Одринско също решават да въстанат под ръководството на Михаил Герджиков, Лазар Маджаров и капитан Стамат Икономов. Избухва почти едновременно на християнските празници Илинден и Преображение и затова се нарича Илинденско-Преображенско. Какво по-голямо доказателство за обща история между България и Македония! Въстанието е кърваво потушено: в 239 сражения участват 26 000 бойци, като загиват около 1000. Опожарени са 1200 села, без дом остават 70 000 души, а 30 000 емигрират в България, тоест кървавият дан за свободата е обща – и за илинденци, и за преображенци. Именно затова съм убеден, че е съвсем естествено Зоран Заев да бъде поканен на тържествата на Петрова нива тази година през август. Според подписания договор между двамата министър-председатели България и Македония създадоха съвместна комисия, която да уточни фактите в общата ни история. Ако за древната и средновековната възрожденска история поне за мен няма никакъв спор, че сме един народ, то в най-новата ни – след Освобождението от турско робство, няма по-силно доказателство от Илинденско-Преображенското въстание. Тази комисия трябва да наблегне най-много на изопачаването на историята на Третата българска държава от страна на македонските учени, македонското правителство и на политическите сили там. Проблемът на съвместната комисия е, че тя е съставена от дипломати историци. А знаем каква е работата на дипломатите… Това мое предложение за общо тържество на Петрова нива би могло да бъде и първия тест за тази комисия, която би трябвало да натисне политиците в тази насока. Едно от доказателствата за това, че нещата може вече да се променят към по-добро, но все още не достатъчно, е и неясното ново преименуване на бившата югославска република. Новото й име е свързано с географско название – крайно размито, тъй като и нашата Пиринска Македония е част от така наречената Северна Македония. Та това дори не отговаря на географския термин, че Македония има три части – Егейска, Вардарска и Пиринска. Такова понятие Северна няма. Всъщност то има една единствена цел и това под натиска на Великите сили, които стават все по-брутални – да вкарат сегашната държавица колкото се може по-бързо в НАТО, да се възползват от мястото за разположение на своите бази. А и не случайно съвсем скоро предстои сесия на Алианса, на която Македония би трябвало да получи покана за членство. Независимо, че още не е проведен референдум, нито път е променена конституцията й. А за значително по-голямата цел на Македония – Европейския съюз, както се казва: „Трай, коньо, за зелена трева“. Няма как да не спомена, че не трябваше така благо да приемаме новото име на Македония, защото има опасност Македония една част да стане гръцка, а друга – албанска. Едва ли ще се стигне до разделяне, защото времената вече са други. Но подчертавам, че това е наименование, което няма нищо общо нито с историята, нито с географията, нито с логиката. Няма да се уморя да повтарям, че ако нашият министър председател покани македонския си колега на тържествата на Петрова нива, всички заедно ще признаем, че въстанието е Илинденско-Преображенско и най-новата ни история също е обща. Става дума за историята от 1934 година, когато става разделянето ни и опитите за създаване на македонска нация. Което се извършва бавно, постепенно и сигурно, благодарение на Тито и другите герои от Коминтерна, и подкрепено за най-голямо съжаление от останалите Велики сили. Които иначе нямат нищо общо с Коминтерна, но явно това положение им допада.   Път за изтриване на омразата Общите чествания на Петрова нива в Странджа със сигурност ще утвърдят най-болезнената точка в нашите отношения – общата ни история, включително и в миналия век до прословутото заседание на Коминтерна през 1934 г. Ще имаме общо честване на едно и също събитие. Това е пътят, по-който трябва да се върви, за да се изтрие нагнетяването между двете държави, да се изтрие и омразата помежду ни, особено от македонска страна. Борисов да покани не само колегата си Заев, с него да дойде цяла делегация – общественици, историци. Както той отиде в Скопие за Илинденската част на въстанието, сега нека те да дойдат в Странджа за преображенската част на едно и също въстание.", "date": "2018.06.20", "title": " Поканете Зоран Заев на Петрова нива\t\t\t"}
{"url": "https://trud.bg/%d0%ba%d0%b0%d0%bb%d0%be%d1%8f%d0%bd-%d0%bf%d0%b0%d1%80%d0%b3%d0%be%d0%b2-%d0%bb%d0%b8%d0%b4%d0%b5%d1%80-%d0%bd%d0%b0-%d1%81%d1%82%d0%be%d0%bb%d0%b8%d1%87%d0%bd%d0%b0%d1%82%d0%b0-%d0%be%d1%80%d0%b3/", "text": "– Г-н Паргов, преди дни социологическо проучване на АФИС показа, че резултатите на БСП и ГЕРБ са почти изравнени. Вярвате ли на тези данни? – Не можем да разчитаме стопроцентово на подобни проучвания. Те обаче ни показват дали вървим в правилната посока или някъде бъркаме. Но тенденцията от парламентарните избори през 2017 г. досега, за съжаление, се запазва – т.е. БСП задържа доверието на нивото на спечеленото на парламентарните избори, но разликата с ГЕРБ е между 2 и 5%. Данните от АФИС показват, че ако има предсрочни избори, резултатът е неясен, тъй като сме в изравнени позиции. – Обсъждате ли в партията как да разширите подкрепата за БСП? – Този разговор вече е започнал. В началото на годината си пожелахме БСП да започне да расте и да задмине ГЕРБ. Така както го прави в Гърция „Нова демокрация“ със СИРИЗА. Там тенденцията е при предсрочни избори „Нова демокрация“ да ги спечели и да свали СИРИЗА от власт. Това е и нашата цел. Въпросът е дали ще можем да я постигнем. През втората половина от годината сме заложили на изграждането на алтернативни политики, чрез които да покажем на хората БСП „за“ какво е, а не само да участваме в чужди игри и мачове, да подкрепяме едно или друго решение на управляващите. Без значение дали идва от Каракачанов, Симеонов, или от ГЕРБ. – Как ще увеличите подкрепата за БСП след като се самоизолирахте и непрекъснато демонстрирате самодостатъчност? Вие на практика нямате партньори. – Въпросът за стратегическото партньорство е ключов по пътя към властта. Това е въпрос, който ние си задаваме и си даваме сметка, че на този етап изглеждаме в изолация. Вариантите са няколко. Единият е да търсим споразумения на базата на компромиси, но дали ще получим подкрепа в партията и от хората е друг въпрос. Вторият вариант е ние самите ясно да поставим нашите политики и цели (това, за което се борим) и на тази основа да търсим съмишленици. – В повечето европейски държави патриотични и националистически формации печелят привърженици. Обсъждали ли сте варианти за партньорство с партии от този спектър? – Партньорство по определени политики, които са в полза на България, да. Но когато говорим за цялостен модел на управление, нещата стоят различно. Още на изборите за следващ европарламент всички проевропейски партии и националистическите ще се разделят. Тогава ситуацията ще бъде много интересна, ако това правителство още управлява – ще наблюдаваме как Борисов е в коалиция с националисти, а в предизборната кампания той и партньорите му ще говорят различни неща. Не зная как ще гледат на това неговите партньори от Европа. За БСП едно е сигурно – че е проевропейска партия, а не антиевропейска, независимо от мантрата, която допуснахме да наложи опонента ни по време на кампанията през 2017 г. Това е една от грешките ни. – Имате предвид изказването: „Демокрацията ни отне много“. – Не само него. Те бяха няколко поред. А БСП е една от най-европейските партии, които имат съществен принос за влизането ни в ЕС. – Сергей Станишев дали мисли същото след позицията на БСП срещу Истанбулската конвенция? – Не е Истанбулската конвенция нещото, което може да обедини Европа и което олицетворява проевропейската политика. Основата на обединението на Европа в този вид е нещо друго, което БСП носи в своята история – това е антифашистката съпротива, борбата срещу кафявата чума, която накара европейските народи да направят това обединение, за да не се повтори никога повече случилото се в периода 1941-1945 г. Истанбулската конвенция е един елемент от еволюцията и развитието на отношенията в обществото. Конвенцията носи много противоречия и спорове. – Ще ви върна към темата за разширяването на подкрепата за БСП. Кажете, кои са възможните ви потенциални партньори. – Всички партии, които биха подкрепяли и изпълнявали програмата на БСП – доста твърда позиция, която от сегашна гледна точка изглежда неосъществима. По-важното е не ние да ги търсим, а те нас да търсят и да искат да управляват с нас, да изпълняват програмата, която сме заложили. Изпихме доста горчиви чаши, водейки се по чужди програми и интереси. – Докъде стигнаха разговорите ви с АБВ? – Разговори с АБВ, за съжаление, няма. Не веднъж съм къзвал, че този, който умее да обединява, той ще спечели. Този, който разединява, той винаги губи. АБВ стои в лявото пространство, без значение, че в това пространство доминантата е БСП. Смяната на лидерството в АБВ отваря определени въпроси за размисъл от типа: На едни предстоящи избори ние можем ли да си партнираме с АБВ, или по-скоро ще си пречим, от което ще загуби лявото? На този етап националното ръководство на БСП няма решение, няма разбиране в посока по-задълбочени разговори в АБВ. – Обществото очаква повече социални послания от БСП, а партията ви се занимава с други въпроси. – След като правителството направи една година управление, ние имахме отчет за дейността на групата в парламента, която беше доста активна през това време. Ще ви припомня част от законопроектите ни – през юни 2017 г. предложихме да се актуализират пенсиите към 2013 г., като първи етап. За последно такава актуализация е правена към 2008 г. Ами предложенията ни за защита на майките и майчинството, за хората в неравностойно положение и т.н. За съжаление, фокусът на обществото е върху един или друг скандал – дали е „суджукгейт“, дали е „кумгейт“, дали е „ЦУМгейт“, дали е някоя по-ефектна сапунка, която се развива и отмества вниманието от реалните проблеми. Наша грешка е, че често влизаме в подобни сценарии. В политиката не винаги е най-важно какво си направил, какво си казал, а какво усещане си оставил у хората. Много пъти сме правили доста неща докато сме били в управлението, а накрая хората са имали различно усещане и то се е отразявало негативно върху един или друг изборен резултат. – Предстои да представите програма на БСП, която нарекохте алтернативна. Кое е алтернативното в нея? – Приоритетите, на които трябва да заложим, са три – доходи и жизнен стандарт, образование и здравеопазване. Много пъти са ни упреквали, че се разпиляваме, че липсва фокус и никой не може да запомни предлаганото от нас. Доходите и жизненият стандарт бяха тема в предизборната програма на много партии през 2017 г. Всички се надпреварваха да раздават по-високи пенсии и заплати. Доходите и жизненият стандарт са свързани с една друга наша тема – за икономиката. Защото би трябвало да се генерират повече приходи в бюджета, от които да има повече средства за преразпределяне. Темата е свързана и с по-активното участие на държавата във формирането на БВП. В момента това участие е снижено до 10%, а при западните ни партньори стига до 40%. Държавата би следвало да се превърне в пазарен играч и да излезе от ролята на статичен наблюдател. Иначе казано – повече държава в икономиката. – Имате ли вече яснота кои ще издигате за евродепутати и не е ли време да има критерии, по които да бъдат избирани, освен заради партийни заслуги? – Критерии винаги е имало. Сред тях са тези за активност, популярност, обществена дейност. Много желаещи, може би, ще се появят – хора, които смятат, че могат да бъдат полезни в това си качество. Тепърва разговорът предстои. Следващия месец ще зададем тон на дискусията по темата в София на кръгла маса с участието на наши български евродепутати. Разговорът ще бъде около предложенията на ПЕС, това какви са техните виждания за развитието на Европа и какво е мястото на България с оглед защита на националните интереси. – Колко депутати в следващия Европарламент в Брюксел биха били успех за БСП? – И един повече би било успех. – Няма как да не си поговорим и за предстоящите местни избори, където БСП на практика след последните изчезна от картата на България. – Така се случи през 2015 година и се надяваме, че през 2019-а Галиче няма да бъде нарицателно за местните избори. Давам пример със София, където с 90% сгрешени протоколи, по изказването на изтъкнатия изборен експерт проф. Михаил Константинов, се претендира за честни и прозрачни избори. – Имате ли профил на следващия кандидат на БСП за кмет на София? – Вече обявих условно стратегията за местните избори. Направих го още миналата година на обща среща със софийския актив в присъствието на Корнелия Нинова. Търсим софийския Румен Радев. Тогава се започнаха спекулации с имената на Георги Свиленски, Елена Йончева и други. Идеята е, че търсим профил на доказал се мениджър с успехи в кариерата му досега. За предпочитане е да бъде архитект, защото има какво да се желае в градоустройството на София, или инженер-строител, имайки предвид неуспехите на „Дондуков“ и други подобни обекти, за които е очевидно, че кметът трябва да бъде наясно с инфраструктурата и с градоустройството. – Мъж или жена? – Едва ли половият признак ще бъде водещ, по-скоро качествата на кандидата са важни, защото хората ще гледат биографии, излъчване и поведение. – След като стана въпрос за проблемите на София, какво толкова ви пречи Бронзовата къща, че поисках­те даже 2 оставки заради нея? – Бронзовата къща предизвика доста дискусии, когато се появи като предложение за изграждане като символ на българското председателство на Съвета на ЕС и следващото – австрийското. Това, което ни притеснява е, че всичко стана много набързо, някак си лобистко, без нужните технически и други подготовки. Стана ясно, че вместо Бронзовата къща да се изгради за един месец, ние не можем да я изградим вече 6 месеца – на фона на преминаващото вече европредседателство. Някой трябва да поеме отговорност за това, че подведе Общинския съвет и обществото. Да Ви припомня, че представители на управляващите, начело с Малина Едрева катоРаймонда Диен обикаляха студия и ни убеждаваха какво достижение е тази къща. Тогава се въздържахме от подкрепа и предложихме след изтичането на една година – периодът, в който къщата трябва да стои там, да се направи конкурс, тъй като стана ясно, че това ще се прави без конкурс, някак заобикаляйки закона. Самият Пламен Деянов(автор на проекта) сподели в интервю, че е подучен от общината как да заобиколи законовите процедури и да се избегне конкурс. Това е скандално и за него трябва да се носи отговорност. – Колко ни струва Бронзовата къща? – На столичния общински съвет струва над 95 000 лева уж като укрепване, без да са ясни разходите по осветление и охрана, които също общината трябва да поеме. За какъв период от време не е ясно, защото е очевидно, че не можем да я изградим за 6 месеца, да стои 6 месеца и след това да я премахнем. Сравнение ще направя с мавзолея, който беше на това място се изгради за 3 дни от целокупния български народ, а след това разрушен за 6 дни от инж. Евгени Бакарджиев, а ние 6 месеца не можем да изградим една къща. – Защо отново столичният общински съвет променя правилата за детски градини? Питам за тях, защото това е един от най-големите проблеми на младите семейства в София. – Сагата с детските градини тече вече 10 години. Проблемът се прехвърли и върху първи клас, което е свързано най-вече с личните предпочитания на родителите, това създава дисбаланс в София. Едни училища и детски градини станаха по-предпочитани, за сметка на други. С промяната в наредбата от преди няколко месеца, се въведе ред и порядък по местоживеене, свързан с райониране. Когато говорим за детски градини, въпросът е свързан със строителство на нови такива, за да се избегне струпването и нарушаването на наредба в здравеопазването, която указва на едно дете колко пространство се полага. В Общинския съвет водихме дебат по темата, в който някой си затваряше очите. Ако трябва на 4 кв.м да има едно дете, ние в това пространство имаме по 2-3. Имаме нужда от нови детски заведения, които да разтоварят съществуващите. По отношение на първи клас наредбата предстои да бъде коригирана с оглед на частни случаи, които се появиха като проблеми.Тепърва тази система ще започне да се нагажда като правила.", "date": "2018.06.20", "title": " Калоян Паргов, лидер на столичната организация на БСП, пред „Труд“: Партньор може да ни е всяка партия, която би изпълнявала нашата програма\t\t\t"}
{"url": "https://trud.bg/%d0%b7%d0%b0%d0%bb%d0%be%d0%b2%d0%b8%d1%85%d0%b0-%d0%b4%d0%b2%d0%b5-15-%d0%b3%d0%be%d0%b4%d0%b8%d1%88%d0%bd%d0%b8-%d0%bc%d0%be%d0%bc%d0%b8%d1%87%d0%b5%d1%82%d0%b0-%d0%be%d0%b1%d0%b8%d1%80%d0%b0%d0%bb/", "text": "Служители на МВР в Лом разкриха две непълнолетни момичета, които цяла година се промъквали в къщите на възрастни мъже в близко село и задигали скътаните им пари. Установената досега плячка на невръстните крадли е над 1000 лева, съобщиха от полицията. По предварителни данни ударите в домовете на дядовците в село Разград започнали през миналото лято. На 28 юни 2017 г.в Районното управление на МВР в Лом постъпил сигнал, че по обед две неизвестни лица влезли през незаключена врата в къщата на 76годишния Цветан Г., нанесли му удари в тялото и главата и откраднали неустановена сума пари. Медицинският преглед на дядото обаче не установил следи от побой. Случаят останал неразкрит до миналата седмица, когато друг възрастен мъж от Разград – Стефан С./74 г./, се оплакал в полицията, че му е изчезнала пенсията. Започналото разследване на случая установило, че през нощта на 11 срещу 12 юни тази година 15 годишните Е. З. и В. С. махнали райбер от входната врата на стареца и задигнали 480 лева, скрити под покривка на маса. Двете момичета често посещавали дома на дядото под различни предлози – да му помагат или разговарят с него и знаели къде държи парите си. При разпитите в присъствието и на служител на Детска педагогическа стая момичета признали, че та са извършили и кражбата на 600 лева от дома на 76 годишния дядо Цветан през юни 2017 г. Едната отвлякла вниманието на стареца, а другата задигналата 600-те лева, сешоар и дамска козметика от една от стаите. Изясняването на момичешките набези в домовете на пенсионерите в селото продължава, не е изключено двете девойчета да са извършили и други кражби, смятат криминалистите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.20", "title": " Заловиха две 15-годишни момичета, обирали дядовци в ломско село"}
{"url": "https://trud.bg/%d1%82%d1%80%d1%8a%d0%bc%d0%bf%d0%be%d1%86%d0%b5%d0%bd%d1%82%d1%80%d0%b8%d0%b7%d0%bc%d1%8a%d1%82-%d0%bd%d0%b0-%d0%b0%d0%bc%d0%b5%d1%80%d0%b8%d0%ba%d0%b0-%d0%bd%d1%8f%d0%bc%d0%b0-%d0%b2%d1%80%d1%8a/", "text": "САЩ променят коренно правилата на играта И този месец всички гледаха ошашавени Доналд Тръмп. На срещата с най-верните си съюзници от Г-7 американският президент дойде по-късно, държа се войнствено, нахока всички и си тръгна по-рано. Дори единството около санкциите срещу Москва беше разбито след като Тръмп с невинна усмивка предложи Русия да се завърне като член на клуба. Стресираните лидери набързо подготвиха заключителна декларация, с която все пак да покажат пред света, че все още са семейство, но не успяха да догонят американеца, който си тръгна по-рано. Видимо недоволен, Тръмп се качи на самолета и пое курс към Далечния Изток. Вече на борда се започна истинска бомбардировка, но не срещу ядрените инсталации на Северна Корея и не с бомби, а с „туитове“ срещу собствените му съюзници, останали на земята, които гледаха с плаха надежда отлитащия самолет, че все пак дори в полет американският президент ще сложи подпис върху заключителния документ. Уви! През Туитър Тръмп отхвърли Декларацията, обиди в подлост и лицемерие канадския премиер Джъстин Трюдо, обвини Канада и Евросъюза, че „богатеят“ за сметка на САЩ, при това се възползват от военната защита на САЩ. Конкретно обвини ФРГ, че отделя едва 1% от своя БВП за НАТО, докато САЩ плащат 4% при това от на порядък по-голям БВП и „…нима все още някой вярва, че в това има смисъл?!“. Напомни, че страните от ЕС имат положително салдо от 151 млрд. щ. д. в търговията си със САЩ и тези страни са длъжни да увеличат значително разходите си за отбрана. Полетът свърши и Тръмп вече видимо доволен се впусна в преди това немислима и приятелска среща със северно-корейския председател Ким Чен Ун. Дълго и показателно ръкостискане, суперлативи към корееца, колко бил умен, напредничав, перспективен. Подписване на „историческа“ декларация, грандиозни планове за пълно ядрено разоръжаване на корейския полуостров, отмяна на над 300 санкции, гаранции за Северна Корея и лично за Ким от страна на САЩ, перспектива за мирен договор, инвестиции, отмяна на военните учения с Южна Корея и значително изтегляне на американските войски от полуострова. И двете събития наглед са коренно противоположни, но в действителност взаимосвързани и подчиняващи се на една логика. САЩ си прибират парите обратно. С намаляване на ядрената опасност от Корея отпадат и скъпоструващите патрули на две авионосни групи на САЩ, разгръщането на нови позиционни райони на тактическата противоракетна отбрана THAAD. Бъдещото подписване на мирен договор ще позволи намаляването на огромната структура на 8-ма полева армия на САЩ в Корея, която за 70 години изхарчи главоломни пари, но за сметка на това не успя да усмири Севера. Евентуалното отваряне на Севера ще осигури нов напълно незадоволен пазар за целия спектър на американската промишленост и независимо, че Пхенян няма пари, всичко може да се уреди със заеми, под проценти, което също си е продукт на американската банкова система. Декларацията с противника (защото САЩ и КНДР са само в примирие) се подписа заради пари, спестени и бъдещи. Неподписването на декларацията със съюзниците, също. Ако до сега на срещите на Г-7 дори да е имало противоречия, те са оставали вътре в групата, настоящият демонстративен демарш от страна на Тръмп вече бележи коренна промяна. И нека няма чак толкова учудени физиономии и наивистични обяснения на случващото се само с ексцентричността на американския президент. Същите тези неща за неравнопоставеността в световната търговия и дисбаланса в разходите за НАТО ги чухме от него и миналата година на тогавашната среща на Г-7. Тактиката на европейските лидери, че Тръмп е временен елемент и глобалисткия елит вътре в САЩ ще му „свие сърмите“ не сработи. „Снижаването“ напомня на надеждите на комунистическия елит в социалистическите страни по времената на Горбачов. Тогавашните източноевропейци не разбираха, че глобалисткия (тогава го наричат интернационализъм) проект „съветски социализъм“ го прекратяват и то от самия му Център в Москва. СССР започва поетапно и целенасочено да излиза от всички преди това поети групови договори и ангажименти в икономическата, политическата и военната област. Подписват се договори за изтегляне от Афганистан, проектите за смяната на режимите в буферните зони с капитализма се прекратяват. Дотирането на „братските“ партии и социалистически страни приключва. Преминава се на намаляване на дефицита в търговията, започва изискуемост на дълговете. Поставя се остро въпросът за разходите за отбрана и като финал войските на СССР се изтеглят от Източна Европа и приключват с Варшавския договор. Същото се случва и сега, но странното е, че западноевропейските лидери някак си не искат да повярват, че точно на тях това им се случва. Само за една година, откакто е тази администрация, САЩ поетапно се изтеглят от всички международни ангажименти и променят отношението си към дисбаланса с партньорите си: Отмяната на Транс-тихоокеанското търговско споразумение, прекъсването на преговорите по Транс-атлантическото, отхвърляне на Парижкото споразумение за климата, прекратяване на Иранското ядрено споразумение, налагане на мита върху Китай и такива, включително към съюзническите държави от НАТО и ЕС, на практика прекратяване на действието на Североамериканското търговско споразумение NAFTA, заплахата към германския автомобилен комплекс, налагане на глоби на европейски банки, изискването за повишаване до 2% от БВП на разходите за издръжка на НАТО от европейските партньори. И това не е само хрумване на Тръмп. Иначе ревнивият Конгрес не възпрепятства президента в търговската война с най-близките съюзници. САЩ променят коренно правилата на една игра, която те самите създадоха преди близо 40 год. Проектът се наричаше либерална глобализация с водещ единствено САЩ. Правилата се състояха в следното: излетялата на крилата на дигиталната революция американска икономика започна да изнася производство си от предишното технологично ниво в други райони, където себестойността на труда беше несравнимо по-ниска. Изнасяха се цели производствени линии, мениджърите обучиха местните производители, въведоха се строги стандарти и съвсем скоро произвежданите стоки достигнаха американското качество. На тези стоки им беше предоставен огромния и натъпкан с кредитни пари американски пазар. Срещу стоките към държавите производителки потеглиха невиждани парични потоци от долари. Тук се задейства второто правило, че държавите с голямо положително салдо в търговията със САЩ изкупуваха американски държавни ценни книжа в огромни количества и така на практика връщаха обратно изнесените извън САЩ долари, които бяха реинвестирани обратно в американския пазар. Тези долари идваха под дълг заради процента на американските „трежърис“, но бумът на дигиталната икономика и фонтаните от виртуални пари, които пръскаха борсите на Уолстрийт компенсираха и даже наводняваха с излишъци. Това време на неспирен подем приключи. Първо, дигиталната революция вече изобщо не е монопол на САЩ и свързаната с нея, както американците я наричаха „нова икономика“, по-скоро в момента можем да я открием в Китай, Южна Корея и другите икономически „тигри“. Но най-важното- либералната глобализация се оказа много по-скъп проект, отколкото американските пари могат да купят, през октомври 2008 год. машината за пари Уолстрийт „изпуши“ и последните 10 години ремонти показаха, че дори и да работят борсите, няма да достигнат онези предишни нива, а и най-важното- те категорично изгубиха доверието. Трето, военните операции, цветните революции и паравоенни армии, поддръжката на световна мрежа от формиращи и налагащи общественото мнение организации, центрове и НПО-та не доведоха до желания резултат. Никъде от водените от САЩ три големи войни в Афганистан, Ирак и Сирия няма мир и скоро не се очертава, в „цветните“ райони нищо не процъфтява, а самите нови революционери и това което извършват в страните, приличат повече на хора, които по-скоро трябва да бъдат съдени, отколкото поддържани. В основните „ревизионистки“ държави Русия, Иран, Китай, Северна Корея нещата даже и не миришат на революции, напротив, съвсем скоро ще се наложи с тях да се сяда на масата за преговори. А всичко това струва огромни пари. Конкретно за една година държавният дълг на САЩ нарасна с над 1 трлн. щ. д. и достигна 106% от БВП. На това нещо трябва да се опита да се сложи спирачка и ако не е възможно, да се направи нов технологичен скок или да се влияе върху борсовата търговия, то намаляване на разходите и събиране на всички възможни вземания е въпрос само на политическа воля. Това е истинската причина за променяните правила от Доналд Тръмп. „Настъпват големи промени…!“, написа от самолета в туит американският президент, няма връщане назад.", "date": "2018.06.20", "title": " Тръмпоцентризмът на Америка, няма връщане назад\t\t\t"}
{"url": "https://trud.bg/%d0%bc%d0%b0%d0%bb%d1%87%d1%83%d0%b3%d0%b0%d0%bd%d0%b8-%d0%bf%d0%be%d1%82%d1%80%d0%be%d1%88%d0%b8%d1%85%d0%b0-%d1%81%d1%82%d1%8a%d0%ba%d0%bb%d0%b0%d1%82%d0%b0-%d0%bd%d0%b0-%d0%b7%d0%b0%d0%b1%d0%b0/", "text": "Две 13-годишни момчета от гр. Бяла черква са счупили стъкла на сградата на детска градина в града. Това са установили служители на полицейското управление в Павликени. Сигнал за случая е получен във вторник. Нанесените щети са на стойност 100 лв. Материалите по случая ще бъдат докладвани в прокуратурата, с мнение за налагане на възпитателни мерки. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.20", "title": " Малчугани потрошиха стъклата на забавачка в Бяла черква"}
{"url": "https://trud.bg/%d0%bd%d0%b0%d0%bb%d0%be%d0%b6%d0%b8%d1%85%d0%b0-105-%d0%b3%d0%bb%d0%be%d0%b1%d0%b8-%d0%b7%d0%b0-%d0%b4%d0%b2%d0%b0-%d0%b4%d0%bd%d0%b8-%d0%bd%d0%b0-%d0%bf%d0%b5%d1%88%d0%b5%d1%85%d0%be%d0%b4%d1%86/", "text": "На територията на Областната дирекция на МВР във Велико Търново на 18 и 19 юни се проведе специализирана полицейска операция “Пешеходец”. Съставени са 18 акта, от които 4 на водачи, отнемащи предимство на пешеходци и са наложени 105 глоби по фиш. През денонощието полицейските патрули в област В. Търново са проверили общо 433 граждани, от които 99 за употреба на алкохол и 190 автомобила, от тях 19 товарни и 1 мотоциклет. Репатрирани са 5 автомобила. Съставени са 62 акта и са наложени 114 глоби с фиш. Заснети са 95 видеоклипове за скорост. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.20", "title": " Наложиха 105 глоби за два дни на пешеходци в Търновско"}
{"url": "https://trud.bg/%d0%b7%d0%b0%d0%bc-%d0%b7%d0%b4%d1%80%d0%b0%d0%b2%d0%b5%d0%bd-%d0%bc%d0%b8%d0%bd%d0%b8%d1%81%d1%82%d1%8a%d1%80-%d1%81%d0%b2%d0%b5%d1%82%d0%bb%d0%b0%d0%bd%d0%b0-%d0%b9%d0%be%d1%80%d0%b4%d0%b0%d0%bd/", "text": "18 000 души в България умират годишно в следствие на експозиция на фини прахови частици. Това каза заместник-министърът на здравеопазването Светлана Йорданова по време на кръгла маса за вредата от фините прахови частици, провела се в Министерство на здравеопазването. Организатор на събитието е Българската асоциация за закрила на пациентите с председател Пламен Таушанов. „По данни на Министерство на здравеопазването в световен мащаб над 4 млн. души годишно са подложени на летален изход вследствие на замърсения въздух. Удовлетворени сме от активното участие на Министерството на околната среда и водите, транспортните администрации и всички неправителствени организации, които работят по темите за опазване на околната среда“, допълни още тя.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.20", "title": " Зам.-здравен министър Светлана Йорданова: 18 хил. българи умират годишно заради фини прахови частици във въздуха"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%bc%d0%be%d1%82%d0%b8%d0%b2%d0%b8%d1%82%d0%b5-%d0%bd%d0%b0-%d0%b1%d1%81%d0%bf-%d0%b7%d0%b0-%d0%b2%d0%be%d1%82%d0%b0-%d0%bd%d0%b0-%d0%bd%d0%b5%d0%b4%d0%be%d0%b2%d0%b5/", "text": "Зад всеки един от разтърсилите обществото ни инциденти стоят неизпълнени предизборни обещания, нечути институционални, политически, граждански и синдикални предупреждения и липса на политическа визия и компетентност за управлението на Министерството на вътрешните работи. Крайно време е Народното събрание да направи това, което гражданите направиха отдавна – да свали от него своето доверие. Това пише в мотивите на БСП да поискат вот на недоверие на кабинета за “провала в политиката по сигурността”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.20", "title": " Вижте мотивите на БСП за вота на недоверие за “провала в политиката по сигурността”"}
{"url": "https://trud.bg/%d1%81%d1%8a%d0%b4%d1%8f%d1%82-%d0%b3%d0%b0%d0%b1%d1%80%d0%be%d0%b2%d0%ba%d0%b0-%d0%b7%d0%b0-%d1%83%d0%ba%d1%80%d0%b8%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%bd%d0%b0%d0%b4-236-000-%d0%bb/", "text": "Окръжната прокуратура в Габрово внесе в съда обвинителен акт срещу едноличен търговец за престъпление против данъчната система. Обвинението срещу Е. М. е за това, че през периода от 1 януари 2007 г. до 31 декември 2012 г., като собственик и управител на ЕТ укрила данък в размер на 236 106.19 лева. Търговката не е декларирала получени доставки от доставчици на лекарства и консумативи, с което е избегнала плащане на крупната сума ДДС. Предстои разглеждане на делото от съда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.20", "title": " Съдят габровка за укриването на над 236 000 лв. данък\t\t\t"}
{"url": "https://trud.bg/%d0%b8%d0%b7%d1%82%d0%b5%d0%b3%d0%bb%d1%8f%d1%82-%d0%be%d1%82-%d0%bf%d0%b0%d0%b7%d0%b0%d1%80%d0%b0-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d1%8f%d0%b9%d1%86%d0%b0-%d0%b7%d0%b0%d1%80/", "text": "Български яйца ще бъдат изтеглени от търговската мрежа заради птичи грип. Те са от ферма за кокошки в добричкото с. Дончево, предаде БТВ. Консумацията на яйца и месо от птиците не е вредна за човешкото здраве, но се изтеглят от пазара, за да се ограничи заразата. Агенцията за безопасност на храните разпространи серийните номера на яйцата, предназначени за изтегляне. Те са с номера 2BG08001 и 3BG08001.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.20", "title": " Изтеглят от пазара български яйца заради птичи грип"}
{"url": "https://trud.bg/%d0%ba%d1%83%d1%80%d1%81%d0%b0%d0%bd%d1%82%d0%b8-%d1%81%d0%b5-%d0%bf%d1%80%d0%b8%d1%86%d0%b5%d0%bb%d0%b8%d1%85%d0%b0-%d0%b2-%d0%ba%d0%be%d1%81%d0%bc%d0%b8%d1%87%d0%b5%d1%81%d0%ba%d0%b8%d1%82%d0%b5/", "text": "Изработили наноспътника на 3D принтер Курсанти от Националния военен университет (НВУ) „Васил Левски“ напредват в иновациитеq като активно разработват космически технологии. Младежите са категорични, че такива умения са полезни, защото след около две години България ще стане пълноправен член на Европейската космическа агенция (ESA), която ще отпусне средства за космически проекти. Освен това NASA се опитва да открива таланти от цял свят и да ги привлича към своята работа. Създаването на мисии на наносателити е широко застъпено в образованието на редица западни университети под всякаква форма – кръжоци, клубове, учебни програми, семинари и др. Само преди дни петима курсанти от НВУ завоюваха второ място в национален хакатон (б.а.,технологично състезание) за иновации. Младите изобретатели са първокурсници. Мадлен Пенева, която бе капитан на отбора, Константин Димитров, Християн Ставрев, Захари Парзулов и Светослав Славчев участваха с проект за сглобяване на учебен прототип на куб-сателит и представяне на ползата от него за образованието и българското космическо дело. По време на двудневната надпревара е трябвало да разгърнат и опишат новаторската си идея и да я защитят пред жури от 20 експерти от сектора на модерните технологии, IT бизнеса, банковото дело, неправителствени организации и академичните среди. В хакатона „Академия за иновации – ИДЕИТЕ 2018“ мерили сили 150 студенти от 19 университета. Общо 50-те отбора разполагали с 24 часа, за да създадат на място и представят изделията си. Курсантите от НВУ разработили теоретична мисия на наносателит от типа 1U (куб) и сглобили макет с панели и електроника на борда му. Посланието, което отправили към аудиторията, е, че Космосът може да бъде достъпен и за младите хора. Процесът нарекли „От практика към теория“, което впечатлило доценти и професори от журито. В столицата отборът на НВУ посетил ферма за 3D принтери 3dbgprint, където курсантите принтирали панелите на техния макет. Във високотехнологичната база те се запознали с най-новите технологии за триизмерен печат, софтуер за проектиране и материалите, с които се печатат изделията. „Видяхме как една картинка се превръща във физически предмет“, разказват първокурсниците. Освен учебен модел на миниатюрен сателит, младежите в униформи подготвили и 3D симулация, която показва на екран движението на кубчето. В него поставили сензори за движение, за температура, за измерване на височината, микрокомпютър и др. Презентацията на изобретението им също получила максимум точки. „Един учебен прототип на куб-сателит може да има най-различно технологично построение и изпълнение, съответно и различен бюджет. Условията на конкурса изискваха да изготвим и финансов план на идеите. Предложихме разработка с най-основните елементи и крайна цена от 830 лв. Този сателит разбира се не може да лети в Космоса, тъй като е учебен и панелният корпус е от пластмаса, а не от алуминий. Електрониката (микрокомпютър, сензори и антена) е от Китай, а не от лицензираните дистрибутори на елементите, но също вършили добра работа за учебни занимания. Софтуерът е безплатен за изтегляне“, сподели курсант Пенева. Колегите й допълват, че когато се сглоби нещо такова, се появява и желание за научаване на още подробности за проектирането на мисии за наносателити. Стъпките при една мисия преминават през определяне идеята за какво да се използва иновативната технология, мониторинг на атмосферата, или наблюдение на водни басейни, на бедствия, вулкани, метеорологични феномени и много др. След това се подбира т.нар. „полезен товар“ – електрониката на борда – камера, жироскоп, GPS, трансмитер, антена, батерия. После се довършва целия процес по „космическия сегмент“ – избиране на подходяща орбита, по която да се движи сателита, времеви период на летене, а накрая е „наземният сегмент“, или проектиране на център за комуникация на Земята. Само шест отбора продължили с изслушване пред голямото жури на финала. Третото място заел отбор от София, който предложил пространство за учене и отдих в Студентски град, престижното второ място е отредено на курсантския отбор, а първенци са студенти, които разработили мобилно приложение за споделено паркиране на автомобили в столицата. Като носители на сребърния приз, униформените са наградени с пътуване до европейските институции през септември и еднодневно обучение по иновативно мислене. „Това е поредният успех на курсантите от НВУ, което затвърждава имиджа ни на съвременен център на знанието“, категоричен е ръководителят на младите иноватори гл. ас. д-р Георги Баев. Преди 3 г. той предложил на шестима курсанти да работят по проект за изграждане на космическа мисия на наносателит за японски конкурс. „Клубът ни е от около 10 души. Забелязах, че много от курсантите се интересуват от нови технологии, от Космоса по всякакъв начин – техника, романи, филми и др. Получих покана от японския студентски консорциум за космически технологии UNISEC Global да се включим в тяхно състезание“, разказва 31-годишният преподавател от катедра „Национална и регионална сигурност“. Д-р Георги Баев е завършил „Административна и информационна сигурност“ в НВУ, а докторантурата му там е била свързана с екологичната сигурност и приложението на сателити за мониторинг на околната среда. Участвал е като съавтор в екип от Института за космически изследвания и технологии при БАН, който е патентовал изобретението – сателитен спектрофотометър. Приложението на прибора е при дистанционните изследвания на Земята от Космоса. Преди няколко месеца получил наградата на Фондация „Еврика“ – „Млад изобретател на 2017 г.“. Изобретателите кръстили групата си „Space Division“. Преди година младши сержантите от втори курс Мирослав Димитров и Иван Димитров взели награди и отличия от конкурс на Европейската космическа агенция, като преборили отбори от 3 континента. Разработката им е за наблюдение на бедствията чрез плеяда от куб-сателити от по килограм и половина, работещи в мрежа и предоставящи скоростно заснемане на повърхността на Земята. Двамата участвали в обучение за сглобяване на наносателити, организирано от специалисти от японския университет Nihon.", "date": "2018.06.20", "title": " Курсанти се прицелиха в космическите технологии\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba%d0%b2%d0%be-%d1%80%d0%b5%d1%88%d0%b8-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d0%ba%d0%b8-%d1%81%d1%8a%d0%b2%d0%b5%d1%82-%d0%b4%d0%bd/", "text": "Правителството одобри изменение на Националния план за действие по заетостта за 2018г. С допълнително финансиране от 2 млн. лева за Проект „Красива България“ се осигурява заетост на 400 лица при изпълнение на строително-монтажни/ремонтни работи на значими общински и държавни обекти. Дейностите по проекта се реализират в рамките на календарната година със средства от Националния план за действие по заетостта и със средства на бенефициентите – общини и областни управители, държавни институции и контролни органи.  С допълнителните средства по проект „Красива България“ ще се реализират около 30 проектни предложения на общини и държавни институции по мерки за подобряване на социалната инфраструктура, подобряване на социалните услуги от резидентен тип, осигуряване на достъпна среда в обществени сгради и изграждане на занимални за деца на родители, работещи в администрация. Правителството одобри изменения и допълнения на Националната програма за профилактика, надзор, контрол и ликвидиране на болестите по животните и зоонозите за периода 2016 – 2018 г. Промените са свързани с поддържането на постоянно действаща система за профилактика и контрол срещу заразните болести, бърза диагностика и ефективна борба при възникване на огнища на заболявания с цел ограничаването и ликвидирането им.  През 2017 г. срещу болестта син език са ваксинирани 610 000 едри преживни животни, а през 2018 г. освен тях ще бъдат реваксинирани и 300 000 телета. Така общият брой на ваксинираните животни ще достигне близо 1 млн.  Предлага се също така взетите млечни проби да бъдат изследвани, освен за бруцелоза и за ензоотична левкоза по говедата. Министерският съвет прие годишен доклад за състоянието и развитието на научните изследвания в научните организации и висшите училища в страната за периода 2016-2017 г. Докладът съдържа анализ на състоянието на научните изследвания и на международното научно сътрудничество в съответствие с Националната стратегия за развитие на научните изследвания в Република България (2017-2030), както и програма за следващата година, включваща целите и мерките за осъществяването им в съответствие с Националната стратегия. Анализът в доклада показва, че сред учените в България е постигнато  приблизително равенство на половете, като жените са 53%, а мъжете – 47% от общия брой изследователи в държавния сектор и в сектор „Висше образование“, като в това отношение страната ни е сред водещите държави в ЕС. През 2017 г., съгласно направено изследване на ЕК, България постига повишение на дела на защитилите образователна и научна степен доктор и на дела на научните публикации на един милион от населението на страната. Чрез увеличението на тези индикатори е постигнат и ръст на иновационния индекс на страната. България е и сред водещите страни в ЕС и по отношение на дела на публикациите на отворен достъп спрямо общия брой научни публикации. В доклада е представена информация за активността на българските висши училища и научни организации, участващи в 365 проекти на Рамковата програма на ЕС за научни изследвания и иновации „Хоризонт 2020“, с бюджет от 57,6 млн. евро. Участието на България в Рамковата програма се увеличава, като само през последната година са привлечени толкова средства, колкото през първите три взети заедно. Развитието на науката в България в настоящия период е свързано с консолидирането на капацитет и концентрация на ресурси за решаване на значими обществени предизвикателства. Основен елемент на ефективното и ефикасно изпълнение на политиката за научни изследвания е обвързването й с постигнатите научни резултати. Стратегическа цел за развитие на научния потенциал в България е превръщането на науката в основен фактор за развитието на икономика, базирана на знанието и иновационните дейности, изграждане на конкурентоспособна национална научна инфраструктура като елемент от Европейското изследователско пространство, модернизация на научните организации и повишаване статута на учения в обществото. Развитието на научните изследвания в България е свързано и с прилагането на основни политики и тенденции на Европейския съюз. Тези политики са определени от Лисабонската стратегия и приетата нова стратегия „Европа 2020” и са насочени както към интензивно финансиране на изследователски дейности и изграждане на нови научноизследователски инфраструктури, така и към създаване на мрежи от национални и съвместни изследователски програми. Насочени са още към засилване на сътрудничеството на Европа с трети страни, включването им в общи изследователски проекти и мрежи, участие при изграждането на регионално значими научни инфраструктури и поощряване на трансфера на знания и опит. Правителството прие Списък със защитените от държавата специалности от професии, по които е налице недостиг на квалифицирани кадри на пазара на труда. Също така одобри критериите за определянето им и условията и реда за допълнително финансиране за издръжка на паралелки за придобиване на квалификация по защитени специалности от професии и по специалности от професии, по които в бъдеще се очаква да има недостиг от специалисти. Нормативният акт е разработен в изпълнение на разпоредбите на Закона за професионалното образование и обучение, който определя „защитената специалност от професия“ като специалност от професия, която е от значение за икономическото развитие на съответната област и има потребност от квалифицирани кадри. Законът за предучилищното и училищното образование предвижда допълнително финансиране за обучението по защитени специалности от професии и по специалности от професии, по които е налице очакван недостиг на пазара на труда. С Постановлението се цели да се осигурят оптимални условия за организиране и провеждане накачествено професионално образование и обучение по специалности от професии в държавните или общинските училища съобразно разпоредбите на Закона за предучилищното и училищното образование. По този начин ще се отговори и на потребностите от квалифицирани, но липсващи за местния и регионалния бизнес към момента, специалисти. Чрез включването на защитените специалности от професии и на специалности от професии, по които е налице очакван недостиг на пазара на труда, в държавния план-прием и в допълнителния държавен план-прием, в училищата се създава възможност за осигуряваме на кадри за приоритетни за развитие на икономиката на регионално ниво в средносрочен план области. Създава се възможност за изпълнението на регионални програми и проекти за областта, чиято реализация би била застрашена при прекратяване на обучението по специалността от професията. Осигурява се обучение за специалности в нови или високотехнологични сектори, което допринася за икономическия растеж на националната икономика. Постановлението предвижда създаването на междуведомствена комисия към министъра на образованието и науката, която оценява съответствието на предложенията за защитени специалности от професии с определените критерии за уникалност по териториален признак и уникалност по съдържание. Комисията изготвя проект на първоначален Списък със защитени от държавата специалности от професии и всяка година предлага на Министерския съвет проект за актуализирането на списъка. Очакваният ефект е намаляване дефицита от подготвени кадри за специалности от професии и отрасли на местната, регионалната и националната икономика в дългосрочен план. Правителството прие промени в Класификаторa на длъжностите на военнослужещите в Министерството на отбраната, структурите на пряко подчинение на министъра на отбраната и Българската армия. Предвижда се измененията да влязат в сила от 01.07.2018 г. Те са свързани с осигуряване на необходимите длъжности за военнослужещи по степени в обхвата на военните звания в единствени по рода си структури във въоръжените сили.  С предложения проект се променя минималното изискване за образователен ценз от „бакалавър“ на „магистър“ на военнослужещите лекари, притежаващи младши офицерски звания.  Добавят се и се променят длъжности във Военен команден център и Център за осигуряване на Съвместното командване на силите, Център за подготовка на специалисти и Единен център за начална подготовка на Сухопътните войски, като се приравняват изискванията за военно звание на основния и междинния команден състав в съответствие с аналогични структури от въоръжените сили с ранг на „бригада (база) тип „Б“. С цел своевременното комплектуване на специфични длъжности за военнослужещи от Военномедицинска академия и Сухопътните войски, се разкриват длъжности за сержанти и войници, с което се осигурява възможност за заемането им чрез конкурс от граждански лица и кариерно развитие в обхвата на кариерната/професионалната област.  За осигуряване изпълнението на приетите Цели за способностите 2017 в декларираните формирования за участие в колективната отбрана на НАТО се променят наименования на длъжности в Съвместното командване на силите. С друго свое решение Министерският съвет определи наличие на основен интерес, свързан със сигурността на страната по смисъла на чл.149, ал.1, т.2 от Закона за обществените поръчки, който трябва да бъде защитен при реализиране на проект за инвестиционен разход „Разширяване на националния сегмент на НАТО (NS WAN) за обмен на класифицирана информация до ниво „NATO SECRET“. Придобиването на оборудване за разширяване на националния сегмент от мрежата на НАТО цели преодоляването на ограничението за обмен на НАТО класифицирана информация в структурите на пряко подчинение на министъра на отбраната и Българската армия от всички нива и тяхното използване, осигуряване и оперативната им съвместимост в рамките на Алианса. Правителството утвърди разходите за командировки в страната за първото тримесечие на 2018 г. на министрите и заместник-министрите, на областните управители, на председателите на държавни комисии, агенции и институции.  За командировки на министрите и заместник-министрите в страната са изразходвани общо 4423,89 лв., за командировки на председателите на държавни агенции и техните заместници – 1057,56 лв., за командировки на председатели и членове на държавни комисии –160 лв., за командировки на ръководителите на държавни институции – 10 лв., и за командировки на областни управители – 8642,33 лв. Социалната пенсия за старост ще се увеличи от 120,98 лв. на 125,58 лв. от 1 юли. Това предвижда приетото от Министерския съвет Постановление за определяне на нов размер на този вид пенсия.  Промяната ще доведе до увеличаване на пенсиите, които не са свързани с трудова дейност, тъй като по закон техният размер се определя в зависимост от социалната пенсия за старост. Това са пенсиите за военна и гражданска инвалидност, социалната пенсия за инвалидност и персоналната пенсия. Ще се повишат и нормативно установените добавки към пенсиите, които се определят в процент от социалната пенсия за старост. Правителството отпусна допълнително над 30 млн. лв. за познавателни книжки и учебници и Правителството одобри допълнителни средства в размер на 30 056 784 лв. за закупуване на познавателни книжки, учебници, учебни комплекти и учебни помагала за децата и учениците в общинските детски градини и училища за 2018 година. Със средствата се осигурява безвъзмездно ползване на познавателните книжки, учебниците и учебните помагала от децата и учениците от I до VII клас включително. Допълнителните средства се предоставят по бюджетите на общините под формата на обща субсидия за делегираните от държавата дейности, като разпределението на средствата е въз основа на броя на децата и учениците от Националната електронна информационна система за предучилищното и училищното образование (НЕИСПУО) към месец февруари 2018 година.  Предложеният проект няма да доведе до пряко и/или косвено въздействие върху държавния бюджет, тъй като средствата са предвидени по бюджета на Министерството на образованието и науката за 2018 г. Правителството одобри 948 235 лв. допълнителни средства по бюджетите на общините за възстановяване на транспортните разходи или разходите за наем на педагогическите специалисти в детските градини и училищата за 2018 г. С тях съгласно Закона за предучилищното и училищното образование и Наредбата за условията и реда за възстановяване на транспортните разходи или на разходите за наем на педагогическите специалисти в институциите в системата на предучилищното и училищното образование ще бъдат възстановени 930 835 лв. за транспорт и 17 400 лв. за наем на педагогическите специалисти за 2018 г. Средствата се отпускат на основание изготвена и предоставена от кметовете на общини информация, като в рамките на един и същи период на учителите могат да бъдат възстановявани извършените разходи или за транспорт, или за наем по месторабота. Допълнителните трансфери няма да доведат до пряко и/или косвено въздействие върху държавния бюджет, тъй като необходимите средства за изпълнението му са предвидени по бюджета на Министерството на образованието и науката за 2018 г. Правителството одобри допълнителни разходи по бюджета на Министерството на културата за 2018 г. Със средствата в размер на 500 000 лева ще бъдат извършени спешни и неотложни ремонтни дейности на покривното пространство на сградата на Националната библиотека „Св. Св. Кирил и Методий“. Правителството прие решение за изплащане на общо 158 370 лв. обезщетения в изпълнение на шест решения на Европейския съд по правата на човека (ЕСПЧ). Решенията по делата срещу България са постановени в периода 11 януари 2018 г. – 31 май 2018 г. Делото „Кирил Иванов срещу България“ касае забрана на провеждане на митинг от нерегистрираната организация „Македонски инициативен комитет“. Според ЕСПЧ причините за забраната, посочени от кмета на Благоевград и от Районен съд Благоевград, не са достатъчни, за да оправдаят намесата в правото на сдружаване на жалбоподателя. Съдът се позовава на решенията си по делата „Станков и ОМО Илинден срещу България“, „ОМО Илинден и Иванов срещу България“ и посочва, че възприетите от националните власти формални основания за отказ не се различават от вече критикуваните. ЕСПЧ също така приема, че PC Благоевград не е обосновал становището си относно невъзможността за провеждане на събранието. Присъденото в полза на жалбоподателя обезщетение е в размер на 6000 евро за неимуществени вреди. По делата „ОМО Илинден и други срещу България“ и „Йордан Иванов и други срещу България“ Съдът намира нарушение на чл. 11 (свобода на сдружаване), като се позова на предходните си осъдителни решения по делата ,,ОМО Илинден срещу България (№ 2)“ и „Станков и ОМО Илинден срещу България“. По делото „Йордан Иванов и други срещу България“ Съдът присъжда обезщетение от 12 000 евро за неимуществени вреди и 2000 евро разходи и разноски. По делото „ОМО Илинден и други срещу България“ обезщетението е в размер на 12 000 евро за неимуществени вреди и 1220 евро за разходи и разноски. По делото „Чорбов срещу България“ жалбоподателят се оплаква, че поради неизплащане на дължимата му от МЗХГ по договор част от възнаграждение за процесуално представителство е било нарушено правото му на собственост по чл. 1 от Протокол 1 към Конвенцията, както и че не е разполагал с ефективно средство за защита, в нарушение на чл. 13. ЕСПЧ намира нарушение и по двете оплаквания. Присъденото в полза на жалбоподателя обезщетение е в размер на 15000 евро за претърпените имуществени вреди, 2000 евро за неимуществени вреди и 1260 евро за разходи и разноски. По делото „Димова-Иванова u Иванов срещу България“ по отношение на оплакването по чл. 8 (неприкосновеност на дома) ЕСПЧ отбелязва, че подобно на други претърсвания в рамките на операция „Медузите“, които са били предмет на разглеждане от Съда, претърсването в случая е било извършено без предварително съдебно разрешение и с дадено бланкетно одобрение впоследствие. Позовавайки се на решенията си по делата „Гуцанови“ и „Славов и други“, Съдът приема, че и в настоящия случай националното законодателство не е предоставило достатъчно гаранции срещу произвол от страна на властите преди или след претърсването в нарушение на чл. 8 от Конвенцията. ЕСПЧ присъжда обезщетение в размер на 3000 евро за претърпените от тях неимуществени вреди и 1500 евро за разходи и разноски. По делото „Митев срещу България“ ЕСПЧ приема, че в нарушение на чл. 6 от Конвенцията е ограничено правото на защита на жалбоподателя. Разпитът на жалбоподателя от полицаите е проведен извън рамките на процедурата по НПК. Това, заедно с твърденията на жалбоподателя, че е направил самопризнания вследствие на нанесения му побой, поставя под съмнение точността и надеждността на полицейските показания. ЕСПЧ подчертава, че самопризнанието е основен елемент от доказателствения материал, особено като се има предвид, че същият е съдържал и оправдателни доказателства, но въпреки тях съдилищата са счели обвинението за доказано. Съдът приема, че нарушението само по себе си не обосновава несъмнен извод, че жалбоподателят е осъден неправилно, поради което не е необходимо обезщетение за неимуществени вреди, и присъжда в полза на жалбоподателя сумата от 3000 евро за разходи и разноски. Министерският съвет реши да обяви имоти – публична държавна собственост, за имоти – частна държавна собственост, намиращи се в области Пловдив, Пазарджик и Хасково. Те са предоставени за управление на Министерство на отбраната. За Министерството на отбраната и Българската армия отпада необходимостта от ползването на имотите – публична държавна собственост, а като имоти – частна държавна собственост, с тях могат да се извършват разпоредителни действия – продажба чрез търг, съгласно Закона за държавна собственост. Обектите със сменен статут са общо пет. Първите два се намират на ул. „Ген. Радко Димитриев“ № 2 в гр. Пловдив, като единият е с площ от 10 537 кв. м и с 4 бр. сгради, а другият е с площ от 51 128 кв. м и с 8 бр. сгради. Третият поземлен имот, находящ се в община Пещера, землището на с. Капитан Димитриево, м. „Еловиците“, е с площ от 14281 кв. ми е застроен с 3 броя сгради. В землището на с. Капитан Димитриево е разположен и четвъртият имот, който е с площ от 69 686 кв. м. и е застроен с 12 броя сгради. Петият имот е в землището на гр. Хасково, местност „Кенана“, е с предназначение вилна сграда и е със застроена площ 243 кв. м, на 2 етажа. Одобрена е също продажбата на недвижими имоти собственост на ВМЗ ЕАД – гр. Сопот. Това са 34 бр. ведомствени жилища и 6 бр. гаражи, собственост на военния завод. Имотите са разположени в гр. Сопот, гр. Карлово, с. Анево и с. Кърнаре. В преобладаващата част от тях са настанени дългогодишни работници и служители на дружеството, които многократно са заявявали интерес за закупуването им. Продажбата ще осъществи от ВМЗ ЕАД, като получените средства ще останат на разположение на дружеството. Осигурени са помещения за Центъра по спешна медицинска помощ във Видин, след като Министерството на здравеопазването получава част от самостоятелен обект – публична държавна собственост във връзка с подготвяно проектно предложение по процедурата за регионална здравна инфраструктура по Оперативна програма ..Региони в растеж” 2014 – 2020. Обектът се намира на първия етаж в сграда на ул. ,.Цар Симеон Велики“ № 76 във Видин и ще бъде използван от Центъра за бърза медицинска помощ в града. Инвестиционният проект на Министерството на здравеопазването предвижда строителство, ремонт, реконструкция, преустройство и обновяване на сградния фонд, както и осигуряване на модерно оборудване на центровете за спешна медицинска помощ в цялата страна. Община Бургас получава държавен имот за образователни дейности. Имотът ще бъде за нуждите на Професионална гимназия по компютърно програмиране и иновации (ПГКПИ) в града. Имотът се намира на бул. „Захари Стоянов”, където до сега се е помещавала Професионална техническа гимназия. Промяната се прави във връзка с оптимизиране на училищния сграден фонд на професионалните гимназии в града. По заповед на министъра на образованието, Професионалната техническа гимназия сменя своето местонахождение, като ще бъде преместена в сградата на Професионалната гимназия по дървообработване „Георги Кондолов“. В имота на бул. „Захари Стоянов”, който до сега е управляван от МОН, се настанява Професионална гимназия по компютърно програмиране и иновации в града. Променя се предназначението на поземлени имоти в горски територии – публична държавна собственост за изграждане на „Път 11-86 „Асеновград – Чепеларе – Смолян – Рудозем“ от км 125+727.46 до км 128+790 – оптимизация на трасе и отводнителни мероприятия“. Имотите се намират в землището на с. Средногорци, общ. Мадан, обл. Смолян. Те са с обща площ 2,033 дка и са в обхвата на дейност на териториално поделение „Държавно горско стопанство Смолян“ към „Южноцентрално държавно предприятие” ДП – Смолян. Агенция „Пътна инфраструктура“ ще заплати за промяна предназначението на имотите цена в размер на 6 323,00 лева и за компенсационно залесяване, цена в размер на 2 203,77 лева. С друго свое решение правителството обяви имоти – частна държавна собственост за имоти – публична държавна собственост. Обект на проекта на решение на Министерския съвет са два имота, находящи се в област София, гр. София, община Столична, район „Красно село“. Имотите са необходими за Българската армия. Това обстоятелство изисква да се смени техният статут от частна в публична държавна собственост. Смяната на статута на имотите от частна в публична държавна собственост е съгласно изискванията на чл. 6, ал. 2 от Закона за държавната собственост. Министерският реши още „Държавна консолидационна компания“ ЕАД да получи два имота. Те ще бъдат внесени като непарична вноска в капитала на „Държавна консолидационна компания“ ЕАД. Терените с обща площ 28 322 кв. м. се намират в София и са с отпаднала необходимост за Министерството на транспорта, информационните технологии и съобщенията. Министърът на икономиката ще осъществи дейностите по увеличаването на капитала на „Държавна консолидационна компания“ ЕАД със стойността на правото на собственост върху недвижимите имоти. Министерският съвет прие решение във връзка с изпълнението на организационната и техническа част на Мярка 168 „Преобразуване на Транзитен център – с. Пъстрогор на Държавната агенция за бежанците от отворен в затворен тип център за предоставяне на убежище“ за настаняване на чужденци в процедура по международна закрила от Програмата за управление на правителството на Република България за периода 2017- 2021г. Необходимостта от трансформирането беше обусловена през 2016 г., както от високия брой лица търсещи международна закрита, така и от системното нарушаване на обществения ред в страната от такива лица, настанени в центровете от отворен тип. Преустройството бе осъществено със средства по грантово споразумение с Европейската комисия за безвъзмездна финансова помощ в рамките на механизма за спешно подпомагане от Фонда „Убежище, миграция и интеграция“. Към момента миграционната обстановка и миграционният натиск са сравнително спокойни и центърът ще продължи да функционира като център от отворен тип, като при необходимост ще бъде стартирана административната процедура по трансформирането му в затворен тип. Правителството възложи на Държавната агенция за бежанците при МС и Министерството на вътрешните работи да предприемат необходимите мерки за изменение и допълнение на грантовото споразумение. Правителството утвърди продължаване на Споразумение за сътрудничество в областта на спорта между България и Алжирската демократична и народна република, подписано на 28 февруари 2014 г., в Алжир. Споразумението за сътрудничество в областта на спорта между правителствата на двете страни предвижда сътрудничество в областта на спорта за високи постижения и в областта на обучението и организацията на работа на спортни кадри. В изпълнение на договореностите по Споразумението се планира създаването на смесен комитет, съставен от представители на двете страни. Задачите на комитета ще бъдат изработването на годишна изпълнителна програма и оценка на напредъка на дейностите за сътрудничество, договорени между двете страни. Правителството одобри проект на Споразумение между Националния статистически институт на Република България и Националния статистически комитет на Република Беларус за сътрудничество в областта на статистиката, като основа за водене на преговори. Двете служби ще си взаимодействат в области като бизнес, макроикономическа и демографска статистика, преброяване на населението, статистика на заетостта и безработицата и други. Наред с това ще бъдат открити нови възможности за обмяна на опит, провеждане на тематични обучения, участия в съвместни проекти, финансирани от Европейската комисия в рамките на Европейската политика за добросъседство. Правителството одобри проект на Меморандум за разбирателство между Министерството на отбраната на Република България, Министерството на отбраната на Унгария, Министерството на отбраната на Италианската Република, Министерството на националната отбрана на Румъния, Министерството на отбраната на Словашката Република и Министъра на националната отбрана на Република Полша относно сътрудничеството по инициативата „Интелигентна отбрана“ Проект 1.29 „Споделени способности за ядрена, химическа и биологическа защита“. Целта на Проекта е да бъде засилено международното сътрудничество, за да бъдат доразвити съществуващите способности по ядрена, химическа и биологическа защита и да се позволи съвместно развитие на нови такива чрез изграждане на платформа за обучение и споделяне на най-добри практики в тази област. Министерският съвет прие решение за одобряване на Протокол за изменение на Конвенцията на Съвета на Европа за защита на лицата при автоматизираната обработка на лични данни.  С измененията разпоредбите на Конвенцията се приравняват към новото законодателство на ЕС в опазването на личните данни. Правителството одобри позициите на България за заседания на Съвета на Европейския съюз, които предстои да се проведат в Люксембург. На 21 юни ще заседава Съветът на ЕС по заетост и социална политика. Очаква се да бъде постигнат Общ подход по три законодателни досиета – предложението за преразглеждане на Регламентите относно координацията на системите за социална сигурност, проекта за Директива за прозрачни и предвидими условия на труд и по проекта за Директива относно равновесието между професионалния и личния живот. Предвижда се да бъдат представени доклади за напредъка по проекта за Директива относно равното третиране и по проекта за Регламент относно създаването на Европейски орган по труда. В дневния ред е предвидено Съветът да приеме три проекта на Заключения по темите: Бъдещето на труда, Свободно движение на работници и Интегрирани политики за ранно детско развитие като инструмент за намаляване на бедността и насърчаване на социалното приобщаване. Заседанието на Съвета на ЕС по икономически и финансови въпроси (ЕКОФИН) ще се проведе на 22 юни. Очаква се Съветът да постигне общ подход по мерките за засилване на административното сътрудничество в областта на данъка върху добавената стойност и законодателния пакет за „бързи решения“ за подобряване на системата за ДДС. Ще бъде представен доклад за напредъка по изграждането на Европейската схема за гарантиране на депозитите и ще се състои обмен на мнения по конвергентните доклади на Комисията и Европейската централна банка. Предвижда се да бъдат приети решения и препоръки на Съвета относно изпълнението на Пакта за стабилност и растеж и да бъдат одобрени препоръки на Съвета относно Националните програми за реформи за 2018 г. на държавите-членки, съдържащи становища на Съвета относно актуализираните програми за стабилност или конвергенция. Във формат „Здравеопазване“ ще се събере Съветът на ЕС по заетост, социална политика, здравеопазване и потребителски въпроси на 22 юни. Ще бъде обсъдено Предложението за Регламент относно оценката на здравните технологии и за изменение на Директива 2011/24/ЕС за упражняване на правата на пациентите при трансгранично здравно обслужване. Предвижда се да бъде проведен дебат за „Бъдещето на здравеопазването в Европейския съюз“.  Очаква се министрите на здравеопазването да приемат проект на Заключения на Съвета относно здравословното хранене при децата: Здравословно бъдеще за Европа. Съветът на ЕС по околна среда ще заседава 25 юни. По предложението за Регламент, установяващ стандарти за емисиите на нови леки и лекотоварни автомобили, като част от цялостния подход на Съюза за намаляване на емисиите на СО2 от тези превозни средства, държавите-членки ще дебатират механизма за стимулиране на нулево и ниско емисионни автомобили. Очаква се министрите да дадат политически насоки за бъдещата работа и по предложението за преразглеждане на Директивата за питейните води. Обект на дискусия ще бъдат въпросите, свързани с хармонизирането на правилата за материалите и продуктите в контакт с питейната вода, както и за достъпа до качествена и безопасна питейна вода. Съветът ще приеме Заключения по напредъка по прилагане на Плана за действие за кръгова икономика в съответствие с дългосрочната визия на Европейския съюз. В рамките на Съвет „Общи въпроси“, на 26 юни, ще бъде разгледан представения на 17 април от Европейската комисия Пакет „Разширяване“ и препоръките в него. Очаква се дискусията да се съсредоточи около препоръката на ЕК за започване на предприсъединителни преговори с Албания и Република Македония. Съветът ще обсъди върховенството на закона в Полша. Пред Съвета Европейската комисия ще представи новите си предложения по следващата Многогодишна финансова рамка (МФР), а Българското председателство ще информира за развитието на дискусиите по досието. Съветът ще подготви заседанието на Европейския съвет на 28-29 юни, на който се очаква да се обсъдят въпроси като миграция, сигурност и отбрана, работни места, растеж и конкурентоспособност, иновации и дигитализация, МФР след 2020 г. и външни отношения. По време на заседанието на Съвет „Общи въпроси“ (член 50) ще бъде получена информация по хода на преговорите с Обединеното кралство и ще се обсъдят последващите действия с оглед приемането на заключения на Европейския съвет (член 50) на 29 юни 2018 г.  Министерският съвет одобри резултатите и от провели се две неформални заседания в София.  Министрите по енергетика от Европейския съюз проведоха неформално заседание на 18 и 19 април. Дискутиран беше постигнатият напредък и следващите стъпки до приемането на законодателните предложения от пакета „Чиста енергия за всички европейци“. На неформалното заседание на Съвета на ЕС по заетост, социална политика, здравеопазване и потребителски въпроси, формат „Здравеопазване“, което се проведе на 22 и 23 април, бяха обсъдени мерките за защита на здравето на децата и младото поколение чрез здравословно хранене. Втората сесия обхвана въпроси, свързани с недостига на лекарствени продукти поради икономически причини, с терапевтичната ефективност на лекарствата, с тяхната финансова достъпност и наличност, с паралелния износ. Правителството определи концесионерите на морските плажове „Приморско-централен“, община Приморско и „Св. Св. Константин и Елена – голям плаж“ , община Варна. Концесионерите са определени след проведени конкурси и ще стопанисват плажовете за срок от 15 години. За концесионер на плаж „Приморско-централен“ е определен „СОФ ПРОЕКТ ИНЖЕНЕРИНГ“ ЕООД. Той ще предлага цена на чадър и на шезлонг от по 1 лв. в платената зоната на плажа.  Плажът „Св. Св. Константин и Елена – голям плаж“ ще се стопанисва от „Свети Свети Константин и Елена Холдинг“ АД. Цената за ползване на чадър и шезлонг е от по 10 лв.  Размерът на концесионните плащания за всяка календарна година от срока на концесиите е определен съгласно приетата от Министерския съвет Методика за определяне на минималния размер на концесионното плащане за морските плажове, както и предложените от концесионерите размери на отчисленията от базата за изчисляване размера на концесионното плащане. Прекратява се процедурата по предоставяне на концесия за услуга за морски плаж „Ривиера“, община Варна, поради липса на оферта, чието съдържание да отговаря на изискванията, определени с документация за концесията. При изпълнение на законовите изисквания и в срок, Министерството на туризма ще възстанови депозитите и ще върне гаранциите за участие в конкурса на участниците. Концесионните договори за находищата „Фабриката 2“ и „Фабриката 4“ ще бъдат променени, като в тях се отстрани фактическа грешка, допусната при сключването им. Това реши правителството, одобрявайки поисканата от концесионера промяна. С изменението се въвежда нов образец-отчет за дължимото концесионно плащане, съобразен с фактическия добив от двете находища.  Концесионер на „Фабриката 2“ и „Фабриката 4“ е хасковското дружество „Ивеста“ ООД. То добива от тях скалнооблицовъчни материали – гнайси. Концесионният договор е сключен през 2009 г. за срок от 25 години. Правителството одобри концесионери за проучване на подземни богатства и строителни материали. „Андезит“ ООД ще проучва в площ „Зора”, област Ямбол, а „Пътинженеринг-М“ АД – в площ „Балтината-2”, община Луковит. Разрешенията за проучване се предоставят за срок от 1 година, като „Андезит“ ще вложи минимум 40 хил. лева в проучвателните дейности, а „Пътинженеринг-М“ – минимум 38 хил. лв. Варовици от находище „Лома-1”, участъци „Североизток” и „Югозапад”, ще добива „Пътна компания“ ЕАД, гр. София. „Лома-1“ се намира на територията на общините Ружинци и Димово, област Видин. Концесията се предоставя за срок от 35 години, като през този период концесионерът ще вложи над 549 хил. лв. за добива. Очакваните концесионни плащания за целия период ще надхвърлят 2.6 млн. лв. „Маронас“ ООД, гр. Враца, ще добива скалнооблицовъчни материали – варовици, от находище „Енджи-юг“, участъци „Запад“ и „Изток“. Дружеството е определено за концесионер. Находище „Енджи-юг“ е разположено в землището на с. Горна Кремена, община Мездра, област Враца. Концесията за него се предоставя за срок от 35 години, като през този период дружеството ще вложи 3.6 млн. лв. за добива. Очакваните концесионни плащания за целия период ще надхвърлят 2.7 млн. лв. Еднократната помощ за ученици, записани в първи клас през учебната 2018/2019 г. ще бъде 250 лв., реши правителството. Еднократната помощ се отпуска по реда на Закона за семейни помощи за деца, очаква се да бъдат подкрепени около 46 000 деца и право да я получат имат семейства, чиито деца са записани в първи клас в държавно или общинско училище за първи път. Задължително условие за получаването на средствата е средния месечен доход на член от семейството за предходните 12 месеца да е по-нисък или равен на 450 лв. За 2018 г. той е увеличен. Помощта се отпуска без доходен тест за деца с трайни увреждания, деца с един жив родител и за деца, настанени в семейства на роднини и близки и приемни семейства по реда на чл. 26 от Закона за закрила на детето. Срокът за подаване на заявлението декларация за отпускане на помощта след записване на детето в първи клас е не по-късно от 15 октомври на текущата учебна година. Правителството прие одобри проект на План за действие на Японски бизнес форум в България, който ще се провежда веднъж годишно. По време на срещите ще бъдат обсъждани въпроси, свързани с идентифициране на нови възможности за развитие на двустранните икономически отношения, разработване на предложения за подобряване на бизнес средата, разширяване на мрежата от български и японски компании, работещи заедно, включително чрез организиране на бизнес мисии, форуми и инвестиционни семинари в България и Япония и др. Целта на тази нова платформа за диалог е да допринесе за по-нататъшния обмен на информация и опит между двете страни в икономическата сфера, както и за привличане на нови японски инвестиции в България и създаване на конкретни бизнес контакти и партньорства между компании от двете страни. В периода 6-7 юли 2018 г. в София ще се проведе Седмата среща на върха „16+1“. Във връзка с необходимостта от финансовото осигуряване на организирането и провеждането на срещата, както и на двустранното официално посещение на министър-председателя на Китайската Народна Република в България и на съпътстващия бизнес форум, правителството одобри допълнителни разходи по бюджета на Министерски съвет за 2018 г в размер 159 740 лв. Приети бяха също така Решение за увеличаване на капитала на „Национален дворец на културата – Конгресен център София“ ЕАД и Постановление за одобряване на промени по бюджета на Министерството на културата за 2018 г., във връзка с увеличаване капитала на търговското дружество, в размер 230 000 лв. Средствата ще бъдат осигурени чрез преструктуриране на разходите по централния бюджет за 2018 г. Седмата годишна среща на ръководителите на правителствата на 16 страни от ЦИЕ (България, Албания, Босна и Херцеговина, Естония, Латвия, Литва, Полша, Република Македония, Румъния, Словакия, Словения, Сърбия, Унгария, Хърватия, Черна гора, Чехия) се предвижда да приеме заключителен документ „Насоки от София“. На съпътстващия срещата бизнес форум се очаква присъствие на около 1000 бизнесмени от всички участващи страни. България подкрепя Инициативата „16+1“ като много съществен елемент от отношенията с Китай, които имат приоритетно значение за страната ни. Тази инициатива дава възможност за обсъждане с китайската страна на всички аспекти на двустранното сътрудничество, за представяне и обсъждане на важни за страната ни проекти в инфраструктурата, енергетиката, технологиите, туризма, културата, човешките контакти. Домакинството на Седмата среща на върха беше дадено на България на Шестата среща „16+1“, проведена през ноември 2017 г. в Будапеща, Унгария в конкуренция с Чехия и Хърватия. Правителството одобри проект на Споразумение за стратегическо партньорство между Европейския съюз и Япония. Това е първото двустранно рамково споразумение между Съюза и азиатската монархия. Преговорите по него започнаха през 2013 г. и приключиха през април 2018 г. Предвижда се да бъде подписано по време на срещата на върха през юли в Брюксел. Споразумението ще задълбочи политическото, икономическото и  секторното сътрудничество в редица области между двете страни, свързани с  изменението на климата, научните изследвания и иновациите, морското право, образованието, културата, миграцията, борбата с тероризма, организираната престъпност и престъпленията в киберпространството. В него се потвърждава и ангажиментът на страните към опазване на международния мир и сигурност, предотвратяване на разпространението на оръжия за масово унищожение и незаконната търговия на леки огнестрелни оръжия. Правителството одобри проект на Споразумение за партньорство и сътрудничество между Европейския съюз и държавите-членки, от една страна, и Република Сингапур, от друга.  Със споразумението ще бъде установена цялостна и правно-обвързваща рамка, съгласувана от държавите-членки, на отношенията на Съюза със Сингапур. Чрез него ще се засили сътрудничеството по приоритетните за външната политика на ЕС теми – правата на човека, правосъдието, върховенството на закона и правното сътрудничество, независимостта на съдебната власт и борбата с корупцията. Документът ще подпомогне и засилването на диалога по въпросите на сигурността, борбата с тероризма и трансграничните престъпления, незаконната миграция, трафика на хора, борбата с транснационалната организирана престъпност, изпирането на пари и незаконния трафик на наркотици. България, като държава-членка на Съюза, подкрепя диалога и сътрудничеството между ЕС и Сингапур и приветства приключването на преговорите по Споразумението за партньорство и сътрудничество. С приемането на споразумението ще бъде постигната важна стъпка към засилването на ролята на ЕС в региона на Югоизточна Азия. Министерският съвет одобри Национална стратегия за развитието на концесиите в Република България за периода 2018 – 2027 година, приета с решение на Координационния съвет по концесиите на 19 юни 2018 г. Документът определя стратегическата рамка на единната държавна политика в областта на концесиите. Той е в съответствие с целите и приоритетите на Националната програма за развитие: „България 2020“ и на Стратегията „Европа 2020“ за интелигентен, устойчив и приобщаващ растеж. Стратегията е дългосрочна и обхваща периода до края на настоящия програмен период, както и следващия програмен период, а именно 2018 – 2027 г.  В съответствие с разпоредбата на чл. 45, ал. 1 от Закона за концесиите, документът съдържа общите и специфичните цели и основните приоритети за възлагане на концесии в страната.  Визията за развитието на концесиите, общите и специфичните цели и приоритетите за възлагане на концесии са определени въз основа на анализ на състоянието на концесиите, специфичните за страната нужди за развитие, както и в сътрудничество и консултации със заинтересованите страни. Определените в Стратегията приоритети са основа за включване на проекти за концесии в Плана за действие за държавните концесии и в плановете за действие за общинските концесии.  Концесиите може да допринесат за осигуряване на частни инвестиции за подобряване на достъпността и качеството на редица публични услуги в редица сектори, включително за изграждане и/или за модернизиране на инфраструктурата. В тази връзка Стратегията определя специфични цели. съобразени с нейните приоритети, а където е приложимо – съобразени и със секторните цели и приоритети. Министерският съвет възлага координацията, наблюдението и отчитането на дейностите по изпълнението на стратегията на заместник министър-председателя по икономическата и демографската политика и председател на Координационния съвет по концесиите. Министерският съвет прие изменения и допълнения на Правилника за прилагане на Закона за чужденците в Република България (ППЗЧРБ). Промените произтичат от изменения и допълнения на Закона за чужденците в Република България, от изискванията на Регламент (ЕС) 2016/1953 на Европейския парламент и на Съвета от 26 октомври 2016 г. за утвърждаване на европейски пътен документ за връщането на незаконно пребиваващи граждани на трети държави и за отмяна на Препоръката на Съвета от 30 ноември 1994 г. промяна на Тарифа № 4 за таксите, които се събират в системата на МВР по Закона за държавните такси. Те произтичат и от установена необходимост да бъдат облекчени процедурите при кандидатстване за получаване право на пребиваване спрямо чужденци от български произход – граждани на трети страни, което да доведе до повишаване на възможностите за достъп на квалифицирана работна сила на българския пазар на труда. В документа се прецизират и отделни разпоредби, съобразени с констатирани неточности при тяхното практическо прилагане. Създаден е нов чл. 10а, в който се пояснява, че при подаване на заявление за издаване на виза за дългосрочно пребиваване, чужденецът следва да представи необходимите документи, съгласно основанието на което кандидатства за получаване право на пребиваване. Допълнението в ал. 5 на чл. 11 предвижда, че когато чужденец от български произход е влязъл законно на територията на страната ни и не притежава виза за дългосрочно пребиваване, но представя регистриран в Националната агенция по приходите трудов договор с местен работодател, ще може да получи право на пребиваване, без да притежава съответната виза. По този начин чужденецът ще има право да кандидатства за статут на постоянно пребиваващ след заплащане на предвидената такса, но без да преустановява работа и да напуска територията на Република България, в изпълнение на процедура за получаване на виза. Промените на чл. 12 и чл. 14, ал. 1, т. 2 кореспондират с направените изменения в Тарифа № 4 за таксите, които се събират в системата на МВР по Закона за държавните такси. С тях отпада изискването за заплащане на държавна такса по чл. 10. ал. 3 от Тарифата за получаване право на пребиваване на основанията, посочени съответно в чл. 12, ал 1и чл. 14, ал. 1 ППЗЧРБ.  Допълнението на чл. 14, ал. 4 ще доведе до намаляване срока за разглеждане на заявленията на чужденци, кандидатстващи за получаване на Разрешение за продължително пребиваване и работа тип „Единно разрешение за пребиваване и работа“ – от 14-дневеи на 7-дневен. Редакцията на чл. 16 прецизира процедурата, която се прилага за получаване право на продължително пребиваване спрямо чужденци, които осъществяват търговска дейност в страната по законоустановения ред и уточнява документите, които се прилагат служебно от службите за административен контрол на чужденците и тези, които се предоставят от самите чужденци.  Създаването на чл. 29а и чл. 32в и измененията на чл. 30-32 са свързани с въведената в Закона за чужденците в Република България Директива 2016/801 на Европейския парламент и на Съвета относно условията за влизане и пребиваване на граждани на трети държави с цел провеждане на научно изследване, следване, стаж, доброволческа дейност, програми за ученически обмен или образователни проекти и работа по програми ,,au pair“. Допълнението на чл. 35. ал. 1 ще намали административната тежест за чужденците от български произход, които кандидатстват за получаване на право на постоянно пребиваване, тъй като няма да им бъдат изисквани доказателства за издръжка. Промените на чл. 51 и чл. 54 са аналогични на тези в чл. 12 и чл. 14 и са свързани с отпадането на държавната такса по чл. 10, ал. 3 от Тарифа № 4.  Редакцията на чл. 62 произтича от необходимостта за прецизиране на процедурата по предоставяне право на пребиваване на малолетни или непълнолетни чужденци.  Създаването на Глава втора „б“ е свързано с измененията на ЗЧРЬ и е продиктувано от необходимостта да бъде създаден ред, по който установените непридружени деца чужденци на територията на Република България да бъдат настанявани в специализираните институции. Тази промяна отразява и получените предложения и бележки от Българския хелзинкски комитет и Върховният комисар на ООН за бежанците. Измененията на чл. 68, чл. 69, чл. 71 и чл. 75 са продиктувани от тяхното практическо прилагане, свързано с дейността на Главна дирекция „Гранична полиция“ при връщането или експулсирането на чужденците. Измененията в чл. 72 и създаването на нови чл.72а-72г са свързани с необходимостта от създаването на ред, по който ще се прилагат въведените със ЗЧРБ допълнителни мерки за обезпечаване на връщането на граждани на трети страни в съответствие с Директива 2008/115/ЕО на Европейския парламент и на Съвета от 16 декември 2008 г., които са алтернатива на принудителното настаняване на чужденци в Специалните домове за временно настаняване на чужденци (СДВНЧ) към дирекция „Миграция“. Предвидена е и възможност за ежеседмично явяване на чужденци в структура на МВР, които са освободени от СДВНЧ, като това ще доведе до създаване на механизъм за контрол на незаконно пребиваващи чужденци, които са извън домовете към дирекция „Миграция“. С редакцията на чл. 74. ал. 1 и създаването на нов чл. 74а се съобразяват изискванията на Регламент (ЕС) 2016/1953 на Европейския парламент и на Съвета от 26 октомври 2016 г. за утвърждаване на европейски пътен документ за връщането на незаконно пребиваващи граждани на трети държави и за отмяна на Препоръка на Съвета от 30 ноември 1994 г., като се създава ред, по който да се издава Европейски пътен документ. Това ще улесни осъществяването на връщането в рамките на споразумения за обратно приемане, сключени от държавите членки с трети държави. Предвидената промяна на Правилника за издаване на българските лични документи произтича от необходимостта да бъде преодоляно различието при изписване на имена на чужденци, влезли на територия та на Република България с документ за задгранично пътуване, но притежаващи акт за раждане, съставен в Република България. Правителството отмени Наредбата за реда за лицензиране на спортните организации в България.  Наредбата за реда за лицензиране на спортните организации в Република България е приета през 2008 г. от Министерския съвет на основание чл.17, ал.1 от Закона за физическото възпитание и спорта (ЗФВС). Към момента тази разпоредба е изменена и законът предвижда редът за лицензиране на спортните организации да се урежда с наредба, издадена от министъра на младежта и спорта, т. е. отпаднало е правното основание за съществуване на такава наредба, приета от Министерския съвет. Министърът на младежта и спорта на основание чл.17, ал.1 от ЗФВС е издал Наредба № 6 от 10.05.2018 г. за реда за лицензиране на спортните организации в Република България, която е обнародвана в „Държавен вестник“, бр.42 от 2018 г. Правителството прие изменения на Наредбата за определяне на условията, реда и механизма за функциониране на Информационната система за управление и наблюдение на средствата от Европейските структурни и инвестиционни фондове (ИСУН) и за провеждане на производства пред управляващите органи посредством ИСУН. С промените в обхвата на Постановлението е включена Програмата за развитие на селските райони за периода 2014-2020 г. /ПРСР/. По този начин правилата за електронни производства в ИСУН ще важат и за ПРСР. Чрез допълнителните разпоредби текстовете в нормативната уредба за управлението на европейските средства, регламентиращи понятието конфликт на интереси, се привеждат в съответствие с новоприетия Закон за противодействие на корупцията и за отнемане на незаконно придобитото имущество. Правителството прие изменения и допълнения в Устройствения правилник на Министерството на правосъдието, които се отнасят до функционалната компетентност и щатната численост на някои от дирекциите във ведомството. Сред мотивите за направените промени е необходимостта Устройственият  правилник на Министерството на правосъдието да бъде съобразен с влезлите в сила промени в Конституцията на Република България от 2015 г., в Закона за съдебната власт, в Закона за нормативните актове, както и с влизането в сила на Закона за противодействие на корупцията и отнемане на незаконно придобитото имущество. С тях се възлагат повече правомощия и отговорности на част от дирекциите в министерството. В тази връзка се предвижда увеличение на функциите на дирекциите „Съвет по законодателство“, Инспекторат по чл. 46 от Закона за администрацията, „Управление на собствеността“, „Българско гражданство“, „Управление на човешките ресурси“, „Международно правно сътрудничество и европейски въпроси“, „Процесуално представителство на Република България пред Европейския съд по правата на човека“ и „Международна правна закрила на детето и международни осиновявания“. С оглед необходимостта да бъдат предприети мерки за повишаване на капацитета на дирекциите „Съвет по законодателство“, „Управление на собствеността“ и „Българско гражданство“, в проекта на нормативен акт се предвижда увеличението на щатната им численост да е за сметка на числеността на дирекция „Взаимодействие със съдебната власт“, от чиято компетентност отпада функцията да подпомага министъра на правосъдието при управлението на имуществото на съдебната власт. Класът на почетния ни консул в гр. Йерусалим в Държавата Израел се издига до генерален почетен консул, като консулският му окръг вече ще обхваща не само Южен Израел, а цялата територия на страната, реши правителството днес.  През последните единадесет години почетен консул на България в Израел е г-н Мони Леон Бар, който активно подпомага с дейността си посолството на Република България.  Промяната ще влезе в сила веднага щом Министерството на външните работи уведоми по дипломатически път израелската страна. Правителството одобри проект на Споразумение за предоставяне на помощни услуги при изпълнение на проекти между Министерството на околната среда и водите и Международната банка за възстановяване и развитие. Споразумението е в изпълнение на Меморандума за разбирателство между Правителството на Република България и Международната банка за възстановяване и развитие за партньорство и подкрепа в усвояването на Европейските структурни и инвестиционни фондове. То предвижда Министерството на околната среда и водите да получи консултантски услуги в подкрепа на Разработване на Плановете за управление на риска от наводнения (ПУРН – втори цикъл 2022-2027 г.) и Разработване на Плановете за управление на речните басейни (ПУРБ – трети цикъл 2022-2027 г.) По отношение на Плановете за управление на риска от наводнения Международната банка за възстановяване и развитие ще окаже съдействие на МОСВ за разглеждане на всички аспекти на управлението на риска от наводнения, при актуализацията на предварителната оценка на риска, както и за съставяне на карти на заплахата и риска от наводнения. Ще бъде консултирано разработването на методики и извършването на проучвания. Ще се определи програма от специфични мерки или комбинация от мерки за намаляване на неблагоприятните последици, превенция, защита и готовност за адекватна реакция на населението при наводнения, отчитайки влиянието на изменението на климата. За Плановете за управление на речните басейни се очаква да се постигне съответствие с приложимото законодателство на ЕС за водите. Ще се разработят методики и извършат проучвания. Ще се направи характеризиране на районите за басейново управление на водите, както и оценка на натиска, въздействието, риска и състоянието на водните тела. Ще се определят цели и мерки за постигане и поддържане на добро състояние на водните тела в рамките на съответните райони за басейново управление на водите. Правителството одобри доклад за напредъка на всички административни органи по изпълнението на решенията за намаляване на административната тежест за гражданите и бизнеса. Към първоначално предложените 605 мерки за облекчаване на административната тежест са добавени още 167, с което общият брой достига 772. Към май 2018 г. са изпълнени изцяло 516 мерки, 200 са в процес на изпълнение. До момента за ограничаването на административната тежест, включително отпадането на свидетелството за съдимост, са приети изменения в над 100 закона, в 40 подзаконови акта на Министерския съвет и в голям брой наредби на министри. За разглеждане в Народното събрание са внесени 23 законопроекта. Правителството задължи министрите да продължат с изпълнението на идентифицираните възможности за административно облекчение на гражданите и бизнеса. България ще подпомага Босна и Херцеговина в процеса по подготовката й за присъединяване към ЕС и за подобряване на сътрудничеството с НАТО. Двете страни ще работят за задълбочаване на партньорството си в сфери от взаимен интерес, в духа на европейските ценности.  Това е заложено в проекта на Меморандум за сътрудничество между Правителството на Република България и Съвета на министрите на Босна и Херцеговина, който Министерският съвет одобри на заседанието си днес. България ще оказва експертна помощ на Босна и Херцеговина в процеса на хармонизиране на законодателството на страната с европейските достижения, за укрепването на административния й капацитет, чрез участие в проекти, финансирани по европейски програми, както и за координиране на международната помощ. София и Сараево ще обменят информация и експертен опит в областта на визовата политика, граничния контрол и миграцията в следните направления: прилагано законодателство и практики, задълбочаване на двустранното консулско сътрудничество, разработване на информационни системи за визи, лични документи и граничен контрол, сигурност на личните документи, фитосанитарния и ветеринарния контрол. Двете страни ще организират съвместни семинари и кръгли маси, както и обучителни курсове и стажове в областта на европейската интеграция и ще насърчават партньорството в неправителствения сектор. Още по време на визитата си в Босна и Херцеговина през август 2017 г. вицепремиерът Екатерина Захариева предложи на своя колега Игор Църнадак техническа и експертна помощ за повишаване на административния капацитет, в областта на околната среда и в борбата с престъпността. Тогава първият ни дипломат даде пример, че само за 2015 и 2016 година мерките срещу контрабандата в България имат ефект за бюджета в размер на 2 милиарда евро. Правителството одобри допълнителни разходи в размер на 19 660 000 лв. с които се предвижда увеличаване на възнагражденията на персонала в центровете за спешна медицинска помощ и осигуряване на финансови средства за спешните отделения в лечебните заведения за болнична помощ, финансирани по реда на Методиката за субсидиране на лечебните заведения за 2018 г. Средствата се отпускат във със заложените цели в Концепцията за развитие на системата за спешна медицинска помощ. Като стратегическа цел в Концепцията за развитие на системата за спешна помощ е заложено подобряване на структурата на системата чрез интеграция на двете й основни части – извънболнична и болнична спешна медицинска помощ. Това ще позволи непрекъсваемост на обслужването на спешния пациент, като успоредно с това е гаранция за своевременност и качество на оказваната спешна медицинска помощ. Изграждането на интегрирания модел за развитие на спешната медицинска помощ представлява структурна промяна, която налага и промяна на разходите за персонал. Същата е в съответствие с изискванията начл.78. ал.2 от Закона за държавния бюджет на Република България за 201 8 г. Правителството прие промени в Наредбата за условията и реда за прилагане на схема за предоставяне на плодове, зеленчуци, мляко и млечни продукти в учебните заведения – Схема „Училищен плод“ и Схема „Училищно мляко“.  С измененията ще бъдат създадени условия за равнопоставеност и недискриминация между кандидатстващите за доставчици по схемите производители и търговци. Ще бъдат приоритизирани местните продукти с български произход и се прецизират критериите за избор на заявител, по начин, който да гарантира изпълнението на целите на схемата и създава условия за равнопоставеност на големите и малки производители. С Постановлението се правят несъществени промени в наредбата, свързани с частична промяна – в критериите за избор на доставчици по текущия прием на заявления за кандидатстване и одобрение по схемите „Училищен плод“ и „Училищно мляко“. Предвидените в проекта критерии са насочени и към гарантиране високо качество на раздаваните на децата и учениците продукти, каквито са сертифицирането на млечните продукти по стандарта БДС, както и по други утвърдени международни стандарти за качество. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.20", "title": " Вижте какво реши Министерски съвет днес, 20 юни 2018 г."}
{"url": "https://trud.bg/%d1%82%d1%80%d0%be%d1%84%d0%b5%d1%8f%d1%82-%d0%b5-440-%d0%bf%d1%8a%d1%82%d0%b8-%d0%bf%d0%be-%d1%81%d0%ba%d1%8a%d0%bf-%d0%be%d1%82-%d0%b5%d0%b4%d0%b8%d0%bd-%d0%be%d1%81%d0%ba%d0%b0%d1%80/", "text": "МОСКВА – Най-ценният трофей във футбола е висок 36,8 сантиметра и тежи 6,1 килограма. На 15 юли на стадион „Лужники“ капитанът на един от отборите ще го вдигне високо над главата си и „ще излети в космоса“. „Трофеят практически е безценен – каза Доминик Лохман, президент на компанията „Еделметал Сървис“, която произвежда приза. – Златният материал, от който е направен, е изключителна рядкост.“ Един грам от купата струва 36 евро. Това прави сумарна цена от 132 300 евро на цялата купа. За сравение призът, който получават носителите на „Оскар“, струва само между 250 и 350 евро. С други думи – разликата в цената е 440 пъти. Оригиналната купа на световния шампион се дава на награждаването, а после ФИФА си я взима обратно и я слага в своя музей в Цюрих. За първенеца остава дубликат. Така трофеят реално никога не напуска своя дом.", "date": "2018.06.20", "title": " Трофеят е 440 пъти по-скъп от един „Оскар“"}
{"url": "https://trud.bg/%d0%bb%d0%b5%d0%b2%d1%81%d0%ba%d0%b8-%d0%bf%d0%be%d0%b5%d0%bc%d0%b0-%d0%ba%d1%8a%d0%bc-%d0%bb%d0%b8%d1%85%d1%82%d0%b5%d0%bd%d1%89%d0%b0%d0%b9%d0%bd-%d0%bd%d0%b0-%d1%81%d1%82%d0%b0%d1%80%d1%82/", "text": "Жребият в Лига Европа отреди “Левски” да се изправи срещу “Вадуц” в първия квалификационен кръг на Лига Европа. Съперникът на “сините” е от Лихтенщайн, но интересното е, че се подвизава във втория ешелон на Швейцария. Въпреки това “Вадуц” е традиционен участник в евротурнирите, тъй като печели редовно купата на Лихтенщайн. През последния сезон тимът завърши на 4-то място, след като през 2016/17 година “червените” изпаднаха от елита на Швейцария. Първият мач тимът на Делио Роси гостува на “Райнпарк Арена” във Вадуц на 12 юли. Реваншът е седмица по-късно на стадион “Виваком арена – Георги Аспарухов”.", "date": "2018.06.20", "title": " “Левски” поема към Лихтенщайн на старта в Лига Европа"}
{"url": "https://trud.bg/%d1%81%d0%be%d0%bb%d0%b2%d0%b5%d0%b9-%d1%81%d0%be%d0%b4%d0%b8-%d0%be%d1%82%d1%87%d0%b5%d1%82%d0%b5-1646-%d0%bc%d0%bb%d0%bd-%d0%bb%d0%b2-%d0%bf%d0%b5%d1%87%d0%b0%d0%bb%d0%b1%d0%b0-%d1%80%d0%b0/", "text": "164,6 млн. лв. е печалбата за 2017 г. на най-големия завод в Европа за производство на синтетична калцинирана сода – девненският “Солвей Соди” АД, стана ясно на общо събрание на акционерите. По предложение на Съвета на директорите те гласуваха печалбата, както и 2,2 млн. лв., генерирани от вливането на “Девен” АД в “Солвей Соди”, да бъдат разпределени като дивидент. Размерът му преди данъчно облагане е 26,28 лв. на акция, като изплащането започва веднага. Мениджмънтът отчете, че през миналата година акценти в работата са били безопасността на труда, изпълнението на стратегическата инвестиционна програма и оптимизирането на оперативните разходи. Общото събрание продължи мандата на Съвета на директорите с 3 г. – до 30 юни 2021 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.20", "title": " “Солвей Соди” отчете 164,6 млн. лв. печалба, раздава дивиденти"}
{"url": "https://trud.bg/%d1%81%d0%be%d1%86%d0%b8%d0%b0%d0%bb%d0%bd%d0%b0%d1%82%d0%b0-%d0%bf%d0%b5%d0%bd%d1%81%d0%b8%d1%8f-%d0%b7%d0%b0-%d1%81%d1%82%d0%b0%d1%80%d0%be%d1%81%d1%82-%d1%81%d0%b5-%d1%83%d0%b2%d0%b5%d0%bb%d0%b8/", "text": "Социалната пенсия за старост ще се увеличи от 120,98 лв. на 125,58 лв. от 1 юли. Това предвижда приетото от Министерския съвет Постановление за определяне на нов размер на този вид пенсия. Промяната ще доведе до увеличаване на пенсиите, които не са свързани с трудова дейност, тъй като по закон техният размер се определя в зависимост от социалната пенсия за старост. Това са пенсиите за военна и гражданска инвалидност, социалната пенсия за инвалидност и персоналната пенсия. Ще се повишат и нормативно установените добавки към пенсиите, които се определят в процент от социалната пенсия за старост. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.20", "title": " Социалната пенсия за старост се увеличава с 4,60 лв. от 1 юли"}
{"url": "https://trud.bg/%d1%81%d1%8a%d0%bf%d0%b5%d1%80%d0%bd%d0%b8%d0%ba%d1%8a%d1%82-%d0%bd%d0%b0-%d1%86%d1%81%d0%ba%d0%b0-%d0%b2-%d0%b5%d0%b2%d1%80%d0%be%d1%82%d1%83%d1%80%d0%bd%d0%b8%d1%80%d0%b8%d1%82%d0%b5-%d0%b5-%d0%bd/", "text": "ФК “Рига” е съперникът на ЦСКА в първия квалификационен кръг на Лига Европа. Това отреди тегленият жребий в Нион за втория по сила клубен турнир на Стария континент. Латвийският клуб има интересна история. Създаден е през 2014 година след сливането на други два местни тима – “Карамба” и “Динамо”. За “Рига” това ще бъде първо участие в Европа. През изминалата кампания прибалтийският клуб завърши на 3-то място. “Армейците” са домакин в първия мач на 12 юли, а реваншът е седмица по-късно в Латвия.", "date": "2018.06.20", "title": " Съперникът на ЦСКА в евротурнирите е на 4 години"}
{"url": "https://trud.bg/%d0%b1%d0%b8%d0%bb%d0%b5%d1%82%d1%87%d0%b5%d1%82%d0%be-%d0%b2-%d0%b1%d1%83%d1%80%d0%b3%d0%b0%d1%81-%d1%81%d1%82%d0%b0%d0%b2%d0%b0-1-50-%d0%bb%d0%b2/", "text": "Билетчето в градския транспорт на Бургас става 1. 50 лева. В момента то е с 20 стотинки по- евтино. Промяната се въвежда от идния понеделник, 25-ти юни 2018 г. На същата дата системата за валидиране с електронни карти ще заработи и в микробусите, обслужващи линии 9 и 9а. По този начин системата за електронно таксуване ще обхване всички линии на градския транспорт. Промяна на цените на електронните продукти няма да има, съобщават още от градския превозвач “Бургасбус”. Всички ползвани пътувания чрез електронни карти са „времеви”, т.е. в рамките на 45 минути пътник може да се прехвърли на друго превозно средство и да се валидира, без това да се отчете като ново пътуване. Това важи както за електронните билети, така и за абонаментите на правоимащите граждани. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.20", "title": " Билетчето в Бургас става 1.50 лв."}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d1%81%d1%8a%d0%bd%d0%b0%d1%80%d0%be%d0%b4%d0%bd%d0%b8%d1%86%d0%b8%d1%82%d0%b5-%d0%bd%d0%b8-%d0%b2/", "text": "Отношението към българите в Словакия е на изключително високо ниво. Сънародниците ни тук дават прекрасен пример, че страната ни е съвременна държава, отворена към света. Това заяви президентът Румен Радев на среща с представители на българската общност в Братислава. Срещата се състоя в първия ден от официалното посещение на държавния глава в Словашката република. Това съобщиха от пресслужбата на държавния глава. По думите на президента Радев високата оценка към сънародниците ни в Словакия формират още преди век българските градинари, станали символ на трудолюбие, почтеност и лоялност. Тези прекрасни впечатления се „умножават“ с идването на последните поколения наши сънародници, които показват, че българинът е висококвалифициран в съвременните технологии, заяви държавният глава. Според Румен Радев, всеки, който с труда си гради кариера, допринася и работи за България, защото страната ни е отворена към света, част от европейското семейство. „Вие показвате, че България е навсякъде, където има български песни, българска реч и български дух“. С тези думи президентът се обърна към сънародниците ни, след като ученици от Българското средно образователно училище „Христо Ботев“ в Братислава развълнуваха залата с изпълнения на български песни. Президентът им благодари, че не забравят традициите и корените си. В Братиславския замък за среща с Румен Радев се събраха наши сънародници и семействата им, учители и ученици от Българското училище „Хр. Ботев“, преподаватели и студенти по българистика в университета „Я. А. Коменски“, словашки граждани, учили у нас. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.20", "title": " Президентът Радев: Сънародниците ни в Словакия дават прекрасен пример как България е отворена към света страна"}
{"url": "https://trud.bg/%d0%b7%d0%b0%d0%bf%d0%be%d1%87%d0%b2%d0%b0%d1%82-%d0%bb%d0%b5%d1%82%d0%bd%d0%b8-%d1%80%d0%b5%d0%bc%d0%be%d0%bd%d1%82%d0%b8-%d0%b2-12-%d0%b2%d0%b0%d1%80%d0%bd%d0%b5%d0%bd%d1%81%d0%ba%d0%b8-%d1%83%d1%87/", "text": "Летни ремонти за над 360 000 лв. започват в 12 основни, средни училища и гимназии във Варна веднага след края на учебната година, съобщиха от общината. В някои от обектите ще се подменя дограма, в други ще има освежаване на класните стаи, оборудване с климатици, изграждане на аварийно осветление, подмяна на подови настилки, доставка на нови котли, ремонт на тоалетни, топлоизолация, обзавеждане на лаборатории. Ремонтни дейности ще текат още в студентското общежитие “Михаил Колони”, както и в Националната обсерватория “Николай Коперник”, чиято фасада ще бъде обновена, допълниха от общината. 285 000 лв. от необходимите за всички реконструкции средства са осигурени от бюджетите на учебните заведения, а 82 600 лв. – от дирекция “Образование и младежки дейности”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.20", "title": " Започват летни ремонти в 12 варненски училища"}
{"url": "https://trud.bg/%d1%85%d0%b0%d1%88%d0%b8%d0%bc-%d1%82%d0%b0%d1%87%d0%b8-%d0%b2%d1%80%d0%b5%d0%bc%d0%b5-%d0%b5-%d0%b7%d0%b0-%d0%b4%d0%be%d0%b3%d0%be%d0%b2%d0%be%d1%80-%d0%bc%d0%b5%d0%b6%d0%b4%d1%83-%d0%ba%d0%be/", "text": "Време е за преговори със Сърбия, които ще доведат до историческо помирение. Това заяви косовският президент Хашим Тачи. Той коментира предстоящата си среща със сръбския президент Александър Вучич, която трябва да се проведе в неделя в Брюксел, предаде БГНЕС. Наблюдатели отбелязват, че тя ще е финалната стъпка за постигането на договор между Косово и Сърбия за помирение между двата народа, съобщават македонски медии. На пресконференция в Прищина Тачи заяви, че САЩ и ЕС са силно заинтересовани от нормализирането на взаимоотношенията между двете страни. „Нашата цел е да получим правно обвързващо споразумение между Косово и Сърбия, което да позволи нормализиране на обстановката между нашите земи и народи. Време е за тези преговори, които по един или друг начин ще доведат до подписването на историческото споразумение, което ще сложи край на една трагична епоха между двете държави”, заяви косовският президент. Той подчерта, че е наясно, че това ще бъдат едни трудни преговори и каза „Косово няма защо да се плаши от диалог, нито пък от неговия епилог”. „Както обществото и политиците в Косово имаха нужната храброст, знания, организираност и взаимно съгласие на конференцията в Рамбуйе и във Виена за преговорите за справедлива борба, обявяване на независимост и сформирането на държава”, заяви Тачи. Той подчерта, че договорът със Сърбия е важен за ускоряването на процесите по интеграция в Косово. Срещата на Тачи и Вучич ще бъде в неделя в Брюксел и ще се проведе заедно с върховният представител на Европейския съюз по въпросите на външните работи и политиката на сигурност Федерика Могерини.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.20", "title": " Хашим Тачи: Време е за договор между Косово и Сърбия за помирение между двата народа"}
{"url": "https://trud.bg/%d0%b0%d0%b3%d0%b8%d1%82%d0%ba%d0%b0%d1%82%d0%b0-%d0%bd%d0%b0-%d1%81%d0%b5%d0%bd%d0%b5%d0%b3%d0%b0%d0%bb-%d1%87%d0%b8%d1%81%d1%82%d0%b8-%d1%81%d1%82%d0%b0%d0%b4%d0%b8%d0%be%d0%bd-%d1%81%d0%bb%d0%b5/", "text": "Привържениците на Сенегал дадоха пример на останалите фенове в Русия как трябва да се държат преди, по време и след срещите от турнира. Агитката на африканците намери интересен начин да отпразнува победата над Полша с 2:1. За целта колоритните зрилети почистиха един от секторите на стадиона на „Спартак“ в Москва. В оборката на съоръжението се включиха стотици сенегалци, помагайки безвъзмездно на организаторите на турнира. Видео от случката пък се превърна в хит в социалните мрежи.", "date": "2018.06.20", "title": " Агитката на Сенегал чисти стадион след мач"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%ba%d0%be%d0%bd%d1%82%d1%80%d0%b0%d0%b1%d0%b0%d0%bd%d0%b4%d0%bd%d0%b8-%d0%b0%d0%bd%d0%b0%d0%b1%d0%be%d0%bb%d0%bd%d0%b8-%d1%81%d1%82%d0%b5/", "text": "Контрабандни анаболни стероиди задържаха митническите служители на МП Капитан Андреево при проверка на влизащ в страната пътнически автобус с българска регистрация на 18.06.2018 г., съобщиха от Агенция “Митници” Шофьорът и всички пътници обявили, че не пренасят стоки или валута за деклариране. При последвалата щателна митническа проверка, зад багажното отделение върху шофьорското легло, митническите служители намират кашони с лекарствени продукти. Открити са 1 869 фабрични опаковки с ампули, съдържащи различни разтвори на медикаменти, предназначени за увеличаване на мускулна маса и изгаряне на мазнини. Лекарствените продукти на стойност над 130 000 лева са задържани. Задържан е и автобусът послужил като средство за извършване на нарушението. По случая е образувано досъдебно производство от разследващ митнически инспектор от Митница Бургас под надзора на Окръжна прокуратура-Хасково. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.20", "title": " Задържаха контрабандни анаболни стероиди на МП Капитан Андреево"}
{"url": "https://trud.bg/%d1%84%d0%b0%d1%80%d0%b0%d0%be%d0%bd%d0%b8%d1%82%d0%b5-%d0%be%d1%81%d1%82%d0%b0%d0%b2%d0%b0%d1%82-%d0%b1%d0%b5%d0%b7-%d0%b8%d0%bc%d0%bf%d0%b5%d1%80%d0%b0%d1%82%d0%be%d1%80/", "text": "Египет тръгна с големи очаквания за триумф на световното първенство заради лесната група, в която попадна. За първи път от 1990 година отборът от Северна Африка се класира на мондиал, въпреки че често печелеше в този период континенталния шампионат.  След двете загуби на старта „фараоните“ най-вероятно ще останат без своя император. Аржентинският треньор Ектор Купер намекна, че третият двубой в групата срещу Уругвай вероятно ще е и последен.  „Никой не знае какво щеше да се случи, ако Мохамед Салах беше в оптималната си форма и не бе контузен – каза Купер. – Не бяхме концентрирани във важни моменти. Но аз твърдя, че участието ни след 28 години пауза вече е голям успех. Не мога да говоря сега за бъдещето ни.“  Египет не е спечелил мач от октомври, когато се класира за световното.  А Английската легенда и настоящ телевизионен коментатор Алън Шийрър поздрави Салах за смелостта да излезе на терена. Нападателят контузи рамото си във финала на Шампионската лига „Реал“ – „Ливърпул“ (3:1) и мачът с Русия бе първи за него оттогава.  „Виждаше се, че го боли и сега – каза Шийрър. – Докосванията му не бяха същите. Много се радвам, че вкара дузпата. Световното не трябваше са завършва трагично за Мо. Истинска смелост е, че въобще намери сили да играе след контузията във финала на Шампионската лига. Очевидно не беше повече от 60-70 процента възстановен.“", "date": "2018.06.20", "title": " „Фараоните“ остават без император"}
{"url": "https://trud.bg/%d0%bf%d1%80%d0%b5%d0%b4%d1%81%d1%82%d0%be%d0%b8-%d0%bf%d1%8a%d1%80%d0%b2%d0%b0%d1%82%d0%b0-%d0%b5%d0%b4%d0%bd%d0%be%d0%bf%d0%be%d0%bb%d0%be%d0%b2%d0%b0-%d1%81%d0%b2%d0%b0%d1%82%d0%b1%d0%b0-%d0%b2/", "text": "В британското кралско семейство предстои първа еднополова сватба между братовчеда на кралица Елизабет II и неговия партньор, предава гръцкият рускоезичен информационен портал „Русские Афини“, като се позовава на публукация във вестник The Daily Mail. „Това лято двамата мъже ще сключат брак в забележителното имение Маунтбатън в Девън. Това ще бъде първата еднополова сватба в голямото кралско семейство“, се казва в статията, от която става ясно, че щастливите младоженци са в средата на 50-те си години. Отбелязва се, че сватбената церемония ще бъде скромна, а на нея няма да присъстват представители на кралското семейство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.20", "title": " Предстои първата еднополова сватба в британското кралско семейство"}
{"url": "https://trud.bg/%d0%bc%d0%b0%d0%ba%d0%b5%d0%b4%d0%be%d0%bd%d1%81%d0%ba%d0%b8%d1%8f%d1%82-%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82-%d1%80%d0%b0%d1%82%d0%b8%d1%84%d0%b8%d1%86%d0%b8%d1%80%d0%b0-%d0%b4/", "text": "С 69 гласа „за“ и без нито един „против“ и „въздържал се“, депутатите в парламента в Скопие ратифицираха договора за името, предава македонската информационна агенция „Макфакс“. На заседанието не присъстваха депутатите от опозиционната партия ВМРО-ДПМНЕ. С 10 гласа „за“ във вторник Комисията по европейски въпроси утвърди проектозакона за ратификация на договора за разрешаване на спора с Гърция за името на страната, припомня агенцията. След ратификацията, договорът ще бъде изпратен на президента Георге Иванов, който има седемдневен срок да го подпише. Ако държавният глава наложи вето, споразумението ще бъде върнато обратно в парламента. В случай, че при повторното гласуване договорът бъде приет с абсолютно мнозинство, Конституцията на Македония задължава държавния глава да го подпише. Заседанието на Събранието в Скопие не бе съпътствано от протести. Ситуацията остана спокойна, а пред сградата на парламента отново се наблюдаваше засилено полицейско присъствие. Ден по-рано разгорещените дебати в парламента за спораузмението с Гърция преминаха на фона на демонстрации пред сградата на законодателната власт в Скопие. Около стотина граждани на югозападната ни съседка изразиха недоволството си от договора за името. Те призоваха председателя на опозиционната ВМРО-ДПМНЕ Християн Мицковски да излезе от сградата и да се присъедини към демонстрацията. По-късно към седалището на партията бе организирано шествие. Протестът все пак приключи мирно и без инциденти. Споразумението за спора за името бе подписано в неделя от външните министри на Македония и Гърция Никола Димитров и Никос Коцияс. Церемонията се състоя на гръцкия бряг на езерото. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.20", "title": " Македонският парламент ратифицира договора за името"}
{"url": "https://trud.bg/%d1%81-600-%d0%bc%d0%bb%d0%bd-%d0%bb%d0%b2-%d1%89%d0%b5-%d1%81%d0%b5-%d0%b3%d1%80%d0%b0%d0%b4%d0%b8-%d0%ba%d0%b0%d0%bd%d0%b0%d0%bb%d0%b8%d0%b7%d0%b0%d1%86%d0%b8%d1%8f-%d0%b2-%d1%81%d0%be%d1%84%d0%b8/", "text": "Осигурени са 600 млн. лв. за изграждане на канализация в София през следващите години, съобщи столичният кмет Йорданка Фандъкова. „В момента се подготвя регионално прединвестиционно проучване, което се финансира от ОП „Околна среда“ и частично от Столичната община. Анализът трябва да бъде готов догодина и да ни даде възможността да кандидатстваме по ОП “Околна среда“. Очакваме над 200 млн. лв. инвестиции от „Софийска вода“, средства, които са включени в техния бизнес план, и 400 млн. лв. от ОП „Околна среда“. Това означава, че вече сме осигурили 600 млн. лв. за изграждане на водопровод и канализация през следващите години“, каза Фандъкова. Тази година над 50 км водопровод и канализация ще бъде изградена в различни райони в града – главно в новите и крайните квартали. Три проекта са били спечелени по ПУДОOС към екоминистерството и с тях се гради канализация в кв. „Горна Баня“, в кв. „Люлин“ и кв.„Кръстова вада“. „46 км ще бъдат изградени със средства по инвестиционната програма на „Софийска вода“ в кварталите „Модерно предградие“, „Горна Баня“ и „Бенковски“. При реконструкцията на централна градска част подменяме тръби по на 100 години“, каза кметът. Тя допълни, че през последните години в града са изградени 200 км водопровод и канализация, което е колкото дължината на магистрала „Струма“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.20", "title": " С 600 млн. лв. ще се гради канализация в София\t\t\t"}
{"url": "https://trud.bg/%d0%bc%d1%8a%d0%b6%d1%8a%d1%82-%d0%be%d1%82-%d1%81%d0%b5%d0%bb%d0%be-%d0%b1%d1%80%d0%b5%d1%81%d1%82%d0%be%d0%b2%d0%b5%d0%bd%d0%b5-%d1%80%d0%b0%d0%b7%d0%b1%d0%b8%d0%bb-%d0%b3%d0%bb%d0%b0%d0%b2%d0%b0/", "text": "По тялото на са открити следи от насилие, причинени от удари с метален предмет в главата, съобщават от апелативната прокуратура във Варна. Сигналът за намерено тяло на млада жена е получен вчера около 14 часа в ОД на МВР в Разград. При извършения оглед на местопроизшествието се установило, че това е трупът на 38-годишната С.Хр. Наблизо разследващите открили и тялото на 42-годишния О.Х. Той бил намерен обесен на дърво. Мъжът и жената са от село Брестовене. Живеели на семейни начала. По предварителна информация се смята, че двамата са отишли в гората, за да събират липов цвят. Окръжната прокуратура в Разград ръководи досъдебното производство за умишлено убийство. Продължават действия по разследването на умишленото убийство с предположения за последвало самоубийство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.20", "title": " Мъжът от село Брестовене разбил главата на жена си с метален предмет, преди да се обеси"}
{"url": "https://trud.bg/%d0%b3%d0%be%d1%80%d1%81%d0%ba%d0%b8-%d1%81%d1%82%d1%80%d0%b0%d0%b6%d0%b0%d1%80%d0%b8-%d0%bf%d0%be%d0%b3%d0%bd%d0%b0%d1%85%d0%b0-%d0%b1%d0%b5%d1%80%d0%b0%d1%87%d0%b8-%d0%bd%d0%b0-%d0%bb%d0%b8%d0%bf/", "text": "Берачи на липов цвят масово секат клони и цели дървета, алармираха от Североизточното държавно предприятие. Последното драстично нарушение горските стражари засекли преди ден в добричкото с. Каблешково, където четирима души сварили да отсекат 25 големи липи, за да пълнят чували с ароматния цвят и да ги продават. За случая веднага била уведомена полицията, откъдето образували бързо производство срещу бракониерите. Двете им каруци, заедно с отсечените дървета са конфискувани от служители на ДЛС “Тервел”. През последните дни те съставили актове на други трима нарушители – за сеч на клони от сребролистна липа. Нелегален берач на билки бил спипан и край с. Орляк с каруца, пълна с големи клони от ароматното дърво. “Засилили сме максимално контрола, проверките са интензивни и се надяваме да сложим край на тези неприятни набези”, коментира директорът на ДЛС “Тервел” инж. Георги Ботев. Той апелира гражданите при всяко съмнение за незаконна сеч да подават сигнали на тел. 112. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.20", "title": " Горски стражари погнаха берачи на липов цвят заради незаконна сеч"}
{"url": "https://trud.bg/%d0%b7%d0%b0%d0%bc-%d0%bc%d0%b8%d0%bd%d0%b8%d1%81%d1%82%d1%8a%d1%80%d0%ba%d0%b0%d1%82%d0%b0-%d0%b2-%d0%be%d1%81%d1%82%d0%b0%d0%b2%d0%ba%d0%b0-%d1%80%d0%be%d1%81%d0%b8%d1%86%d0%b0-%d0%b4%d0%b8%d0%bc/", "text": "„В обществото остава нещо, за което аз не нося вина”. Това заяви Росица Димитрова, зам.-социален министър,   след командировка до САЩ. Пътуването предизвика възмущението на протестиращите майки на деца с увреждания. Оказа се, че командировката на Димитрова е струвала голяма сума пари на министерството. „Бях командирована в последния момент. В същия период трябваше да бъда в Чили, където държавата не заплаща една стотинка. Прекратиха ми ходенето там и ме командироваха в Ню Йорк. Министърът ме командирова, няма как сама да се командировам или да определя какви билети ще ползвам, или колко време ще остана”, заяви Димитрова. Оставката й беше приета тази сутрин от премиера Бойко Борисов. Мотивът му е, че „в обществото се е създала чувствителност по темата във връзка с командировката на заместник-социалния министър”. Росица Димитрова участва в САЩ в конференция, посветена на правата на хората с увреждания. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.20", "title": " Зам.-министърката в оставка Росица Димитрова: В обществото остава нещо, за което аз не нося вина"}
{"url": "https://trud.bg/%d1%8e%d0%bd%d0%ba%d0%b5%d1%80-%d1%81%d0%b2%d0%b8%d0%ba%d0%b2%d0%b0-%d0%b8%d0%b7%d0%b2%d1%8a%d0%bd%d1%80%d0%b5%d0%b4%d0%bd%d0%b0-%d1%81%d1%80%d0%b5%d1%89%d0%b0-%d0%bd%d0%b0-%d0%bb%d0%b8%d0%b4%d0%b5/", "text": "Председателят на Европейската комисия Жан-Клод Юнкер свиква извънредна среща на лидерите на страните от ЕС по въпросите на миграцията и предоставянето на убежище. Това съобщи самият Юнкер в профила си в „Туитър“. „Свиквам неформална среща на лидерите по въпросите на миграцията и на предоставянето на убежище в неделя (24 юни), за да ги обсъдим с лидерите на страните в навечерието на Съвета на ЕС“, написа Юнкер. В срещата ще участват Австрия, България, Германия, Гърция, Испания, Италия, Малта и Франция, съобщава АФП. Тя ще се състои четири дни преди срещата на върха на ЕС и ще бъде насочена към преодоляване на дълбоките разделения в Европа по въпроса за миграцията. Редовният Съвет на ЕС е насрочен за 28 и 29 юни. Германската канцлерка Ангела Меркел, притисната от коалиционните си партньори от Християнсоциалния съюз на вътрешния министър Хорст Зеехофер, се надяваше на предварителна среща по въпросите на миграцията, но в началото на седмицата източници от Брюксел коментираха, че извънреден съвет не е необходим и че всичко ще бъде обсъдено по време на редовната среща. ХСС настоява за по-радикални мерки спрямо мигрантите и заплашва с напускане на мнозинството. Засега Меркел и Зеехофер постигнаха съгласие, че ще решават за миграционната политика и за по-нататъшните си отношения след срещата на ЕС в края на юни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.20", "title": " Юнкер свиква извънредна среща на лидери на страни от ЕС за миграцията\t\t\t"}
{"url": "https://trud.bg/%d1%82%d0%b0%d0%bb%d0%b0%d0%bd%d1%82%d0%b8%d1%82%d0%b5-%d0%bd%d0%b0-%d0%b2%d0%b5%d0%bb%d0%b8%d0%ba%d0%be%d1%82%d1%8a%d1%80%d0%bd%d0%be%d0%b2%d1%81%d0%ba%d0%b8%d1%8f-%d1%84%d1%83%d1%82%d0%b1%d0%be/", "text": "Общо 22 купи и 13 първи места от различни турнири завоюваха младите таланти от формацията на ФК „Етър ВТ“ в категория „Футбол 7“ през изтеклия сезон. На държавните финали, провели се в Сливен, „виолетовите“ достигнаха до т.нар. „малък финал“ и се класираха на четвърто място в България. Постижението е пример за водещото място, което има школата на „Етър“ в България. Децата и техният треньор Стефан Николов бяха приети от кмета на Старата столица Даниел Панов, а в срещата участваха също президентът на ФК „Етър ВТ“ Александър Нанов и главният мениджър на клуба Красимир Балъков. Даниел Панов поздрави младите таланти за големите успехи, благодари на родителите, че подкрепят децата и на треньорите – за оптималната подготовка. „Спортувайте и се подготвяйте с постоянство, слушайте указанията на вашите треньори, но и не забравяйте книгите и училището. Пожелавам ви още повече успехи през новия сезон“, обърна се Даниел Панов към младите таланти. През новата учебна година в Спортното училище вече ще има и първокласници, сподели още кметът. До три месеца се очаква отпускането на средства за изграждането на тренировъчен терен за футбол до Спортното училище. Даниел Панов обясни, че проектът за игрището с изкуствено покритие е бил преработен и внесен повторно в Министерството на младежта и спорта. Предстоят разговори с ръководството на Българския футболен съюз за изграждането на тренировъчно игрище западно от стадион „Ивайло“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.20", "title": " Талантите на великотърновския футбол спечелиха 22 купи\t\t\t"}
{"url": "https://trud.bg/%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d1%83%d0%b4%d0%be%d1%81%d1%82%d0%be%d0%b8-%d1%81-%d0%bf%d0%bb%d0%b0%d0%ba%d0%b5%d1%82-%d1%81%d0%b2-%d1%81%d0%b2-%d0%ba%d0%b8/", "text": "Държавният глава Румен Радев удостои Българското средно образователно училище „Христо Ботев“ в Братислава с плакет „Св. св. Кирил и Методий“ на президента. По време на официалното си посещение в Словашката република Румен Радев посети учебното заведение, което е едно от най-престижните в Братислава. Това съобщиха от пресслужбата на “Дондуков” 2. Плакетът „Св. св. Кирил и Методий“ беше връчен по повод 70-годишнината от създаването на училището, както и за принос при отстояването на българската образователна и културна традиция. „Това отличие е израз на признателност на българската държава за вашите усилия, за това, че за поколения наред това прекрасно училище е стожер на българщината и българския дух и традиции“, заяви президентът Румен Радев по време на тържество с изпълнения на възпитаници на учебното заведение, на което присъстваха учители и родители. Държавният глава отбеляза впечатляващата историята на училището, което преди 70 години отваря врати само с няколко деца от цяла Словакия, а днес е с 12-класно обучение. Още по-впечатляващо е, че тук учат и български, и словашки деца, а това е най-голямото приятелство, което може да съществува между нашите два народа, допълни президентът. Румен Радев благодари на училищното ръководство и учителите за духовната им сила, а към учениците се обърна с думите: „На вас, скъпи деца, ви желая успех по най-светлия път – пътят на знанието и науката“. Румен Радев изрази признателност и към Словашката република, която подпомага дейността на учебното заведение, което издава както българска, така и словашка диплома за завършване. Директорът на училището Даниела Дойнова връчи на президента почетния плакет на БСОУ „Христо Ботев“. С посещението в българското училище в Братислава приключи официалната визита на Румен Радев в Словашката република. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.20", "title": " Румен Радев удостои с плакет „Св. св. Кирил и Методий“ българско училище в Братислава"}
{"url": "https://trud.bg/%d1%88%d0%be%d1%84%d1%8c%d0%be%d1%80-%d0%be%d0%bf%d0%b8%d1%82%d0%b0-%d0%b4%d0%b0-%d0%bf%d0%be%d0%b4%d0%ba%d1%83%d0%bf%d0%b8-%d0%bf%d0%be%d0%bb%d0%b8%d1%86%d0%b0%d0%b8-%d1%81-50-%d0%b5%d0%b2%d1%80/", "text": "Шофьор от Добрич стана клиент на окръжната прокуратура в Силистра, след като опита да подкупи полицаи с 50 евро, за да не го глобят с 50 лв., че кара с изключени фарове. Случката се разиграла на 19 юни в Тутракан. Около 17 ч пътни полицаи спрели добричлията. Поискали да представи документи за годишен преглед и застраховка “Гражданска отговорност”. Мъжът ги подал, но вътре сложил 50 евро. “Давам парите, защото бързам, имам болно дете”, обяснил набързо водачът в опит да избегне фиша за каране без задължителните светлини. Сега го очаква доста по-солидна санкция, тъй като предлагането на подкуп на полицай се наказва с лишаване от свобода до 10 г. и глоба до 15 000 лв., уточниха от прокуратурата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.20", "title": " Шофьор опита да подкупи полицаи с 50 евро"}
{"url": "https://trud.bg/%d1%84%d0%b8%d0%bd%d0%bb%d0%b0%d0%bd%d0%b4%d0%b5%d1%86%d1%8a%d1%82-%d0%b2%d0%b8%d0%bb%d0%b5-%d0%b8%d1%82%d0%b0%d0%bb%d0%b0-%d0%b5-%d0%bd%d0%be%d0%b2%d0%b8%d1%8f%d1%82-%d1%88%d0%b5%d1%84-%d0%bd%d0%b0/", "text": "Финландецът Виле Итала е новият генерален директор на Европейската служба за борба с измамите ОЛАФ, съобщиха от Европейската комисия. Основният съперник на финландеца за поста беше бившият вицепремиер Ивайло Калфин. Итала встъпва в длъжност на 1 август. Той е юрист по образование и е бил министър на вътрешните работи и главен прокурор на Финландия. Два мандата е бил евродепутат, а също и член на Европейската сметна палата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.20", "title": " Финландецът Виле Итала е новият шеф на ОЛАФ\t\t\t"}
{"url": "https://trud.bg/%d0%ba%d1%8a%d1%81%d0%bc%d0%b5%d1%82-%d0%b7%d0%b0-%d0%bb%d0%b5%d0%b2%d1%81%d0%ba%d0%b8-%d0%b8-%d1%86%d1%81%d0%ba%d0%b0-%d0%b2%d1%8a%d0%b2-%d0%b2%d1%82%d0%be%d1%80%d0%b8%d1%8f-%d0%ba%d1%80%d1%8a/", "text": "Родните грандове “Левски” и ЦСКА се разминаха с тежки съперници при евентуално участие във втория квалификационен кръг на Лига Европа. Столичните тимове имаше вариант да се паднат с водещи отбори от Западна Европа, но в крайна сметка изтеглиха дългата клечка. Ако “Левски” елиминира “Вадуц” е много вероятно да играе с “Жалгирис”. Литовците подобно на “сините” не са си гарантирали участие в следващата фаза, но за целта ще трябва да отстранят някой от двойката “Биркиркара” – “Клаксвикар”. А “Жалгирис” е добре познат на родните фенове от срещите с “Лудогорец” преди година. Тогава българският шампион излезе краен победител в мачовете от предварителните кръгове на Шампионската лига, въпреки че загуби първият мач с 1:2. При добро стечение на мачовете от първия кръг в Лига Европа, ЦСКА  ще срещне “Адмира” (Вакер) във втория кръг. Австрийският тим завърши 5-ти в местната Бундеслига през изминалата кампания. Евентуалният първи мач ще е на 26 юли в София, а реваншът седмица по-късно в Австрия. Най-тежко се очертава да бъде за “Славия”. Носителят на купата на България ще играе с “Хайдук” във втория кръг, ако елиминира преди това Илвес” (Тампере).", "date": "2018.06.20", "title": " Късмет за “Левски” и ЦСКА във втория кръг, познат съперник чака “Славия”"}
{"url": "https://trud.bg/250-%d0%bb%d0%b5%d0%b2%d0%b0-%d0%b5%d0%b4%d0%bd%d0%be%d0%ba%d1%80%d0%b0%d1%82%d0%bd%d0%b0-%d0%bf%d0%be%d0%bc%d0%be%d1%89-%d1%89%d0%b5-%d0%bf%d0%be%d0%bb%d1%83%d1%87%d0%b0%d1%82-46-000-%d0%bf%d1%8a/", "text": "Еднократната помощ за ученици, записани в първи клас през учебната 2018/2019 г. ще бъде 250 лв., реши правителството. Еднократната помощ се отпуска по реда на Закона за семейни помощи за деца, очаква се да бъдат подкрепени около 46 000 деца и право да я получат имат семейства, чиито деца са записани в първи клас в държавно или общинско училище за първи път. Задължително условие за получаването на средствата е средния месечен доход на член от семейството за предходните 12 месеца да е по-нисък или равен на 450 лв. За 2018 г. той е увеличен. Помощта се отпуска без доходен тест за деца с трайни увреждания, деца с един жив родител и за деца, настанени в семейства на роднини и близки и приемни семейства по реда на чл. 26 от Закона за закрила на детето. Срокът за подаване на заявлението декларация за отпускане на помощта след записване на детето в първи клас е не по-късно от 15 октомври на текущата учебна година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.20", "title": " 250 лева еднократна помощ ще получат 46 000 първокласници"}
{"url": "https://trud.bg/%d0%bf%d1%80%d0%b5%d0%b4%d0%bf%d1%80%d0%b8%d0%b5%d0%bc%d0%b0%d1%87%d0%b8-%d0%be%d1%82-%d1%82%d1%8a%d1%80%d0%bd%d0%be%d0%b2%d0%be-%d0%bf%d1%8a%d1%80%d0%b2%d0%b8-%d1%83-%d0%bd%d0%b0%d1%81-%d0%b2%d0%bd/", "text": "Предприемачи от Велико Търново първи у нас са внедрили модерни машини за производство на рингови гвоздеи, които се заковават с пистолети. Собствениците на ВТПГ Строймат ООД Димитър Цачев и Таня Душкова в продължение на 2 години правили проучване преди да инвестират над 400 000 долара в сгради и високотехнологично оборудване от Южна Корея.  „Капацитетът на машините е изработка на 3000 пирона на минута. Фирмата ни е единственият производител на гвоздеи, тел и телени изделия във Великотърновска област, а в страната сме общо четирима производители на такива изделия“, сподели Цачев.  Дружеството има две производствени база във Велико Търново, от които излизат около 500 тона продукция месечно. Имат 66 работници и стоката им е предимно за вътрешния пазар. В предприятието са внедрени и машини за габиони, с които се укрепват свлачища и брегови ивици в цялата страна. Сред най-мащабните обезопасени обекти са бреговете на р.Янтра, пътят през Хаинбоаз, скатове по АМ „Хемус“, по жп инфраструктурата, невралгични участъци в Родопите и др.  Собственикът сподели, че имат горчив опит с търговец от Румъния, който внезапно си продал фирмите и на търновските производители не им били признати 120 000 лева ДДС по част от износа за северната ни съседка.„Водихме дело като обжалвахме данъчния ревизионен акт и окончателно спечелихме процеса като доказахме, че сме изрядни и ВАС се произнесе в наша полза. Нямаме нито лев дългове“, разказват собствениците на ВТПГ „Строймат“ ООД.  Преди дни пък неволно се оказали потърпевши след като гръмна новината, че производители на гвоздеи от Велико Търново са обвиняеми за източване на над 4 млн.лв ДДС. Репортерска проверка установи, че на 8 души са повдигнати обвинения, а разследването е в Специализираната прокуратура, но те нямат нищо общо с ВТПГ „Строймат“ ООД.  „Когато се разчу за това разследване и излязоха публикации в медиите, клиенти ни загряха телефоните да питат дали ние сме разследваните. Имахме и отказани поръчки. Държим да се знае, че не сме замесени в никакви афери и нечисти сделки“, обясниха за странните съвпадения  Цачев и Душкова.", "date": "2018.06.20", "title": " Предприемачи от Търново първи у нас внедриха машини за рингови гвоздеи\t\t\t"}
{"url": "https://trud.bg/10-%d0%bd%d0%be%d0%b2%d0%b8-%d0%bf%d0%b0%d1%8f%d0%ba%d0%b0-%d0%b4%d0%b5%d0%b1%d0%bd%d0%b0%d1%82-%d0%b7%d0%b0-%d0%bd%d0%b0%d1%80%d1%83%d1%88%d0%b8%d1%82%d0%b5%d0%bb%d0%b8-%d0%b2/", "text": "По улиците на София вече се движат 10 нови „паяка“ на Центъра за градска мобилност, с които се превозват паркираните в нарушение коли до наказателните паркинги на дружеството. Четири от возилата са били пуснати във вторник, а останалите – вчера. Ефектът от въвеждането им ще се усети до дни, съобщи пред „Труд“ Румяна Милова, която е на чело на Дирекция „Паркиране и гаражи“ в ЦГМ. Тя обясни, че досега се е работило само по сигнали, което вече ще се промени и ще може да се упражнява по-ефективен контрол в целия град. Така дружеството ще реши проблема с паркирането на забранени места като паркове и велоалеи. Нарушителите спират на такива места, защото знаят, че има малко „паяци“, които да ги притеснят. С новите возила, обаче, ЦГМ вече ще разполага с 18 тежкотоварни автомобила. От старите 14 ще бъдат оставени 8, а другите ще бъдат бракувани, защото често се развалят. Най-старият „паяк“ в дружеството е от 1993 г. Новите возила са и по-екологични и ще причиняват по-малко замърсяване на въздуха. Две от тях могат да вдигат по-тежки автомобили, дори джипове. Много нарушения при паркирането се наблюдават по велоалеята при болница „Токуда“, по бул. „Джавахарлал Неру“, по бул. „Тодор Александров“, по бул. „Симеоновско шосе“, в „Студентски град“, до Народния театър „Иван Вазов“ и близо до метростанциите и университетите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.20", "title": " 10 нови „паяка“ дебнат за нарушители в София"}
{"url": "https://trud.bg/%d1%82%d1%83%d1%80%d0%b8%d1%81%d1%82%d0%b8%d1%87%d0%b5%d1%81%d0%ba%d0%b8%d1%8f%d1%82-%d0%bf%d0%be%d1%82%d0%b5%d0%bd%d1%86%d0%b8%d0%b0%d0%bb-%d0%bd%d0%b0-%d1%8e%d0%b3%d0%be%d0%b7%d0%b0%d0%bf%d0%b0/", "text": "Перспективите за развитие на туризма в Югозападния регион се обсъждат в Банско на двудневен форум под председателството на областния управител на София Николай Пехливанов. Акцент на дискусиите по време на срещата е туризма в района – плановете за развитие в ключовите за страната Рила и Пирин, както и бъдещoто влияние върху привличането на нови групи посетители благодарение на новоразкритите археологически обекти, сред които античният град Хараклея Синтика, при местността Рупите в община Петрич. Заседанието в Банско бе открито от областният управител на Област София Николай Пехливанов, който е и председател на Регионалния съвет. „Стратегията за развитие на туризма в Югозападния регион трябва да обединява отделните населени места, надграждайки усилията им на местно ниво. Общата им политика ще даде възможност за правилното позициониране на туристическите обекти, както и за развитието на нови пазари“ коментира Пехливанов и допълва: “В контекста на сближаването на България със страните от Западните Балкани е необходимо да идентифицираме възможностите на региона за привличане на туристи не само от активните към момента страни като Македония и Сърбия, но и останалите от групата.“ Според кмета на Банско Георги Икономов, който е и основен инициатор на създаването на туристически район Рила – Пирин, амбициите не трябва да спират до близките и познати за страната ни пазари, а е време да се създадат нарочни маркетингови инструменти, с които да се таргетират по-далечните географски зони, в това число Близкия Изток. “Заедно с включилите се 23 общини на 17 юли предстои да проведем общо събрание и окончателно да структурираме организацията, за да пристъпим към фактическото изпълнение на целите – формиране на регионални туристически продукти, маршрути и атракции и последващо разработване и прилагане на маркетингова стратегия за създаване на общ бранд на туристически район Рила – Пирин.”, допълва Икономов. По думите му бъдещото развитие на региона зависи от поредица решения, сред които разплитането на казуса с изграждането на втора кабинкова въжена линия в ски зона Банско, очакваното изграждане на второ голф игрище и развитието на ски зона Добринище. Голямата ножица в сезонността се затваря постепенно – Банско все повече се доближава до съотношение 1:3 между летни и зимни туристи, което ще може да го класира като средностатистическа целогодишна европейска дестинация. От ключово значение за развитието на тази тенденция е да се продължи с обогатяването на събитийния календар. Директорът на Националния археологически институт с музей към БАН доц. д-р Людмил Вагалински, който е и ръководител на разкопките в Хераклея Синтика, представя постигнатото до момента от археологическия екип. „От 2011-а година, когато стартирахме активно разкопките, до днес виждаме поредица от положителни ефекти върху туризма в общината. Хераклея Синтика е най-старият град в Югозападна България – датира отпреди близо 2350 години. Това е единственият древен македонски град, открит на наша територия. Селището е много добре запазено и се намира на границите на три държави, като разполага с инфраструктура, минерален извор в рамките на самия обект и лежи на територията на две реки и две планини. В община Петрич сме на път да покажем, че населено място с такива характеристики може да печели от туризъм благодарение на съчетанието от редица фактори като археологически разкрития, запазени живи населени места, музеи и туристически обекти. Това ни позволява да развиваме културен, поклонически и планински туризъм и да повишим значително посещаемостта в района – от 200 души на месец през 2015 г. до 2000 посетители за април и май тази година.“, казва доц. д-р Вагалински. Сред останалите теми, които ще бъдат включени в дискусията, са трансграничното сътрудническо и европейската перспектива за страните от Западните Балкани, както и изпълнението на Оперативните програми за развитие на селските райони. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.20", "title": " Туристическият потенциал на Югозапада дебатираха в Банско"}
{"url": "https://trud.bg/%d1%80%d0%be%d0%bd%d0%b0%d0%bb%d0%b4%d0%be-%d0%b5-%d0%bd%d0%b0%d0%b9-%d0%b2%d0%b5%d0%bb%d0%b8%d0%ba%d0%b8%d1%8f%d1%82-%d0%b2-%d0%b5%d0%b2%d1%80%d0%be%d0%bf%d0%b0/", "text": "Кристиано Роналдо се настани удобно на европейския трон, измествайки легендата Ференц Пушкаш. Мегазвездата на Португалия вече е №1 по реализирани попадения на национално ниво сред всички футболисти в историята на Стария континент. Нападателят донесе първа победа за своята родина на финалите в Русия, реализирайки единственото попадение срещу Мароко за 1:0. А това бе негов гол №85 за „мореплавателите“, подобрявайки 62-годишния рекорд на унгареца. Играчът на „Реал“ (Мадрид) бе точен след удар с глава още в 5-ата минута, а историческият момент стана пред очите на неговата любима Джорджина Родригес, която бе на трибуните на стадион „Лужники“ в Москва.  Това бе и четвърто попадение на 33-годишния футболист на мондиала след хеттрика срещу Испания (3:3). Освен това той успя да се разпише до момента след удари с ляв и десен крак, както и с глава.  „Знаехме, че Мароко ще бъде много агресивен в атака – пригна героят след трудния успех. – Те играят много динамично и и се раздават на терена. Не беше лесно. Но, за щастие, отбелязахме, отбелязах. И сега сме на практика на осминафинал, направихме много важна стъпка. Ще се подготвим за следващия мач.“  А попадението на Кристиано се оказа фатално за Мароко. Африканците са аут от турнира след второ поредно минимално поражение. Тимът на Ерве Ренар стана първият отпаднал тим, въпреки че игра като равен с европейския шампион от 2016 година.  Отличен мач за Португалия записа и бранителят Жозе Фонте, направил цели 10 ключови намеси в своята половина.", "date": "2018.06.20", "title": " Роналдо е най-великият в Европа"}
{"url": "https://trud.bg/%d0%bc%d1%83%d0%b7%d0%b5%d0%b8-%d0%bf%d1%80%d0%b8%d0%b2%d0%bb%d0%b8%d1%87%d0%b0%d1%82-%d0%b3%d0%be%d1%81%d1%82%d0%b8-%d1%81-%d0%b2%d0%b8%d1%80%d1%82%d1%83%d0%b0%d0%bb%d0%bd%d0%b0-%d1%80%d0%b5%d0%b0/", "text": "Музеите у нас все по-често залагат на виртуална реалност и компютърни възстановки, за да привличат повече туристи. Трябва да изкараме историята и археологията от витрините, за да привлечем младите и децата, а музеите да увеличат приходите си. Това обясни организаторът на проекта „Салон на музеите“ Ивелина Кючукова на конференция в НДК. От Европа са предвидени 5,4 млн. евро за музеите, с които ще се финансират и нови технологии, заяви зам.- министърът на културата Амелия Гешева. Благодарение на тези методи туристите могат да се удвояват всяка година, показва опитът на музея, посветен на зверствата на комунистите в Шкодер, Албания. Родните музеи също залагат на добавена реалност при представяне на експозициите си. Чрез виртуални очила можем да се пренесем на дъното на морето и да разгледаме 7 от най-интересните кораби, намерени при експедиция за картографиране на Черно море. Изложбата с кораби от преди над 2 хил. години е в Бургас. През август край Мадара пък ще заработи нов информационен център. Там ще можете да докоснете виртуално Мадарския конник или да влезете зад стените на старата столица Плиска. За най-малките са предвидени компютърни игри във виртуална реалност, в които чрез решаване на исторически загадки децата научават повече за славното минало на страната ни.", "date": "2018.06.20", "title": " Музеи привличат гости с виртуална реалност"}
{"url": "https://trud.bg/%d0%b5%d0%b2%d1%80%d0%be%d0%bf%d0%b0-%d0%b2%d1%8a%d0%b2%d0%b5%d0%b6%d0%b4%d0%b0-%d0%ba%d0%be%d0%bd%d1%82%d1%80%d0%b0%d0%bc%d0%b8%d1%82%d0%b0-%d0%b7%d0%b0-%d1%81%d1%82%d0%be%d0%ba%d0%b8-%d0%be%d1%82/", "text": "В петък Европа въвежда контра мита за стоки от Съединените щати, съобщи БТВ. Реципрочната мярка е след решението на президента Тръмп да облага вноса на стомана и алуминий. Европейските контрамерки са на стойност 2 милиарда и 800 милиона евро. Мита ще има за мотоциклети “Харли Дейвидсън, дънки и бърбън. Това е много по-малко от отговора на Китай, който отвърна с вносни мита на стойност около 50 милиарда долара. Русия също ще наложи по-високи мита заради американските протекционистки мерки. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.20", "title": " Европа въвежда контрамита за стоки от Съединените щати"}
{"url": "https://trud.bg/%d0%ba%d0%b0%d0%b1%d0%b8%d0%bd%d0%b5%d1%82%d1%8a%d1%82-%d1%80%d0%b0%d0%b7%d0%b4%d0%b0%d0%b4%d0%b5-60-%d0%bc%d0%b8%d0%bb%d0%b8%d0%be%d0%bd%d0%b0-%d0%bb%d0%b5%d0%b2%d0%b0-%d0%be%d0%b1%d0%b7%d0%be%d1%80/", "text": "Родителите на 46 000 първолаци получават по 250 лв. 500 000 лв. са за ремонт на покрива на Националната библиотека Над 60 млн. лв. допълнителни средства за различни сектори отпусна правителството на вчерашното си заседание. Министрите гласуваха 19 660 000 лв. за увеличаване възнагражденията на персонала в центровете за спешна медицинска помощ и осигуряване на средства за спешните отделения в лечебните заведения за болнична помощ. Над 31 млн. лева ще получат общините за помагала за учениците от I до VII клас. С 948 235 лв. ще бъдат възстановени разходи за транспорт и наеми на учителите. За новата учебна година родителите на 46 000 първокласници ще получат еднократно по 250 лв. С 500 000 лева Националната библиотека “Св. Св. Кирил и Методий” ще ремонтира покрива на сградата, който протече. Правителството гласува да се изплатят 158 370 лв. обезщетения по шест решения на Европейския съд по правата на човека. Решенията по делата срещу България са постановени в периода 11 януари 2018 г. – 31 май 2018 г. От бюджета допълнително се отделят 158 940 лв. за Седмата среща на върха 16+1, която ще се проведе на 6 и 7 юли в София. Правителството одобри допълнителни разходи по бюджета на Министерски съвет за 2018 г. в размер 159 740 лв. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.20", "title": " Кабинетът раздаде 60 милиона лева (обзор)\t\t\t"}
{"url": "https://trud.bg/%d0%bb%d1%83%d0%b2%d1%8a%d1%80%d0%b0-%d0%b3%d0%be%d1%81%d1%82%d1%83%d0%b2%d0%b0-%d0%bd%d0%b0-%d0%b2%d0%b5%d0%bb%d0%b8%d0%ba%d0%b8-%d0%bf%d1%80%d0%b5%d1%81%d0%bb%d0%b0%d0%b2/", "text": "Уникални находки, шедьоври на византийското изкуство от IX-XIII век, гостуват от Лувъра в  музея на старата столица Велики Преслав. Изложбата беше открита в сряда, а ценители могат да й се насладят чак до 5 ноември. За това време наши уникати също ще гостуват във френския музей. Експозицията ни в Лувъра се открива идната седмица и е по повод българското европредседателство, като представя Златния век на България. Сред основните експонати в нея са двустранната огърлица, диадемата и ювелирните наушници от Преславското златно съкровище. Посетителите в старопрестолния град пък, вече могат да видят също безспорни шедьоври – медальони от злато в съчетание с клетъчен емайл, уникална икона от слонова кост, белоглинена керамика. Много интересен е и кръст с кирилски надпис, за който се знае, че е от Кюстендилско и е датиран от XII век, разказа директорът на музея Пламен Славов. Очаква се находките от Лувъра да предизвикат интереса на още повече туристи към старата столица. Цената на билета за посещения на музея и резервата остава непроменена. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.20", "title": " Лувъра гостува на Велики Преслав\t\t\t"}
{"url": "https://trud.bg/%d0%b3%d0%be%d0%bb%d1%8f%d0%bc-%d0%bf%d0%be%d0%b6%d0%b0%d1%80-%d0%b1%d1%83%d1%88%d1%83%d0%b2%d0%b0-%d0%b2-%d0%bf%d0%be%d0%ba%d1%80%d0%b0%d0%b9%d0%bd%d0%b8%d0%bd%d0%b8%d1%82%d0%b5-%d0%bd%d0%b0-%d0%bf/", "text": "Пожар с фронт няколкостотин метра бушува в покрайнините на Пловдив. Гъст дим се вижда от десетки километри от околовръстното шосе и близкия квартал „Коматево”, предаде  . Огнената стихия е изпепелила няколко десетки декара житни площи. Пожарът е на около километър от голяма частна болница. В гасенето на пламъците участват 4 противопожарни автомобила. Достъпът е затруднен поради пресечения терен. Достъпът е затруднен поради пресечения терен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.20", "title": " Голям пожар бушува в покрайнините на Пловдив"}
{"url": "https://trud.bg/%d0%bf%d0%bb%d0%b0%d0%bc%d0%b5%d0%bd-%d0%b4%d0%b8%d0%bc%d0%b8%d1%82%d1%80%d0%be%d0%b2-%d0%bb%d0%b8%d0%b4%d0%b5%d1%80-%d0%bd%d0%b0-%d0%ba%d0%bd%d1%81%d0%b1-%d0%b4%d0%b0-%d0%b1%d1%8a%d0%b4%d0%b5/", "text": "Да бъде удвоена добавката за чужда помощ, която в момента е 90 лева за хора с над 90 % увреждания. Това предложение на КНСБ обяви във Велико Търново президентът на синдиката Пламен Димитров. Той заяви, че в Закона за държавния бюджет трябва да се заложат допълнително до 100 млн. лева, за да се помогне на хората с увреждания. “Около 6000 от хората с 90 и над 90% увреждания са деца, 80 000 са над 18-годишни, а 17 000 души са в пенсионна възраст и те са предимно в провинцията”, оповести Димитров. Той допълни, че според експерти на КНСБ в тази категория лицата трябва да бъдат допълнително подпомогнати диференцирано по критерии, изработени и с национално представените организации на хората с увреждания.Според ръководителя на Конфедерацията възнагражденията на заетите в държавния и частния сектор догодина трябва да нараснат с 15-20%. „Увеличението на учителските заплати е добро начало, но работещите и от другите сфера също очакват ускорено увеличение на доходите. Това трябва да стане бързо, защото и без това българското население намалява годишно с 30-35 хиляди души заради демографията и икономическата миграция”, коментира още Димитров. Лидерът на КНСБ и неговият заместник Чавдар Христов бяха на визита във Великотърновска област, за да представят Третия кръг на кампанията „Бъди инфо”. Тя е посветена на информирането и консултирането като основно трудово право на работниците и служителите. Провежда се в рамките на проекта „Достоен труд за доставчиците и подизпълнителите на мултинационалните компании” в партньорство с Конфедерацията на работодателите и индустриалците в България и Българската стопанска камара. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.20", "title": " Пламен Димитров, лидер на КНСБ: Да бъде удвоена добавката на хора с над 90 % увреждания"}
{"url": "https://trud.bg/%d1%81%d0%b5%d0%bb%d1%8f%d0%bd%d0%b8%d0%bd-%d1%83%d0%b1%d0%b8-%d0%bf%d1%80%d0%b8%d1%8f%d1%82%d0%b5%d0%bb%d0%ba%d0%b0%d1%82%d0%b0-%d1%81%d0%b8-%d1%81-%d0%b2%d0%b8%d0%bb%d0%b0-%d0%b8-%d1%81%d0%b5-%d0%be/", "text": "Селянин уби с вила жената, с която живее под един покрив и се обеси. Драмата се разиграла в гората между разградското село Брестовене и град Кубрат, където мъжът и приятелката му отишли да берат липов цвят. Около 14 часа на 19 юни на телефон 112 се обадил 28-годишен, който съобщил, че е намерил сред шубрака окървавено тяло на млада жена. Пристигналите веднага полицаи изяснили, че мъртвата е 38-годишната С. Хр. Започнали огледи и недалече от местопрестъплението бил открит и 42-годишният О. Х. Той висял обесен на клон на дърво. Изяснено било, че жената била удряна и прободена по главата и тялото с метална вила, която е намерена от криминалистите. Смята се, че жестокото престъпление било извършено от О. Х., който после сам сложил край на живота си. Разследването се води от Окръжната прокуратура в Разград. В село Брестовене, което с над 2800 жители, вчера продължаваха разпити на близки на жертвите. Не се изключваше мотивът на мъжа да е бил ревност. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.20", "title": " Селянин уби приятелката си с вила и се обеси (обзор)\t\t\t"}
{"url": "https://trud.bg/%d0%bc%d0%b8%d0%bb%d0%ba%d0%b0-%d1%85%d1%80%d0%b8%d1%81%d1%82%d0%be%d0%b2%d0%b0-%d1%83%d0%bf%d1%80%d0%b0%d0%b2%d0%bb%d1%8f%d0%b2%d0%b0%d1%89%d0%b8%d1%82%d0%b5-%d0%b2-%d1%81%d0%be-%d0%b7%d0%b0-%d0%bf/", "text": "Управляващите в Столична община за пореден път направиха опит да прокарат решение, като заобиколят СОС. Това заяви заместник-председателят на Столичния общински съвет от БСП Милка Христова, съобщиха от партията. Тя присъства на съвместното редовно заседание на Комисиите по транспорт и туризъм и по устройство на територията, архитектура, достъпна среда и жилищна политика, заедно с председателя на групата на социалистите в СОС Калоян Паргов и съветниците Борис Цветков и Альоша Даков. За обсъждане беше предложено писмо, внесено от главния архитект Здравко Здравков, относно комплексно транспортно проучване за решаване на проблемите на транспорта в югозападната част на големия център в София във връзка с решение на Общинския експертен съвет по устройство на територията (ОЕСУТ). “Заседанието на двете комисии днес беше за решаване на съдбата на трамвай №6 и за подобряване на транспортното обслужване на гражданите, които живеят в “Лозенец” и “Манастирски ливади”, обясни Милка Христова. – Шокиращото за мен е, че за пореден път беше направен опит да бъде заобиколен Столичният общински съвет чрез решение на постоянни комисии, които са помощни органи. По закон и по правилник те просто нямат такива правомощия. Експертният съвет от НАГ от 10 предложения е одобрил две, от които предлага СОС да избере едното. Вариантите са със или без трамвай №6. В този, който е без, трамваят е заменен от тролей. На заседанието беше предложено членовете на комисиите да гласуват за единия от вариантите. По този начин СОС щеше да бъде поставен пред свършен факт – да трябва да гласува решение, вече взето от комисии, било то и ресорни. Това е стар спор между мнозинството от ГЕРБ и опозицията от БСП, тъй като много често се правят опити постоянните комисии да изземват правомощията на СОС и да го поствят пред свършен факт. Затова се радвам, че този път им осуетихме плановете”. Милка Христова посочи, че въпросът с трасето на трамвай №6 в “Лозенец” засяга не само живеещите в района, но е и ключово за транспорта в столицата изобщо. “На обсъждането днес бяха поставени много въпроси, свързани с достоверността на изнесената информация относно предимствата на тролея пред трамвая. Не беше изяснено на какъв интервал ще се движат превозните средства, както и беше поставено под съмнение твърдението, че трамваят няма да бъде натоварван достатъчно и ще бъде икономически неефективен, обясни тя. – А гражданите от “Лозенец”, които присъстваха на обсъждането, заявиха точно обратното. Според тях изнесените данни, че 1000 души на ден използват трамвай №6 по трасето от басейна “Спартак” до “Черни връх”, не отговарят на истината. И припомниха, че данните от 2014 година са за 4000 души. Не ми се струва реално за по-малко от 4 години да намалеят така драстично. Това означава, че ако не са манипулирани, то данните не са достоверни. А гражданите на София се нуждаят от решение, което да им гарантира добро обслужване в една доста сериозна времева перспектива. Защото изграждането на трамвайни и тролейбусни линии не се прави за ползване само за няколко години. А трамваят специално е изключително добро транспортно съоръжение, което е доста скъпо и гарантира автономност на придвижването. Предвид безобразния трафик в момента в столицата, закриването на утвърдена трамвайна линия трябва най-малко да е отлично обмислено и да бъдат чути всички гледни точки”. Според Милка Христова, при взимането на подобно решение, стойността на проекта в никакъв случай не трябва да бъде водещ фактор. “Чух мнения, че единият проект е на стойност 20 милиона лева, а другият е 7 и ние трябва да изберем по-евтиният, коментира тя. – Решенията, свързани с транспорта в София трябва да бъдат вземани с перспектива и с мисъл за гражданите, защото те не са само от днес за утре, няма как след година-две да ни хрумне да променим трасето на трамвайната линия, защото не ни е удобно”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.20", "title": " Милка Христова: Управляващите в СО за пореден път опитаха да прокарат решение, като заобиколят СОС"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-184/", "text": "Втори данък за имоти в морски и планински курорти Това предвижда законопроект за апартхотелите. Няма да замести имуществения налог. Очакват 300 млн. лв. допълнително в хазната само за един сезон.       Храната в Полша е по-евтина от нашата Потребителската електроника в България по-скъпа от Ирландия. Най-изгодни са колите в Словакия.         Мръсен въздух убива 18 000 българи годишно Това показаха данни от кръгла маса на експертно ниво. Праховите частици допринасят за рак, увреждане на плода при бременни и др.       Страданията на кравата Пенка и чудото Антонина Какво е свързващото между двете същества от женски пол – коментар на Йордан Каменов.       Които искат контрабанда, не щат закон за горивата Борбата ни е за един милиард, казва Емил Димитров – Ревизоро в интервю за “Труд”.         Петте клопки пред Зоран Заев БЮРМ – наследството на Киро Глигоров, си отива. Ще се наложи ли пак да признаваме съседката с новото й име – анализ на Костадин Филипов.           Грандамата на „Армията“ Силует на Меглена Караламбова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.20", "title": " Вижте акцентите в броя на вестник “Труд” в четвъртък, 21 юни 2018"}
{"url": "https://trud.bg/%d0%b7%d0%b0%d0%bf%d0%b0%d0%bb%d1%8f%d0%bd%d0%ba%d0%be-%d1%85%d0%b2%d1%8a%d1%80%d0%bb%d0%b8-%d1%81%d0%b8%d0%b3%d0%bd%d0%b0%d0%bb%d0%bd%d0%b0-%d1%80%d0%b0%d0%ba%d0%b5%d1%82%d0%b0-%d0%be%d1%82-%d1%80/", "text": "Футболен запалянко бил арестуван за 24 часа в Бургас, съобщиха от ОД на МВР. Зарадван от успеха на свой фаворит на Световното първенство, което тече в Москва, фенът покрещял на терасата в екстаз, но това му се сторило малко. Той метнал сигнална ракета от балкона, която за беда улучила очната клиника, срещу дома за злополучния фен. Ракетата разрушила част от мазилката на четвъртия етаж на здравното заведение. Пристигналите полицаи задържали запалянкото-Станиклав, 34-годишен от Бургас. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.20", "title": " Запалянко хвърли сигнална ракета от радост, тя удари очна клиника\t\t\t"}
{"url": "https://trud.bg/%d1%84%d0%b8%d0%bd%d0%bb%d0%b0%d0%bd%d0%b4%d1%81%d0%ba%d0%b8-%d1%82%d0%b5%d1%81%d1%82-%d0%b7%d0%b0-%d0%bd%d0%be%d1%81%d0%b8%d1%82%d0%b5%d0%bb%d1%8f-%d0%bd%d0%b0-%d0%ba%d1%83%d0%bf%d0%b0%d1%82%d0%b0/", "text": "“Славия”, носителят на купата на България за сезон 2017/18, ще се изправи срещу “Илвес” (Тампере) на старта в Лига Европа. Финландският клуб е домакин в първия двубой на 12 юли. Срещата ще се играе на 5-хилядното съоръжение “Тамелан”. Съперникът на “белите” има малък опит в евротурнирите, но все срещу именити тимове. През 80-те години “Илвес” се е изправял срещу “Фейенорд”, “Ювентус” и “Рейнджърс”, но и в трите случая отпада. Срещу шотландския гранд скандинавците дори печелят с 2:0, но след загуба в първата среща с 0:4. В началото на 90-те тимът прави и 1:1 с “Рома” за КНК, но срещата в Рим е загубена с 2:5.  ", "date": "2018.06.20", "title": " Финландски тест за носителя на купата на България"}
{"url": "https://trud.bg/%d1%84%d0%b5%d0%bd%d0%be%d0%b2%d0%b5-%d0%bd%d0%b0%d0%bf%d1%83%d1%81%d0%ba%d0%b0%d1%82-%d1%80%d0%b0%d0%b1%d0%be%d1%82%d0%b0-%d0%b7%d0%b0-%d0%b4%d0%b0-%d0%b3%d0%bb%d0%b5%d0%b4%d0%b0%d1%82-%d0%bf%d0%b5/", "text": "Привържениците на Перу буквално изпаднаха в екстаз около участието на тима на световните финали. В Лима цари истински хаос, съобщават местните медии. Наблюдава се тенденция хора да напускат работа, за да пътуват за Русия и да гледат своите любимци на живо.  „Тук има практика да се изплащат допълнителни суми, когато даден човек е работил дълго време на едно място – обясни местен жител пред „Guradian”. – Някои тръгнаха със скромния бюджет от 1000 долара. Спят на земята, ядат бисквити и пътуват по 32 часа с влак, защото е безплатен, за да наблюдават срещата с Франция.“  А един от феновете на южноамериканците дори е качил умишлено 24 кг., за да може да вземе по-лесно билет за мача за сектор с места с по-лесен достъп.", "date": "2018.06.20", "title": " Фенове напускат работа, за да гледат Перу"}
{"url": "https://trud.bg/%d0%bf%d1%80%d0%b8-%d0%bf%d1%80%d0%be%d0%b2%d0%b5%d1%80%d0%ba%d0%b0-%d0%bf%d0%be%d0%bb%d0%b8%d1%86%d0%b0%d0%b8-%d1%85%d0%b2%d0%b0%d0%bd%d0%b0%d1%85%d0%b0-%d0%bd%d0%b0%d1%82%d1%8a%d0%bf%d0%ba/", "text": "Голямо количество безакцизни цигари са иззети при специализирана полицейска операция, проведена на територията на Пловдив. Това съобщиха от пресслужбата на МВР. В хода на спецакция за пресичане на контрабандата със стоки без български бандерол вчера на ул. „Вратцата“ в областния град полицаи от Шесто РУ спрели за проверка лек автомобил „КИА“. При последвалите процесуални и следствени действия в колата били открити и конфискувани общо 11000 кутии /220 000 къса/ цигари без платен акциз. 32-годишният шофьор е задържан за срок до 24 часа. Образувано е бързо производство по чл. 234, ал.1 от НК, уведомена е Районна прокуратура – Пловдив.     АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.20", "title": " При проверка полицаи хванаха натъпкана кола с контрабандни цигари"}
{"url": "https://trud.bg/%d0%be%d0%b1%d1%80%d0%b0%d1%85%d0%b0-%d1%87%d0%b5%d1%88%d0%ba%d0%b0-%d1%82%d1%83%d1%80%d0%b8%d1%81%d1%82%d0%ba%d0%b0-%d0%b2-%d0%bd%d0%b5%d1%81%d0%b5%d0%b1%d1%8a%d1%80/", "text": "71-годишна чешка туристка, отседнала в Слънчев бряг, е била обрана на автобусна спирка. Тя чакала превозно средство, с което да стигне Стария Несебър, но ловки джебчии откраднали от нея чантичка, съдържаща: оптични очила, 5000 чешки крони, 50 евро, кредитна карта, лични документи и мобилен телефон. Чантичката й била пъхната в друга по голяма, в която имало минерална вода и покупки. Жената установила кражбата чак, когято и потрябвали пари да си купи нещо. Работата по случая продължава от служители на Районно управление – Несебър. Предният ден бе обран руснак, в автобуса Несебър – Слънчев бряг. По принцип спирките и автобусите свързващи двата курорта всяко лято са сборище на нагли джебчии. Полицаите в Слънчев бряг са заловили двама крадци, обрали три туристки, отседнали в комплекса- българка, рускиня и жена от Беларус. Обирджиите се промъквали в квартирите им през отворените врати на терасите. Това са 22-годишния К.К. от София /криминално проявен и осъждан/ и 24-годишния криминално П.И. от София. Двамата мъже направили пълни самопризнания, като обяснили, че пребивавали на квартира в с. Равда и се придвижвали с автомобил, управляван от П.И., а кражбите извършвал К.К. При извършеното претърсване на квартирата им, са намерени част от откраднатите вещи, но без отнетите парични суми. Част от вещите – предмет на престъпната дейност на задържаните са открити в София. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.20", "title": " Обраха чешка туристка в Несебър\t\t\t"}
{"url": "https://trud.bg/%d0%be%d1%81%d1%8a%d0%b4%d0%b8%d1%85%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d0%bd-%d0%b7%d0%b0-%d0%b8%d0%b7%d0%b2%d1%8a%d1%80%d1%88%d0%b5%d0%bd%d0%b0-%d0%ba%d1%80%d0%b0%d0%b6%d0%b1%d0%b0/", "text": "След внесен в съда обвинителен акт от Районна прокуратура – Павликени и постигнато в съдебната фаза споразумение, български гражданин е осъден за извършена кражба в Словакия. Наложено му е наказание 2 години и 11 месеца лишаване от свобода. Досъдебното производство е образувано в Районна прокуратура – Павликени по изпратена по компетентност от Великотърновската окръжна прокуратура тяхна преписка по повод материали, изпратени чрез трансфер на наказателно производство с акт на прокурор при Окръжна прокуратура гр.Галанта, Словашка република. Пред българският съд, С. Г. се признал за виновен за това, че на 13 ноември 2014 г. в гр. Галанта, Словакия, отнел от служителка на банка банкноти в размер на 800 евро, равняващи се на 1564,66 лева. През 2014 г. обвиняемият пътувал заедно с познати с автомобил от Германия за България.В злополучния ден преминавайки през Словакия, трябвало да заредят автомобила с гориво и да пазаруват, но не разполагали с евро, а само с британски лири. Обвиняемият влязъл в банка, насочил се към каса, подал на служителката 1500 британски лири и й представил документ за самоличност. Банковата служителки изготвила документ за покупка на валутата, подала го за подпис, след което изброила и подала сумата от 1828,38 евро. Обвиняемият взел парите и ги разпилял на плота, като обяснил, че не е искал да получи евро, а швейцарски франкове, като започнал да спори и да се държи агресивно. Възползвайки се, че вниманието на служителката не е насочено към парите, с дясната си ръка, която поставил върху разпилените банкноти, вкарал в ръкава на връхната си дреха сумата от 800 евро и по този начин я отнел. Смутена от поведението на обвиняемия, служителката събрала от плота парите и ги прибрала, анулирала банковата операция, след което върнала на обвиняемия 1500 британски лири. Той напуснал банковия филиал със скритите в дрехите му отнети банкноти. По искане на прокуратура С.Г. е с взета мярка за неотклонение „задържане под стража“  Споразумението има последици на влязла в сила присъда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.20", "title": " Осъдиха българин за извършена кражба от банка в Словакия\t\t\t"}
{"url": "https://trud.bg/%d0%be%d0%b4%d0%be%d0%b1%d1%80%d0%b8%d1%85%d0%b0-%d0%bf%d1%80%d0%be%d0%b5%d0%ba%d1%82-%d0%bd%d0%b0-%d0%be%d0%b1%d1%89%d0%b8%d0%bd%d0%b0-%d0%b3%d0%be%d1%80%d0%bd%d0%b0-%d0%be%d1%80%d1%8f%d1%85%d0%be/", "text": "Проектът на Община Горна Оряховица за ремонт на втория етаж от южното крило на МБАЛ „Св. Иван рилски“ е одобрен от „Красива България“. Общият му бюджет е 270 754 лв. От тях 119 998 лв. ще бъдат осигурени от Министерството на труда и социалната политика, а 150 756 лв. ще бъде съфинансирането от Общината. Проектът предвижда да бъдат подменени подовите настилки в коридорите, болничните стаи, санитарните и спомагателните помещения. Ще се подмени старото осветление, което не отговаря на съвременните норми с нови LED осветителни тела. Стените ще се шпакловат и пребоядисат. В коридорите и стаите ще се постави изцяло нова пвц настилка, а стените ще се боядисат с антибактериален латекс. В санитарните помещения ще се подмени фаянсовата облицовка и ще се монтират окачени тавани. Всички съществуващи дървени врати ще се бъдат подменени с нови пвц. Изпълнителя на ремонтните дейности ще бъде избран с обществена поръчка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.20", "title": " Одобриха проект на Община Горна Оряховица за ремонт в местната болница\t\t\t"}
